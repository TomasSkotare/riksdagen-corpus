<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--112</head>
          <docDate when="2005-04-27">2005-04-27</docDate>
        </div>
      </front>
      <body>
        <div>
          <note n="e5019250">
            ﻿
          </note>
          <note n="e0cf2b89">
            Riksdagens protokoll
          </note>
          <note n="fa811dbd">
            2005/06:112
          </note>
          <note type="date" n="82b470a1">
            Torsdagen den 27 april
          </note>
          <note n="74f3f0a5">
            Kl. 12:00 - 17:45
          </note>
          <note n="9c3ad280">
            1 § Justering av protokoll
          </note>
          <note n="a920b8bd">
            Justerades protokollet för den 21 april.
          </note>
          <note n="30c10eee">
            2 § Ledighet
          </note>
          <note n="0729f2ad">
            Talmannen meddelade att Barbro Feltzing (mp) ansökt om fortsatt
            sjukledighet under tiden den 121 maj.
          </note>
          <note n="6d6ff9b6">
            Kammaren biföll denna ansökan.
          </note>
          <note n="7ce61880">
            Talmannen anmälde att Peter Rådberg (mp) skulle fortsätta att
            tjänstgöra som ersättare för Barbro Feltzing.
          </note>
          <note n="bea6809f">
            3 § Anmälan om kompletteringsval till utskott
          </note>
          <note n="c6c606c0">
            Talmannen meddelade att Miljöpartiet de grönas riksdagsgrupp
            anmält att Peter Rådberg skulle fortsätta som suppleant i skatteutskottet,
            näringsutskottet och arbetsmarknadsutskottet under Barbro Feltzings
            sjukledighet.
          </note>
          <note n="67f5126c">
            Talmannen förklarade vald under tiden den 121 maj till
          </note>
          <note n="cfd0f863">
            suppleant i skatteutskottet
          </note>
          <note n="cdc5a0ff">
            suppleant i näringsutskottet
          </note>
          <note n="1e87f740">
            suppleant i arbetsmarknadsutskottet
          </note>
          <note n="b7d25577">
            4 § Förnyad bordläggning
          </note>
          <note n="76352fb5">
            Föredrogs och bordlades åter
          </note>
          <note n="e0eef34d">
            5 § Beslut om ärenden som slutdebatterats den 26 april
          </note>
          <note n="e70fc855">
            Återförvisningsyrkande
          </note>
          <note n="574e1da7">
            minst en tredjedel
          </note>
          <note n="5ab08b1a">
            Punkt 4
          </note>
          <note n="01293972">
            Punkt 9
          </note>
          <note n="d086bca5">
            Punkt 42
          </note>
          <note n="e31c15a9">
            Övriga punkter
          </note>
          <note n="d5a8b6aa">
            Punkt 3
          </note>
          <note n="f9144624">
            Punkt 14
          </note>
          <note n="e31c15a9">
            Övriga punkter
          </note>
          <note n="6fbc884f">
            6 § Ändringar i lagen (2001:558) om vägtrafikregister
          </note>
          <note n="7416fdd2">
            Föredrogs
          </note>
          <note n="01827fc3">
            Talmannen konstaterade att ingen talare var anmäld.
          </note>
          <note n="e428d0a1">
            7 § Trafiksäkerhet
          </note>
          <note n="7416fdd2">
            Föredrogs
          </note>
          <note type="speaker" n="fffdfae2">
            Anf. 1 HANS STENBERG (s):
          </note>
          <u who="hans_stenberg_61db75" xml:id="i-e7906e9df29969ca-0" n="fd8d2d0d">
            <seg n="b5a5b36b">
              Herr talman! I det här betänkandet behandlar utskottet 120 motionsyrkanden
              som rör trafiksäkerheten på vägområdet.
            </seg>
            <seg n="0519715c">
              Från utskottets sida konstaterar vi att det görs tämligen omfattande
              åtgärder för att förbättra trafiksäkerheten och att detta glädjande
              nog också resulterar i att antalet dödade i trafiken minskar.
            </seg>
            <seg n="1e9c0ab1">
              Utvecklingen går alltså åt rätt håll, men tyvärr minskar inte
              antalet dödade och skadade i vägtrafiken tillräckligt snabbt för
              att vi ska känna oss säkra på att vi når de trafiksäkerhetsmål
              som riksdagen har beslutat om. Utskottet menar att det finns risk
              för att etappmålet om högst 270 dödade 2007 inte kommer att uppnås.
            </seg>
            <seg n="2d61d49d">
              I betänkandet framhåller också utskottet att det långsiktiga
              målet även fortsättningsvis ska vara att ingen ska dödas eller
              skadas allvarligt i trafiken.
            </seg>
            <seg n="cbeb7d63">
              För att dels skynda på utvecklingen mot nollvisionens mål, dels
              skapa ett bra beslutsunderlag för att formulera ett nytt etappmål
              behöver man nu göra en fördjupad analys av resultaten av det hittillsvarande
              trafiksäkerhetsarbetet och hur effektiva olika åtgärder har visat
              sig vara.
            </seg>
            <seg n="253ca5a7">
              Utskottet utgår ifrån att regeringen återkommer till riksdagen
              med en sådan analys.
            </seg>
            <seg n="33a53495">
              Ett område som uppmärksammas särskilt i betänkandet är trafiksäkerheten
              och tillgängligheten för synskadade, där borttagande av övergångsställen
              är ett särskilt problem.
            </seg>
            <seg n="31196461">
              Utskottet föreslår ett tillkännagivande till regeringen om att
              det bör göras en samlad redovisning av åtgärder för att öka trafiksäkerheten
              för synskadade.
            </seg>
            <seg n="1d1d4816">
              I arbetet med att skapa en säkrare trafik är nykterheten i trafiken
              central, och där har effektiva och pålitliga alkolås en viktig
              roll. Utskottet föreslår därför i ett utskottsinitiativ ett tillkännagivande
              till regeringen som innebär att Vägverket bör ges ett tidsatt
              uppdrag att genomföra kvalitetsbedömningar av alkolås.
            </seg>
            <seg n="ec262a04">
              Herr talman! Även om det råder stor enighet om nollvisionens
              långsiktiga mål och vikten av att ytterligare förstärka trafiksäkerhetsarbetet
              råder det delade meningar i utskottet om en del av de metoder
              som bör användas för att nå målet. Därför finns 14 reservationer
              och 3 särskilda yttranden fogade till detta betänkande.
            </seg>
          </u>
          <note type="speaker" n="cfa1fde6">
            Anf. 2 ELIZABETH NYSTRÖM (m):
          </note>
          <u who="elizabeth_nystrom_5fd810" xml:id="i-8a77644aff29aada-0" n="9838738b">
            <seg n="8cb9d990">
              Herr talman! I betänkandet finner utskottet inledningsvis att
              antalet skadade och dödade inte minskar i den takt som riksdagen
              har beslutat om.
            </seg>
            <seg n="f27f4ae6">
              Man kan säga att uppgivenhet präglar utskottsmajoriteten. Vi
              i alliansen beklagar verkligen att regeringen inte har visat tillräcklig
              handlingskraft när det gäller att vidta effektiva åtgärder för
              att uppnå etappmålet.
            </seg>
            <seg n="665af132">
              Men det är förståeligt att trafiksäkerhetsarbetet inte når de
              högt uppskruvade förväntningarna när vänsterkartellen envist vägrar
              att rusta upp vägarna och polisen lyser med sin frånvaro i trafiken.
            </seg>
            <seg n="77e19749">
              I stället för offensiva och bra åtgärder väljer vänsterkartellen
              att fortsätta att fokusera på fler övervakningsinsatser, exempelvis
              automatisk hastighetsövervakning och alkolås.
            </seg>
            <seg n="6b393ea1">
              När ska man inse att den inslagna vägen inte räcker? När ska
              man inse att det är fel på kartan och inte på verkligheten? När
              ska vänsterkartellens företrädare dra upp huvudet ur sanden och
              inse att bättre vägar och fler poliser i trafiken måhända är dyrare
              än hastighetskameror men bättre ur trafiksäkerhetssynpunkt?
            </seg>
            <seg n="ba48cbd3">
              I stället för vänsterkartellens uppgivenhet vill vi i alliansen
              genomföra några mycket angelägna åtgärder för att öka trafiksäkerheten.
            </seg>
            <seg n="f54ab694">
              Vi är gemensamt överens om att höja anslaget till vägarna. En
              av de mest effektiva metoderna för att bekämpa trafikolyckorna
              är att bygga säkrare vägar och trafikmiljöer, vilket i sin tur
              givetvis kräver höjda väganslag. Trafiksäkerhetsarbetet förutsätter
              på vissa sträckor en utbyggnad till motorvägsstandard och planskilda
              korsningar för att undvika möten mellan fordon.
            </seg>
            <seg n="4d96ee18">
              Herr talman! Mer resurser till polisen kan sänka trafiktempot
              och minska rattfylleriet. Nu senast i vårpropositionen fick vi
              veta att regeringen ska tillskjuta 25 miljoner kronor till hastighetskamerorna.
              Kan någon svara på hur hastighetskameror hade räddat de liv som
              rattfylleriet har skördat? Hög hastighet i kombination med alkohol
              är livsfarligt för omgivningen. Men då är det väl inte hastighetsböter
              som vi ska döma ut?
            </seg>
            <seg n="8949d9cf">
              Vänsterkartellens förtjusning i kameraövervakning av medborgarna
              får inte skymma det faktum att alldeles för många olyckor sker
              till följd av bristande resurser till polisen och vägarna. Fler
              poliser på vägarna kan stävja trafikonykterhet, kontrollera att
              bilbältet är på plats och lugna ned ett alltför uppskruvat trafiktempo.
            </seg>
            <seg n="7301d545">
              Med större resurser till polisen skulle betydligt fler poliser
              kunna ägna sig åt just trafikövervakning. De 25 miljonerna kan
              i stället för till hastighetskameror användas till fler poliser.
              Det tror jag ger bättre resultat. Det är också cyniskt att sätta
              upp kameror på olycksdrabbade vägar i stället för att bygga bort
              de farliga vägarna. Det rimmar inte med visionen om noll döda
              i trafiken.
            </seg>
            <seg n="978a339c">
              Lagstiftningen måste skärpas för brott som begås av alkohol-
              eller narkotikapåverkade förare. I dag får man ibland intrycket
              att rattonykterhet är en förmildrande omständighet. Det är stötande
              för det allmänna rättsmedvetandet att orimligt låga straff utdöms
              för bilister som orsakat dödsolyckor på fyllan. Straffen för rattfylleri
              måste stå i överensstämmelse med allvaret i gärningen.
            </seg>
            <seg n="c1fdc57b">
              Under flera år har Jan-Evert Rådhström pläderat för att eftersupning
              förbjuds, något som borde ha förbjudits för länge sedan.
            </seg>
            <seg n="2dd8acf9">
              Vad väntar regeringen egentligen på?
            </seg>
            <seg n="54f9530c">
              Varje år inträffar ett antal tragiska olyckor i samband med skolskjutsar.
              Frågan om säkerheten har under lång tid utretts av Vägverket,
              men de åtgärder som vidtagits är otillräckliga.
            </seg>
            <seg n="8ff079b1">
              När en skolskjuts stannar där det inte finns en hållplats ska
              till exempel, anser vi, övriga trafikanter stanna för att låta
              barnen gå av och på.
            </seg>
            <seg n="63e5adbf">
              Det här är några av de förslag som vi presenterat och som kan
              öka trafiksäkerheten på våra vägar.
            </seg>
            <seg n="7fc4587a">
              Herr talman! Vi moderater står givetvis bakom alla våra reservationer,
              men jag yrkar bifall endast till reservation 1.
            </seg>
          </u>
          <note type="speaker" n="e60bbfd7">
            Anf. 3 CHRISTER WINBÄCK (fp):
          </note>
          <note n="1b48b76b">
            Herr talman! Inledningsvis vill jag yrka bifall till reservation
            2.
          </note>
          <u who="christer_winback_f8394e" xml:id="i-160f0ac2cf0da332-0" n="ba0be478" prev="i-60705cbad6d0ca92-0">
            <seg n="30df4a37">
              Det finns en risk att trafiksäkerhetsmålet om högst 270 dödade
              i trafiken 2007 inte uppnås. Så säger trafikutskottet i föreliggande
              betänkande, TU13. En risk finns det någon här i kammaren som tror
              att vi kommer att uppnå det målet?
            </seg>
            <seg n="0f306e2a">
              Vi beklagar att regeringen inte har visat tillräcklig handlingskraft
              när det gäller att vidta effektiva åtgärder för att uppnå etappmålet.
              Det behövs krafttag för att utveckla trafiksäkerhetsarbetet, och
              åtgärder måste vidtas inom en rad områden.
            </seg>
            <seg n="97b759a4">
              Det behöver byggas säkrare vägar och trafikmiljöer, som nyss
              sagts här. En bättre vägstandard måste uppnås. Dessutom handlar
              det om planskilda korsningar med mera.
            </seg>
            <seg n="0c0a1185">
              Planeringsramen för investeringar i det nationella stamvägnätet
              måste öka i förhållande till de planer som regeringen har antagit
              för perioden 20042015. En granskning och utvärdering av genomförda
              insatser måste också genomföras.
            </seg>
            <seg n="7df9a3e9">
              En effektiv information om goda exempel när det gäller trafiksäkerhetsarbete
              behövs. Det är glädjande att utskottet, riktat till regeringen,
              pekar på att man bör överväga effektiva informationsinsatser och
              öppnar dörren för en utvärdering av det hittillsvarande trafiksäkerhetsarbetet.
            </seg>
            <seg n="aa1c6dda">
              Alkohol, herr talman, går inte ihop med trafik av något slag.
              Många åtgärder behöver vidtas för att vända den negativa trenden
              att alkohol- och drogrelaterade olyckor ökar.
            </seg>
            <seg n="8d6323e7">
              Statistik visar att antalet rattfulla förare i Sverige nästan
              har fördubblats från år 1998 då nästan 12 000 rattfylleribrott
              anmäldes till förrförra året då närmare 22 000 rattfyllerister
              avslöjades vid poliskontroller.
            </seg>
            <seg n="cc87ab64">
              Var femte 1824-åring har kört rattfull, och alltfler tycker att
              det inte är några problem med att köra bil med alkohol i kroppen.
              Det är därför angeläget att genomföra effektiva informationsinsatser
              och vidta preventiva åtgärder för att motverka rattfylleriet.
            </seg>
            <seg n="7b02f4c0">
              En av de åtgärder som vi förordar är alkolås. Alkolås i fordon
              behövs för att förhindra att alkoholpåverkade förare kan använda
              fordonet. Det behövs bestämmelser om detta i samband med återkallelse
              av körkort på grund av sådana brott.
            </seg>
            <seg n="9360fc81">
              Vi anser att installationer av alkolås på frivillig basis bör
              främjas genom, vilket bör övervägas, att sänka fordonsskatten
              för fordonsägare som installerar alkolås. Tyvärr har vi inte socialdemokraterna
              med oss där. De vill i stället förmånsbeskatta trafiksäkerhet.
              Om man beskattar alkolås, krockkuddar och bilbarnstolar beskattar
              man i själva verket höjd säkerhet för enskilda och för andra.
            </seg>
            <seg n="03f8bf6f">
              Finns det något viktigare än att förebygga nya dödsfall på grund
              av rattfylleri? Borde inte varje bil vara utrustad med sådana
              säkerhetsdetaljer att ingen alkoholpåverkad skulle kunna köra
              bilen?
            </seg>
            <seg n="2090ad18">
              Alkolås kan med förtur införas för skolskjutsar eftersom kommuner
              vid upphandling har möjlighet att ställa sådana krav. Staten kan
              vara en föregångare när det gäller användningen av alkolås. Vid
              upphandling av transporttjänster eller fordon bör regelmässigt
              krav ställas på alkolås. Regeringen bör även ge statliga bolag
              i uppdrag att se till att alkolås finns i alla fordon som köps
              in. Yrkestrafiken bör skyndsamt installera sådana.
            </seg>
            <seg n="59e51fcc">
              Tyvärr förekommer rattfylleri även bland yrkesförare, vilket
              är särskilt allvarligt i synnerhet när det gäller förare som kör
              tunga fordon. Det pågår ett frivilligt arbete inom åkerinäringen,
              vilket är positivt. Enligt vår uppfattning behöver utvecklingen
              mot ett allmänt nyttjande av alkolås påskyndas.
            </seg>
            <seg n="507330e7">
              Vi vill i det här sammanhanget också framhålla att den så kallade
              eftersupningen måste förbjudas, vilket framhölls i tidigare inlägg.
            </seg>
            <seg n="4b60b26e">
              Många åtgärder måste vidtas för att vända den negativa trenden
              att dessa olyckor ökar. De föreslagna åtgärderna kan vara några
              av dessa.
            </seg>
            <seg n="5c6d04f4">
              Herr talman! Förarutbildningen är också ett angeläget tema när
              det gäller trafiksäkerhet. Särskild uppmärksamhet bör riktas mot
              nyblivna körkortsinnehavare. De råkar ut för fler incidenter och
              fler olyckor än erfarna. Ett förslag kan vara att den nyblivne
              körkortsinnehavaren, precis som i en del andra länder, har en
              skylt på fordonet där det framgår att man är nybörjare. Det skulle
              kunna få dels effekten att medtrafikanter visar mer hänsyn och
              är förberedda på oförutsedda saker, dels effekten att föraren
              inte känner sig eller beter sig som en rutinerad förare utan tar
              det mer försiktigt.
            </seg>
            <seg n="43a5c39a">
              Vi anser också att man bör överväga positiva incitament för att
              uppmuntra unga bilförare att ta det lugnt i trafiken och köra
              med säkerhetsmarginal. I Danmark har Rådet för större trafiksäkerhet
              föreslagit att en premie utbetalas till unga som under sina fem
              första år som bilister inte drar på sig fortkörningsböter eller
              är inblandade i trafikolyckor. Det kan vara en sak bland många.
            </seg>
            <seg n="7eb3ebf1">
              Slutligen vill vi i den här delen också framhålla att Sverige
              tillhör de länder inom EU som har de högsta kostnaderna för att
              ta körkort. Det behövs åtgärder för att komma till rätta med många
              underkända prov och ökande kostnader och med att allt färre ungdomar
              tar körkort. Trafikkunskap kan införas som ett tillvalsämne i
              gymnasieskolor med möjlighet att ta körkort inom gymnasieskolans
              ram, åtminstone när det gäller den teoretiska delen. Certifierade
              trafikskolor och trafiklärare kan examinera aspiranter. Dessutom
              gäller det en översyn av teoriprovets utformning.
            </seg>
            <seg n="fb84432a">
              Herr talman! Barn och ungdomar är särskilt utsatta i trafiken.
              Varje år inträffar ett antal tragiska olyckor i samband med skolskjutsar.
              Dessa transporter måste göras så säkra som möjligt. Alla skolskjutsar
              bör utrustas med säkerhetsbälten och alkolås, som jag tidigare
              nämnt. Omkörningsförbud när skolbuss stannar för att släppa av
              barn kan vara ytterligare en åtgärd av många. För att åstadkomma
              en bättre trafiksäkerhet för barnen krävs det attitydförändringar
              bland trafikanter och även lagändringar.
            </seg>
            <seg n="5c6d609e">
              Avslutningsvis, herr talman, beklagar jag att vi inte uppnår
              den säkerhet i trafiken som vi i riksdagen fattat beslut om för
              länge sedan.
            </seg>
          </u>
          <note type="speaker" n="ffe094cb">
            Anf. 4 JOHNNY GYLLING (kd):
          </note>
          <u who="johnny_gylling_eaf684" xml:id="i-f119eda75596c768-0" n="8bb8e7df">
            <seg n="a0635feb">
              Herr talman! Jag yrkar bifall till reservationerna 1 och 2, precis
              som mina allianskamrater tidigare gjort. Jag står givetvis bakom
              alla reservationer där Kristdemokraterna finns med men nöjer mig
              alltså med att yrka bifall till reservationerna 1 och 2.
            </seg>
            <seg n="5521025e">
              Först vill jag säga några ord om det som jag tycker är mycket
              positivt med det här betänkandet och som vi är överens om. Därefter
              kommer jag att gå in på några reservationer där vi skulle vilja
              göra annorlunda när det gäller trafiksäkerheten om vi fick bestämma.
            </seg>
            <seg n="ab2e7551">
              Nollvisionen tycker vi kristdemokrater är en bra vision. Den
              ska ligga fast. Den är lätt att försvara. Alla vill vi ju komma
              helskinnade hem från trafiken. Vi är beroende av trafiken men
              vill också att den ska bli fri från skador och, naturligtvis,
              dödsfall. Vi är rädda om oss själva, och vi ska vara rädda om
              varandra så nollvisionen är en mycket bra vision som måste ligga
              fast.
            </seg>
            <seg n="c77d4b7a">
              Utskottet har enats om ett tillkännagivande som handlar om synskadades
              situation i trafiken. Jag blev uppmärksammad på frågan i höstas
              i min hemstad Karlskrona på vita käppens dag, som det heter. Man
              fick då lära sig hur det är att vara synskadad i trafiken. Även
              vi som kan se kan ju ibland ha svårt att ta oss över gatan om
              det är mycket trafik. Då kan man försöka föreställa sig hur en
              synskadad har det när bilarna susar förbi bara någon meter framför.
            </seg>
            <seg n="dc307c04">
              Vägverket säger i sina föreskrifter när det gäller detta med
              övergångsställen att fotgängare och bilister ska ha ögonkontakt.
              Det säger sig självt att man inte kan ha det när man är synskadad.
              Det visar att Vägverket förmodligen har glömt bort de synskadades
              problem i trafiken.
            </seg>
            <seg n="9e1767fc">
              Därför är det väldigt bra att utskottet nu föreslår tillkännagivandet
              och att det händer något på området så att man kan få en starkare
              lagstiftning och skydd för de synskadade.
            </seg>
            <seg n="a3ba13e3">
              Ett annat bra förslag handlar om alkolås. Sverige är ett föregångsland
              när det gäller alkolås, det vill säga att man inte kan starta
              bilen om man är alkoholpåverkad. Men det finns ett problem med
              att införa den här tekniken. Det problemet handlar om kvaliteten
              på produkterna.
            </seg>
            <seg n="ffd7cb4e">
              Det är väldigt lätt att det kommer ut dåliga produkter på marknaden,
              dåliga alkolås som inte fungerar och som gör att människor tappar
              förtroendet för uppfinningen. Därför måste det till en stark kvalitetskontroll.
            </seg>
            <seg n="08a59152">
              Vägverket har inte tillräckligt tagit sitt ansvar på det här
              området. Därför föreslår utskottet nu ett tillkännagivande till
              regeringen att kvalitetskontrollen ska skärpas. Det tycker vi
              är mycket bra.
            </seg>
            <seg n="2dbe629e">
              Trafiksäkerhetsarbetet måste gå i takt med folket. Den massiva
              satsning på fartkameror som regeringen vill göra tycker vi kristdemokrater
              är tveksam. Vi kan gärna acceptera att det finns fartkameror vid
              skolor och på andra ställen där det verkligen är viktigt att man
              håller nere hastigheten. Men vi vill hellre se fler poliser i
              trafiken som övervakar trafikanterna.
            </seg>
            <seg n="2370fe6c">
              Vi vill också se bättre vägar. Det är också väldigt viktigt för
              trafiksäkerheten. Det har Elizabeth Nyström betonat för våra alliansreservationer
              nr 1 och 2. Det står vi naturligtvis bakom.
            </seg>
            <seg n="28a3beef">
              Vi vill också, precis som tidigare har sagts, ha bättre polisövervakning
              mot rattfylleri, hårdare straff för rattfylleri, förbjuda eftersupning
              och alltid kräva alkolås om man har åkt fast för rattfylleribrott.
              Det ska vara ett villkor för att få körkortet tillbaka tycker
              vi.
            </seg>
            <seg n="3444c517">
              Vi har en reservation om förarutbildning, nr 3. Vi är mycket
              kritiska till att det dröjer att införa obligatorisk alkoholundervisning
              när man tar körkort. Det var vi överens om i utskottet, men nu
              dröjer det.
            </seg>
            <seg n="587421ef">
              Man måste också tänka på kostnaderna för att ta körkort. Om Vägverket
              till exempel skulle få för sig att stänga ned förarprovsenheterna
              på landsbygden skulle det bli dyrare att ta körkort om man bor
              på landet. Det skulle vi i så fall protestera mot.
            </seg>
            <seg n="b0878c9c">
              Vägverket har också infört ett förbud mot övningskörning i grupp
              med motorcykel. Det tycker vi är feltänkt. En anledning är att
              motorcyklister ofta åker i grupp. Man lär sig ett samspel i trafiken.
              Då ska det också vara tillåtet att övningsköra på det sättet tycker
              vi.
            </seg>
            <seg n="17ffaad6">
              I reservation 5 från Kristdemokraterna har vi speciella krav
              på körkortsfrågor. Vi vill till exempel att man ska få köra moped
              från det år man fyller 15 år.
            </seg>
            <seg n="2747483f">
              I reservation 9 kräver vi kristdemokrater ökad säkerhet för cyklister.
              Vi tycker att det ska vara obligatoriskt med cykelhjälm tills
              man fyller 18 år, det vill säga när man blir myndig. Vi tror att
              man då är så klok och att man har vant sig vid att ha cykelhjälm,
              och då tar man inte av sig den. Det är risken i dag när regeln
              bara gäller tills man blir 15 år.
            </seg>
            <seg n="07dc4c5c">
              Vi kräver också en handlingsplan för bättre trafikmiljö för motorcyklister.
              Det är en utsatt grupp, herr talman. I Norge går detta bra. Jag
              här med mig en handbok i motorcykelsäkerhet som norska Statens
              vegvesen har gett ut. Det tycker vi att man ska göra i Sverige
              också.
            </seg>
            <seg n="28daec48">
              Vi har många andra förslag. Jag ska avsluta med att säga följande.
              Familjens roll är viktig också när det gäller trafikkunskap. Vi
              kristdemokrater brukar alltid tala om familjens betydelse. Föräldrarna
              har ett stort ansvar att utbilda sina barn. Barnen gör som de
              vuxna gör, som alla vet. Skolan har ett ansvar att stödja trafikutbildningen
              för barnen.
            </seg>
            <seg n="bebb8d2f">
              Min sista uppmaning till mina kolleger och åhörare den här mandatperiodens
              sista trafiksäkerhetsdebatt är helt enkelt: Kör försiktigt, någon
              tycker om dig.
            </seg>
          </u>
          <note type="speaker" n="690c62c6">
            Anf. 5 PETER PEDERSEN (v):
          </note>
          <u who="peter_pedersen_2328f0" xml:id="i-8d986c007d118bde-0" n="ad1e7731">
            <seg n="d056d637">
              Herr talman! Om man läser betänkandet noggrant kan man hitta
              en hel del ganska dystra fakta. Även om utvecklingen går åt rätt
              håll jämfört med tidigare kan man hitta siffror som att det varje
              dag enligt Vägverket förekommer 14 000 bilresor i Sverige där
              föraren är berusad.
            </seg>
            <seg n="392a6226">
              Av de omkomna förare som är påverkade av alkohol eller andra
              droger är 95 % män. Av alla omkomna i trafiken de senaste fem
              åren är enligt Vägverket 75 % män. Det manar till viss eftertanke.
              Jag tror inte att det ligger i generna att man kör bil på ett
              visst sätt. Men vi kan konstatera att det krävs väldigt klara
              åtgärder som är inriktade på ett visst sätt.
            </seg>
            <seg n="801be149">
              Då måste man se till hela mönstret. Man måste se på förarnas
              beteende, hur man kör bil och vilken utbildning man har fått innan
              man sätter sig bakom en ratt eller ett motorcykelstyre. Det handlar
              om hur vägarna är utformade och vilka skyddsbarriärer som finns
              på sidorna och i mitten.
            </seg>
            <seg n="e3d8b7ba">
              Johnny Gylling tog upp att en motorcyklist som kör in i ett mitträcke
              kanske har vissa andra krav än vad en bilist behöver ha. Det kan
              man titta vidare på för att utveckla det arbetet ytterligare,
              och så vidare.
            </seg>
            <seg n="306bc325">
              Inte minst alkohol- och drogfrågorna har en oerhört stor betydelse.
              Till det kommer att vi vet att höga hastigheter per automatik
              kommer att leda till att det blir fler omkomna i trafiken.
            </seg>
            <seg n="44ac1810">
              I mina hemtrakter har man byggt om en sträcka mellan Arboga och
              Örebro med motorväg. Till att börja med fick man en viss svacka
              i antalet omkomna. Men det har planat ut. I dag har man i princip
              lika många allvarligt skadade och döda på den sträckan som man
              hade tidigare.
            </seg>
            <seg n="450e3bfd">
              Att bara säga att vi ska bygga motorvägar överallt löser inte
              alla problem. Ska vi vara seriösa måste man titta på alla bitar
              och inte tro att det finns någon enstaka detalj vi behöver åtgärda
              för att lösa alla problem.
            </seg>
            <seg n="c33961b0">
              Jag kommer i fortsättningen bara att ta upp det som vi nämner
              i vår reservation nr 7, som jag yrkar bifall till. Det handlar
              om barn och ungdomar. Det är en grupp som utsätts speciellt mycket
              för den påträngningseffekt som trots allt trafiken har när man
              ska ta sig fram och tillbaka till skola, fritids och olika aktiviteter.
            </seg>
            <seg n="0f870d8e">
              Även om det är glädjande att olycksfalls- och dödsstatistiken
              faller även bland den här gruppen är det fruktansvärda tal man
              kan läsa om i betänkandet. Förra året var det 28 barn i åldern
              017 år som dog i trafiken. Det var 67 ungdomar i åldern 1824 år
              som förolyckades.
            </seg>
            <seg n="64de83e4">
              Det visar sig att trafikolyckor är den absolut vanligaste och
              farligaste typ av olycka som ett barn kan råka ut för. Det förklarar
              den absolut största andelen av antalet döda barn i olycksfall,
              och det handlar också om trafikrelaterade skador.
            </seg>
            <seg n="3436f479">
              Då måste man på något vis ta ansvar för hur man ska begränsa
              trafik- och transportarbetet i närheten av där barn finns. Därför
              begär vi i reservation 7 åtgärder. Vi vill ha ett nationellt trafiksäkerhetsprogram
              för barn. Det går ut på att alla aktörer måste ta sitt ansvar
              för att man inte ska begränsa barns möjlighet att röra sig i de
              sammanhang och de miljöer där de finns.
            </seg>
            <seg n="9289ab2c">
              Även om reservationen avstyrks tycker vi att vi ändå indirekt
              får ett visst medhåll. I majoritetstexten konstateras att riksdagen
              tidigare har gjort ett tillkännagivande för olika åtgärder vad
              gäller barn och ungdomar i trafiken. Man konstaterar visserligen
              att Vägverket gör en hel del barnkonsekvensanalyser och olika
              åtgärder för att komma till rätta med problemen. Men fortfarande
              saknar vi i riksdagen en ordentlig redovisning på vilket sätt
              ansvariga myndigheter och regeringen ska fullfölja detta.
            </seg>
            <seg n="5d07ed1c">
              Därför tycker vi att det är väsentligt att det verkligen tas
              fram ett nationellt program som ytterligare tvingar ned siffrorna,
              och helst till noll. Det är en mycket viktig del. Vi ska försöka
              uppnå nollvisionen. Där måste insatser för att rädda så många
              barn och ungdomar som möjligt från att förolyckas eller allvarligt
              skadas i trafiken vara de första och viktigaste åtgärderna vi
              sätter in.
            </seg>
            <seg n="9aa18ba6">
              Vi har ett särskilt yttrande där vi tar upp frågan om alkolås.
              Vi finner det glädjande att det finns en majoritet för att vi
              nu ska försöka hitta ett system som gör att vi får fram alkolås
              som verkligen fungerar. Det gör att man kan ha tilltro till dem
              och att man inte känner att man är ute på hal is när man ska välja
              vilket system man ska ha.
            </seg>
            <seg n="036cef44">
              Vi tror att det skulle vara en bra grej att försöka att i förtid
              introducera ett sådant system bland yrkestrafikanter. Det skulle
              kunna få en god överföringseffekt även på privatbilismen om man
              ser att detta får påtagliga konsekvenser och att färre människor,
              inte minst i yrkestrafiken, ges möjlighet att framföra ett fordon
              under drog- eller alkoholpåverkan. Men jag avstår från att yrka
              bifall till denna reservation eftersom vi är på rätt väg i utskottet.
            </seg>
          </u>
          <note type="speaker" n="42e468ac">
            Anf. 6 SVEN BERGSTRÖM (c):
          </note>
          <u who="sven_bergstrom_97960e" xml:id="i-bf2e40a65b57ee9b-0" n="9d3d177a" next="i-fa82704a43083b83-0">
            <seg n="5b666cfb">
              Herr talman! Som har framgått av många tidigare inlägg är det
              i grunden ganska stor enighet mellan de olika partierna i fråga
              om trafiksäkerhetsarbetet. Vad som skiljer oss åt är vad vi vill
              prioritera specifikt, hur fort vi vill gå fram och så vidare.
            </seg>
            <seg n="261800d6">
              När Hans Stenberg redogör för utskottsmajoritetens skrivningar
              och säger att det finns en risk för att vi inte uppnår etappmålet
              för 2007 om högst 270 döda var det väl ett grovt understatement.
              Som många har påpekat här är det dessvärre på det sättet att det
              måste ske en väldigt stor framgång för trafiksäkerhetsarbetet
              under 2006 och 2007 om vi ska klara det målet. Och även om vi
              anstränger oss till det yttersta och gör omprioriteringar är det
              nog svårt att tro att vi ska klara det. Men vi ska naturligtvis
              göra vårt bästa, oavsett vad det blir för regering i höst. Och
              jag förutsätter att vi kan ha en hyggligt god enighet om vikten
              av dessa frågor.
            </seg>
            <seg n="17005f28">
              Det som är viktigt i trafiksäkerhetsarbetet är kända saker. Det
              handlar om hastighetsgränserna och att alla accepterar och respekterar
              de hastighetsgränser som finns. Sedan kan vi diskutera om det
              ska införas mer flexibla hastighetsgränser på vissa vägar beroende
              på väglag och annat. Men det måste finnas en grundläggande respekt
              för hastighetsgränserna.
            </seg>
            <seg n="f4f9a40f">
              En annan sak som är viktig handlar om nykterhet i trafik, som
              flera talare har varit inne på, och som är oerhört viktigt och
              som alla betonar när vi talar om alkolås och så vidare. Jag återkommer
              till det.
            </seg>
            <seg n="64815866">
              En tredje viktig punkt är bilbältet som det tyvärr fortfarande
              slarvas med på många håll. Det är en oerhört bra åtgärd. Om olyckan
              inträffar blir konsekvenserna i alla fall mindre om man använder
              bilbälte. Dessutom har man krockkuddar nu för tiden.
            </seg>
            <seg n="31756c7e">
              En fjärde sak handlar om att det ska vara bra fordon. Det ska
              sitta bra däck på fordonen och de ska vara väl servade och utrustade.
            </seg>
            <seg n="02032219">
              Om man lever upp till alla dessa punkter skulle etappmålet för
              2007 om högst 270 döda omedelbart klaras. Men dessvärre är det
              många som ännu inte klarar av dessa saker.
            </seg>
            <seg n="932131a8">
              Om det finns enighet om de grundläggande principerna, så finns
              det en del saker som skiljer oss partier åt. En sak som vi från
              Centerpartiets sida ofta betonar i trafiksäkerhetsdebatten är
              ett bredare folkhälsomål. Och jag vill gärna upprepa det, samtidigt
              som jag hälsar trafikutskottets tidigare ordförande Monica Öhman
              välkommen till kammaren. Det är kul att du vill lyssna på oss.
            </seg>
            <seg n="51b25db7">
              Vi från Centerpartiet vill betona detta bredare folkhälsomål.
              Det dödas många människor i trafiken direkt till följd av olyckor,
              men vi har också en väldigt negativ effekt och en försämrad livsmiljö
              som biltrafiken, främst i våra tätorter, åstadkommer genom utsläpp
              och föroreningar. Detta kan vi komma åt genom att introducera
              bättre bränslen, genom att göra fordonen mer energieffektiva och
              genom att förbättra vägstandarden så att vi också på det sättet
              får en högre trafiksäkerhet och lever upp till det bredare folkhälsomålet.
            </seg>
            <seg n="14a943ca">
              Flera har talat om alkolås, och jag behöver inte upprepa alla
              argument i den debatten. Vi är ganska överens om att det är ett
              väldigt bra instrument. Senast i tisdags morse när jag åkte taxi
              till järnvägsstationen i Hudiksvall berättade taxichauffören för
              mig att alla taxibilar i Hudiksvalls kommun nu har utrustats med
              alkolås. Och det fungerar väldigt bra, och alla är nöjda och tycker
              att detta höjer förtroendet för taxinäringen. Och så måste det
              bli på olika områden, till exempel i fråga om skolskjutsar och
              på andra områden där vi ska prioritera alkolåsen.
            </seg>
            <seg n="46ad496e">
              Vi ser fram emot den utredning som Karin Svensson Smith i trafikutskottet
              jobbar med om hur vi nu ska kunna ta ytterligare steg på alkolåsområdet.
            </seg>
            <seg n="3192b0d9">
              När vi talar om nykterhet i trafiken vill jag också gärna instämma
              i det som Elizabeth Nyström sade om eftersupning. Det är många
              partier som är ganska fast beslutna om att vi måste ta itu med
              detta också i Sverige. När man i Norge kan beivra eftersupning
              och komma åt det, måste vi också i Sverige hitta metoder som gör
              att vi kan hantera den frågan. Det är inte acceptabelt att man
              ska kunna skylla ifrån sig och säga att man har druckit efter
              olyckan och därmed smita undan sitt ansvar. Där vill jag från
              Centerpartiets sida gärna betona att vi har precis samma synpunkt.
            </seg>
            <seg n="84aef081">
              Vi är eniga om väldigt mycket i många frågor inom allianspartierna.
              Men ett område där vi inte har riktigt samma nyanser i alla fall
              handlar om automatisk hastighetsövervakning. Jag och Centerpartiet
              tycker inte att det finns någon motsättning mellan levande poliser
              och så kallade plåtpoliser, som man kan kalla kamerorna för. Att
              jag har en så positiv grundsyn på detta beror i hög grad på att
              jag har sett de goda effekterna av automatisk hastighetsövervakning
              på en vägsträcka alldeles i min närhet hemma i Hudiksvalls kommun.
              Vi hade något som vi kallade dödens väg mellan Iggesund och Hudiksvall,
              där massor av människor dog i skrämmande trafikolyckor under många
              år. På denna sträcka fick vi väldigt tidigt jag tror att det är
              sexsju år sedan några av landets första övervakningskameror. Då
              upphörde dödsolyckorna, inte över en natt men nästintill. Vi har
              haft en enda allvarlig olycka sedan dess på denna vägsträcka.
              Det visar vilken god och preventiv effekt som hastighetskamerorna
              har. Därför tycker jag att det är olyckligt om vi målar upp en
              motsättning som jag menar inte finns mellan levande poliser och
              så kallade plåtpoliser.
            </seg>
            <seg n="7371fcc2">
              Centerpartiet hyser i grunden en stor skepsis mot buggning, kameraövervakning
              och allt som hotar integriteten. Men det finns också områden där
              vi ser de stora fördelarna med det. Dessutom finns det ett enkelt
              sätt att undvika att bli fotograferad av dessa hastighetskameror,
              och det är att hålla hastigheterna. Åtminstone var de gamla kamerorna
              utrustade på det sättet att de fotograferade endast dem som körde
              för fort. Vill man slippa att bli plåtad så är det bara att hålla
              hastigheten.
            </seg>
            <seg n="ab8ed3a3">
              Slutligen ska jag säga något om synskadade. Vi är många som har
              motionerat om detta med den vita käppen och att man måste titta
              ordentligt på hur synskadade kan klara sig bättre i trafiken och
              hur vi anpassar regelverket så att det passar också dem.
            </seg>
            <seg n="7f54b572">
              Jag hade nöjet att sitta ordförande på Synskadades Riksförbunds
              länsårsmöte i Gävleborg för en tid sedan och talade då med många
              som upplever att det är besvärligt i trafiken och att man inte
              alltid tänker på de funktionshindrade och synskadade. Därför är
              det bra att utskottet nu sätter ned foten tydligt i denna fråga.
            </seg>
            <seg n="f892fbce">
              Herr talman! Därmed yrkar jag bifall till reservation 11. Jag
              står även bakom alla andra reservationer där Centerpartiet finns
              med. Till en del har det redan yrkats bifall till dem, och vi
              ska inte belasta kammarens tid genom att votera om allt.
            </seg>
          </u>
          <note n="0023ac67">
            Anf. 7 KARIN SVENSSON SMITH (-):
          </note>
          <note n="e9d9ea33">
            Herr talman! Jag yrkar från Miljöpartiets sida bifall till reservationerna
            11 och 14.
          </note>
          <u who="sven_bergstrom_97960e" xml:id="i-fa82704a43083b83-0" n="9d3d177a" prev="i-bf2e40a65b57ee9b-0">
            <seg n="88671a5f">
              Vi i trafikutskottet är över alla partigränser överens om nollvisionen.
              Det är viktigt att man är överens om åt vilket håll som man ska
              gå. Men vi är inte riktigt överens om metoderna. Och det är framför
              allt två saker som skiljer sig systematiskt åt mellan metoderna.
              Det ena handlar om att välja de mer effektiva metoderna framför
              de mindre effektiva metoderna.
            </seg>
            <seg n="86b3735b">
              Jag fäste mig särskilt vid Elizabeth Nyströms anförande där hon
              sade att man vill satsa på vägutbyggnader och satsa mer pengar
              på vägar. Jag undrar om hon har något underlag som visar att det
              är något fel på Vägverkets redovisning till oss i trafikutskottet.
            </seg>
            <seg n="22a0611e">
              Vägverket har redovisat att två-plus-ett-vägar med mittvajer
              är lika effektiva för att förhindra dödsolyckor som motorvägar.
              Den största skillnaden är att det kostar i genomsnitt en tjugondel
              så mycket att bygga två-plus-ett-vägar med mittvajer, vilket innebär
              att vi kan rädda väldigt många fler liv i Sverige om vi bygger
              sådana vägar än om vi använder vägpengarna till att bygga motorvägar.
              Dessutom kan man göra det på en tiondel av tiden, vilket är viktigt
              om vi ska försöka klara våra etappmål.
            </seg>
            <seg n="31d3400e">
              Det beror kanske på att det var länge sedan som det var en borgerlig
              regering som man inte är mer aktsam om skattebetalarnas pengar.
              Jag ser nämligen även en annan skillnad här, nämligen att man
              vill satsa på dyrare metoder snarare än på de billigare metoderna
              med samma effektivitet. Väggbyggande är bara ett exempel. Om man
              tittar på hur man ska få ned hastigheterna till de hastighetsgränser
              som är skyltade kommer det att gå åt fruktansvärt många poliser
              för att uppnå samma effektivitet som hastighetskamerorna i dag
              med den nya digitaliserade metoden kommer att uppvisa.
            </seg>
            <seg n="903df596">
              I det sammanhanget vill vi ytterligare förbättra effektiviteten
              genom att man ska ha ägaransvar i enlighet med reservation 11.
              Det innebär att om man inte kan uppge vem som har kört fordonet
              får ägaren själv ta på sig straffet.
            </seg>
            <seg n="87280ec2">
              Det skulle förmodligen beivra hastighetsöverträdelser ganska
              effektivt. Att detta egentligen är det viktigaste vi har framför
              oss, om vi menar allvar med att nu uppnå nollvisionen, visades
              bland annat i en sammanställning av all europeisk trafiksäkerhetsforskning
              som Lunds universitet och VTI gav ut i höstas. Den heter Strategi
              för ökad regelefterlevnad på trafikområdet . Att få ned hastigheter
              till rätt hastighetsgräns är det viktigaste om man vill spara
              liv.
            </seg>
            <seg n="cf238518">
              I Danmark har man, och det skriver vi glädjande nog positivt
              om i utskottet, infört klippkort och ett antal andra metoder som
              har lett till att, har man konstaterat, 41 danskar lever tack
              vare klippkortet. Det hade de förmodligen inte gjort utan. Trots
              att trafiken har ökat är man nere vid samma dödstal i trafiken
              som man hade för 60 år sedan. Det säger en del. Det klippkortet
              går ut på är att man vid tredje överträdelsen blir av med körkortet.
              Att bli av med körkortet är för den normala bilföraren mycket
              mer kännbart än de hastighetsböter, även den nu föreslagna höjda
              nivån, som finns. Det är därför som vi från Miljöpartiet insisterar
              på det som står i reservation nr 14, det vill säga att man ska
              sänka gränsen för när körkortet dras in i samband med hastighetsöverträdelse,
              sänka det från 30 till 15 kilometer i timmen vid 70-, 90- och
              110-väg och med 10 kilometer i timmen vid 30- och 50-väg. Det
              skulle förmodligen spara minst lika många liv som man nu har sparat
              i Danmark med det här klippkortet.
            </seg>
            <seg n="6bf40362">
              Självklart är jag som alkolåsutredare väldigt nöjd med det tillkännagivande
              vi har enats om i utskottet när det gäller att ge fortsatt uppdrag
              till Vägverket att återkomma med en kvalitetssäkring av alkolåsen.
              Jag kan inte säga att det finns många dåliga alkolås, men den
              stora efterfrågan på alkolås har gjort att väldigt många nya tillverkare
              har gett sig in i den här branschen. Det är mycket angeläget att
              yrkestrafiken, kommunerna och andra som köper upp trafik vet att
              det är pålitliga och effektiva alkolås som de installerar i sina
              fordon. MHF i all ära, de har gjort ett jättebra arbete, men ska
              vi få någon respekt för den här verksamheten och få ett ja från
              EU till ett undantag för att kunna införa en lag om obligatoriskt
              alkolås krävs det att vi har statlig auktorisation på det här
              området, så att vi skiljer de goda alkolåsen från de dåliga. Därför
              är jag mycket nöjd med tillkännagivandet.
            </seg>
            <seg n="d4e5d437">
              Det andra tillkännagivandet är jag, i likhet med många andra
              som har pratat här i talarstolen, också nöjd med. Jag tillhör
              dem som har motionerat om den vita käppen och tycker att man måste
              få utrett hur vi ökar trafiksäkerheten utan att inskränka på tillgänglighet
              och rörlighet för människor med funktionsnedsättning. Att ta bort
              övergångsställen kan kanske vara bra för vissa kategorier, men
              för människor med synskador kan det innebära att de får mycket
              sämre möjligheter att förflytta sig i ett tätbebyggt område. Vi
              hoppas att Vägverket kan reda ut och föreslå åtgärder som ökar
              trafiksäkerheten utan att inskränka rörligheten för människor
              med funktionshinder.
            </seg>
            <seg n="8e5df4b4">
              Jag skulle slutligen vilja säga någonting igen om alkohol. Alkohol
              är ett trafiksäkerhetsproblem. Men det är tyvärr också en fråga
              som har en könsbestämning. I 95 % av alla man finner avlidna vid
              ratten med alkohol i kroppen är män. Det finns uppenbart hos en
              del män jag säger verkligen inte alla en avsaknad av den tröskel
              som gör att merparten av kvinnor som skulle vara olämpliga att
              sätta sig bakom ratten inte gör det heller. Men några kategorier
              män gör det, och det här måste man utbilda om.
            </seg>
            <seg n="42185729">
              Därför är jag också ganska frustrerad över att vi, även om körskolorna
              har visat ett stort intresse för att utforma en sådan riskutbildning,
              inte får den på plats. Vi är nog lika intresserade alla i trafikutskottet
              av att man förhindrar att unga människor kommer till skada eller
              omkommer på grund av alkohol. Här är riskutbildningen av ett strategiskt
              intresse.
            </seg>
          </u>
          <note type="speaker" n="7ff332a3">
            Anf. 8 KERSTIN ENGLE (s):
          </note>
          <u who="kerstin_engle_045c58" xml:id="i-29635c216056d16d-0" n="271cae78">
            <seg n="646ac915">
              Herr talman! Jag har tänkt inleda mitt anförande med att tala
              om de mål vi har med vårt trafiksäkerhetsarbete i Sverige. Vi
              vet alla att vi formulerat detta i den så kallade nollvisionen
              och att vi har ett delmål fram till 2007. Det är också med tillfredsställelse
              som vi ser att trenden verkar vika. De senaste årens minskningar
              av skadade och dödade i trafiken måste vi uppfatta som mycket
              positivt. Det visar på att de omfattande åtgärder vi vidtagit
              har haft effekt och har lett till ökad trafiksäkerhet. Men dessvärre
              är det inte tillräckligt.
            </seg>
            <seg n="497056d2">
              Bara en obotlig optimist kan hoppas att vi når delmålet till
              2007 om högst 270 döda i trafiken. Vi måste våga se en verklighet
              där vi inte når ända fram men en bra bit på vägen. Men vi måste
              också veta vad det är vi ser. Vi socialdemokrater anser det därför
              nödvändigt att genomföra en fördjupad analys av de resultat som
              vi nått och vilka effekter de åtgärder som vi ytterligare ska
              vidta kommer att få för att nå nollvisionens mål. Analysen kommer
              självklart också att vara en viktig komponent när vi ska formulera
              ett nytt delmål. Jag är också övertygad om att det är oerhört
              viktigt att så många aktörer som möjligt involveras i att fastställa
              ett nytt delmål.
            </seg>
            <seg n="b5cad23e">
              Herr talman! Jag kan med tillfredsställelse konstatera att utskottsmajoriteten
              står bakom två av mina partikamraters motion om behovet av ökad
              respekt för den vita käppen. Det är flera talare som talat om
              den tidigare. Som motionärerna påpekar är den vita käppen en välkänd
              internationell symbol och en ovärderlig hjälp för den synskadade
              men också en mycket tydlig signal till omgivningen. Det är just
              denna signal som är så viktig. Den som är synskadad ska kunna
              känna tillit till att signalen bemöts med den största respekt,
              inte minst i en allt stressigare trafikmiljö som vi har i dag.
            </seg>
            <seg n="dea02e4c">
              I dag finns inte den vita käppen omnämnd i de lagar och förordningar
              som reglerar trafikmiljön. Jag menar inte att vi ska införa den
              vita käppen som ett trafikmärke, och jag tror inte heller att
              det är de synskadades mening. Att ta bort övergångsställen och
              på annat sätt säkra en bra trafikmiljö har inte alltid varit positivt
              för synskadade. Det finns också brist på information om trafiksäkerhet
              och tillgänglighet. Det är mot den bakgrunden som det är ytterst
              befogat och angeläget med en samlad redovisning av vilka åtgärder
              som vidtas och planeras för ökad trafiksäkerhet för synskadade.
              Genom en sådan översyn visar vi att vi tar den här frågan på allvar.
            </seg>
            <seg n="508cbe69">
              Herr talman! Vi har alla sett reklamen och informationen om de
              nya livräddarna på vägen. Det är den nya generationens trafiksäkerhetskameror
              som jag tänker på. I samband med att man satte upp en av de första
              nya kamerorna sade rikspolischefen Stefan Strömberg: Med de automatiska
              kamerorna kan vi höja säkerheten på många av våra farligaste vägar.
              Kamerorna och varningsskyltarna verkar återhållsamt på hastigheten,
              och vår förmåga att beivra fortkörning ökar kraftigt.
            </seg>
            <seg n="66104454">
              Vi vet att hög fart dödar. Eller man kanske ska våga drista sig
              till att säga att vi vet att fel fart dödar. Ibland behöver den
              inte ens vara särskilt hög. Respekten för våra hastighetsgränser
              måste öka. Därför är utbyggnaden av trafiksäkerhetskameror ett
              steg i rätt riktning. Att detta sedan ger polisen möjligheter
              att använda sina resurser till annan trafiksäkerhetsövervakning
              såsom överlast och utandningsprov är inte heller fel. Detta bekräftades
              i samband med den offentliga utfrågning som utskottet genomförde
              tillsammans med justitieutskottet om alkohol och trafik av länspolismästaren
              i Östergötland Mats Löfving.
            </seg>
            <seg n="adec69e4">
              Trafiksäkerhetskamerorna är ett bra hjälpmedel för att sänka
              medelhastigheterna och minska antalet olyckor och deras konsekvenser.
              Det är en mycket angelägen uppgift när vi vet att 57 % av trafikarbetet
              på våra statliga vägar sker med hastigheter som inte stämmer överens
              med de hastigheter som är bestämda och lagstadgade på den aktuella
              sträckan.
            </seg>
            <seg n="170fdeae">
              Enligt en undersökning utförd av Vägverket 2005 ser allmänheten
              fortkörning som ett stort problem, och överlag är inställningen
              till fler trafiksäkerhetskameror positiv. Sedan kan man tyvärr
              konstatera att det här också är en genderfråga. Kvinnor upplever
              fortkörning som ett större problem än vad män gör. Ur denna kunskap
              borde man kunna dra mer långtgående fördelar.
            </seg>
            <seg n="34d99f94">
              Herr talman! Vi har i utskottet också tagit ett initiativ om
              att ge regeringen till känna att förbättra kvalitetsbedömningen
              av alkolås. Det är bra att på detta sätt påbörja ett arbete med
              kvalitetssäkring. Det är nödvändigt för att vi konsumenter ska
              kunna förlita oss på de instrument som installerats. Det har framkommit
              uppgifter om att viktiga aktörer inte köper in fordon med alkolås
              eller upphandlar transporttjänster med fordon som har alkolås
              beroende på att kvalitetsbedömningar saknas.
            </seg>
            <seg n="33da62e8">
              Problem finns vidare med att vissa alkolås på marknaden har en
              skiftande kvalitet, vilket kan leda till minskad acceptans för
              en utvidgning av användningen av alkolås i trafiken. Det kan leda
              till att alkoholpåverkade förare invaggas i en falsk säkerhet
              om att de inte är påverkade av alkohol och ger sig ut i trafiken
              med enorma risker både för sig själva och för andra trafikanter.
              Att vi nu genom det här initiativet från utskottet snabbar upp
              den här processen med kvalitetssäkring tycker vi socialdemokrater
              är bra.
            </seg>
            <seg n="2458fcf3">
              Det betänkande som vi nu behandlar är ett motionsbetänkande.
              Det visar på ett mycket stort och positivt engagemang för trafiksäkerheten
              både hos trafikutskottets ledamöter och hos många andra riksdagsledamöter.
              Sedan ligger det självfallet i sakens natur att oppositionen ska
              låta mer negativ än vad jag tror att den egentligen är.
            </seg>
            <seg n="a3c09956">
              Inte minst genom de olika åtgärder som har vidtagits i samhället,
              till exempel regional samling, görs ett stort arbete ute i landet
              av myndigheter, frivilligorganisationer, företag och transportörer.
              Jag tycker också att betänkandet ger en bra sammanfattning av
              många konkreta åtgärder som gjorts och görs och ytterligare åtgärder
              som absolut kommer att göras.
            </seg>
          </u>
          <note n="0af7fafe">
            Herr talman! Med detta avslutar jag mitt anförande och yrkar
            bifall till förslaget i betänkandet och avslag på samtliga reservationer.
          </note>
          <note type="speaker" n="d1101b0a">
            Anf. 9 KAJ NORDQUIST (s):
          </note>
          <u who="unknown" xml:id="i-f7e68d2f8e69886e-0" n="1041e8a3">
            <seg n="e722f1d0">
              Herr talman! Jag sitter ju inte i trafikutskottet, men jag tänkte
              ändå delta i den här debatten. Skälet är väl ganska uppenbart.
              Jag använder ju den vita käppen som har apostroferats här några
              gånger.
            </seg>
            <seg n="6ce04ad2">
              Som liten såg jag lite, nu ser jag ingenting. Men det betyder
              inte att jag är blind för situationen i världen, som jag brukar
              säga. Det gäller att hitta bra sätt att kompensera synskadan,
              och den vita käppen är ett alldeles utmärkt sätt att kompensera
              synskadan. Den är ett hjälpmedel som gör att man kan undvika hinder
              som finns där man ska gå. Däremot kan den inte hjälpa till att
              orientera, men den är utmärkt för att komma undan saker och ting.
            </seg>
            <seg n="169cdc0f">
              Jag började använda den vita käppen 1984, så jag har använt den
              i 22 år vid det här laget. Jag borde ha använt den redan fem sex
              år tidigare, 1978 brukar jag säga. Det gjorde jag inte, därför
              att det är inte så självklart och enkelt att använda en vit käpp.
              Det betyder också att man drar på sig en hel del fördomar som
              finns om en person som har en vit käpp. Dessa slipper man om man
              inte har den. Det var en viktig del i en personlig utveckling
              att acceptera det egna handikappet och att stå ut med den stigmatisering
              som också följer med en sådan här tingest, därför att alternativet
              är värre. När man uppför sig på ett sätt som kanske inte är helt
              gängse får man andra misstankar om att det handlar om annat än
              nedsatt syn. Då kanske det trots allt är bättre att ta en del
              skräp.
            </seg>
            <seg n="72b54f11">
              Jag är väldigt glad över utskottets behandling av den motion
              som jag skrev ihop med Birgitta Ahlqvist.
            </seg>
            <seg n="e471b052">
              Herr talman! Jag skulle vilja säga att detta är ett typiskt exempel
              på hur droppen urholkar stenen. Vad jag vet är det är fjärde som
              året som den här motionen väcks. Birgitta Ahlqvist har motionerat
              flera år, och den har ständigt blivit avslagen. De senaste två
              åren har jag varit med och motionerat också.
            </seg>
            <seg n="3f4fdf22">
              Ursprunget för hennes del var en synskadad man i Luleå som heter
              Sigge Poromaa som påpekade detta för henne. Det kommer naturligtvis
              från Synskadades Riksförbund. Förbundet var för övrigt apostroferat
              för en stund sedan, och jag kan avslöja att jag också tycker att
              det är ett bra förbund. Jag är bland annat själv ordförande i
              distriktsavdelningen i Helsingforss och Gotlands län.
            </seg>
            <seg n="936770a2">
              Herr talman! Ytterst handlar det om vilka värderingar man egentligen
              har. Vilka visioner ser man framför sig? Jag ser framför mig ett
              samhälle för alla där alla faktiskt betyder alla, verkligen allihop.
              Det innebär ett samhälle där man ska kunna klara sig själv så
              gott det går även med ett gravt funktionshinder. Man ska inte
              behöva använda assistans eller personer som hjälper en i en normal
              trafiksituation.
            </seg>
            <seg n="de33bb8d">
              Det är ganska viktigt att göra sig klar över den här sortens
              värderingar, för det är faktiskt dem man tror på. Om man inte
              tycker det, var finns då problemet? Då finns det ju inget problem.
              Då är det bara att plocka fram någon som ska hjälpa en överallt.
              Så ser inte jag på det.
            </seg>
            <seg n="3f342cc5">
              Jag skulle vilja peka på effekten av den trafikpolitik som gäller
              på olika sätt. Man har en nollvision och en idé om väjningsplikt.
              Det tycker jag är bra visioner. Men när Vägverket och kommunerna
              inför detta får det en del effekter för oss som synskadade, och
              en del har väl inte varit avsedda.
            </seg>
            <seg n="33b1e81f">
              Först och främst tänker man sig att införa cirkulationsplatser
              i stället för korsningar med trafiksignaler. Jag som synskadad
              vill ju höra när jag kan gå och när jag inte kan gå. För mig är
              det ett klart fall bakåt när det gäller min förmåga att klara
              mig själv. Jag vill ha ljus- och ljudreglerade övergångsställen
              och ingenting annat.
            </seg>
            <seg n="2337f808">
              Samma sak rör ju begreppet övergångsställe som sådant. Från de
              traditionella övergångsställena har man övergått till att skapa
              någonting som man kallar för passager. Det är tämligen diffust
              från min synskadade synpunkt. Jag vet inte om jag är på trottoaren,
              om jag är på gatan, om jag är på passagen eller var jag befinner
              mig. Det här är ett oerhört fall bakåt. Det spelar ingen roll
              att man kan mobilisera trafikforskare i Lund som påstår att övergångsställen
              bara är en falsk säkerhet. För mig är det inte en falsk säkerhet.
              För mig innebär det åtminstone en viss grad av säkerhet.
            </seg>
            <seg n="d6316d71">
              Man har ändrat på systemet med kantstenar. I stället har man
              markeringsplattor. Det låter ju himla bra att man ska kunna känna
              de här markeringsplattorna i stället för kantstenarna som utmärker
              skillnaden på trottoar och annat. Men det fungerar inte så bra
              som man skulle kunna tänka sig, framför allt inte beroende på
              att vi har vinter i landet.
            </seg>
            <seg n="9bf362a5">
              Vid den översyn som förhoppningsvis blir utfallet av tillkännagivandet
              tycker jag att den som gör översynen kan titta på den överenskommelse
              som finns mellan Synskadades Riksförbund och De Handikappades
              Riksförbund om hur man kan organisera övergångsställen på ett
              sätt som fungerar bra både för synskadade och för människor som
              sitter i rullstol. Det hela är mycket bra därför att den som sitter
              i rullstol har delvis en parallell situation med den person som
              framför en barnvagn.
            </seg>
            <seg n="1d08f9a3">
              Det finns ju partier som är väldigt förtjusta i cyklister, och
              det har de all rätt att vara. Men eftersom det finns någonting
              som heter väjningsplikt skulle jag uppskatta väldigt mycket om
              Vägverket kunde initiera en ordentlig kampanj som skulle förklara
              för Sveriges cyklister att väjningsplikten gäller även för cyklister.
              Det är inte laglöst land. Man får inte framföra en cykel hur som
              helst.
            </seg>
            <seg n="2e88d1e5">
              Ett annat problem är tysta fordon, och det är samma sak där.
              Det är sympatiskt, men tysta fordon är livsfarliga för mig.
            </seg>
            <seg n="7b6894ec">
              Då kommer vi till själva cloun, herr talman: den vita käppen.
              Det är ju en internationell symbol sedan 1920-talet. Jag är nog
              lite mer offensiv än min partikamrat, därför att jag tycker att
              man borde se över lagstiftningen i det här fallet. I idén om väjningsplikt
              står det nämligen att man ska ha ögonkontakt, och eftersom jag
              som synskadad och vi andra synskadade inte kan ha ögonkontakt
              måste vi ha någonting som motsvarar det. Vi kan inte titta och
              vinka och därmed ge signalen: Ni måste se upp för oss!
            </seg>
            <seg n="283e1542">
              Då skulle det vara himla bra om den vita käppen faktiskt kunde
              fungera som det tecken som behövs.
            </seg>
            <seg n="f46ce05f">
              Jag är väldigt glad och hälsar med stor tillfredsställelse att
              man nu gör ett tillkännagivande till regeringen att man ska se
              över situationen för synskadade och att man ska förbättra situationen
              för synskadade. I grund och botten handlar det här återigen, herr
              talman, om idén om ett samhälle för alla. Det betyder för mig
              att om man har en nollvision så omfattar nollvisionen alla. Jag
              hoppas att det här riksdagsbeslutet, som jag hälsar med glädje,
              ska leda till att man så småningom lagfäster att den vita käppen
              är en signal som kommer att fungera som ett formellt stopptecken.
              Jag inser att även om man av principiella skäl har visat sin käpp
              så betyder det inte att man ska gå ut på gatan, men detta skulle
              vara ett oerhört fall framåt. Om så inte blir fallet, herr talman,
              tror jag nog att jag i min roll som riksdagsledamot kommer att
              fortsätta motionera, och förhoppningsvis kommer droppen att fortsätta
              urholka stenen så att vi når även det stadiet.
            </seg>
          </u>
          <note n="8986af8c">
            Överläggningen var härmed avslutad.
          </note>
          <note n="f2ee1885">
            8 § Sjöfartsfrågor
          </note>
          <note n="7416fdd2">
            Föredrogs
          </note>
          <note type="speaker" n="93d74c67">
            Anf. 10 CARINA MOBERG (s):
          </note>
          <u who="carina_moberg_3e840f" xml:id="i-4caf94604f339317-0" n="e6d8b49b" next="i-aa48afaa422ed998-0">
            <seg n="6b036e70">
              Herr talman! Vi ska nu behandla trafikutskottets betänkande avseende
              sjöfartsfrågor. Det är 25 motioner från den allmänna motionstiden
              som ligger till grund för det här betänkandet. Motionerna rör
              i första hand säkerhets- och miljöfrågor inom sjöfarten. Totalt
              rör det sig om 49 yrkanden som handlar om bland annat rationaliseringar
              inom Sjöfartsverket, hamntjänster, nödhamnar och M/S Estonias
              förlisning.
            </seg>
            <seg n="2e60e463">
              Upplysningsvis kan jag tala om redan nu att vi senare i vår kommer
              att återkomma till att diskutera sjöfartsfrågor i samband med
              behandlingen av den transportpolitiska propositionen.
            </seg>
            <seg n="10c11d4c">
              I betänkandet föreslår trafikutskottet att ge regeringen till
              känna vad utskottet anser angående miljö- och säkerhetsfrågor
              i Östersjöområdet utifrån ett antal motioner från Moderaterna,
              Folkpartiet, Kristdemokraterna och Centerpartiet.
            </seg>
          </u>
          <note n="f1f95c84">
            I betänkandet finns tolv reservationer och två särskilda yttranden.
          </note>
          <u who="carina_moberg_3e840f" xml:id="i-aa48afaa422ed998-0" n="e6d8b49b" prev="i-4caf94604f339317-0">
            <seg n="557bf977">
              Herr talman! Med dessa korta inledningsord överlåter jag fördjupandet
              till debattörerna.
            </seg>
          </u>
          <note type="speaker" n="872bb157">
            Anf. 11 CLAES-GÖRAN BRANDIN (s):
          </note>
          <u who="claes-goran_brandin_f1a62d" xml:id="i-17e9a3a4d8e2303e-0" n="fb613ef9">
            <seg n="1b0eb437">
              Herr talman! Jag ska i mitt anförande koncentrera mig på några
              punkter i motionsbetänkandet om sjöfartsfrågor.
            </seg>
            <seg n="b5c57dc0">
              Den första av dessa gäller HKF, det vill säga Handelsflottans
              kultur- och fritidsråd. Det råder inget som helst tvivel om att
              den verksamhet som bedrivs av HKF är oerhört viktig och uppskattad
              av sjömän. Uppgifterna för HKF har varit att planlägga, samordna
              och genomföra kultur- och fritidsverksamhet för sjöfolk. Denna
              verksamhet ska vara tillgänglig för såväl svenska som utländska
              sjömän på ett sätt som stämmer överens med samhällets ordinarie
              utbud. För sjöfolket är detta en mycket viktig och uppskattad
              verksamhet. Det ger dem en chans att kompensera den service som
              man går miste om när man tjänstgör till sjöss.
            </seg>
            <seg n="f20a5962">
              Frågan om Handelsflottans kultur- och fritidsråd, HKF, behandlades
              i riksdagen senast hösten 2005, och i budgetpropositionen 2006
              föreslogs att HKF skulle inordnas i Sjöfartsverket. I utskottsbetänkandet
              konstaterar vi att en utredare i februari fått sina direktiv för
              att förbereda en avveckling av HKF. Jag vill här också särskilt
              påpeka det vi tidigare sagt i utskottet, nämligen att utskottet
              förutsätter att de organisatoriska förändringarna inte innebär
              några negativa följder för den verksamhet som hittills har bedrivits
              inom HKF.
            </seg>
            <seg n="a837969c">
              Herr talman! Jag går över till frågan om miljö- och säkerhetsfrågor
              i Östersjöområdet. På denna punkt har vi socialdemokrater en reservation
              mot utskottsmajoritetens text, som vi socialdemokrater uppfattar
              som ett rent slag i luften eller att man slår in redan öppna dörrar.
              Men låt mig börja med att berömma regeringen för initiativet och
              den kraft med vilken man drivit frågan om att få Östersjön klassad
              som ett särskilt känsligt havsområde, PSSA.
            </seg>
            <seg n="bcf607dd">
              För dem av oss som hunnit sätta oss in i vad som står i den kommande
              transportpolitiska propositionen framgår det också att denna initiativförmåga
              finns kvar inför det kommande arbetet med att utveckla och förbättra
              åtgärdsprogrammet inom ramen för PSSA. Redan den 1 juli i år kommer
              ett första paket av skyddsåtgärder att träda i kraft. Till detta
              ska vi komma ihåg att de nyligen framlagda förslagen i EU om det
              tredje sjösäkerhetspaketet innebär en avsevärd höjning av säkerhetskraven.
              Detta kommer naturligtvis att gälla även för sjöfarten i Östersjön.
            </seg>
            <seg n="ee7740c7">
              I fråga om att tillåta enkelskrov i Östersjöområdet vill jag
              passa på att nämna att arbetet med en generell utfasning av sådana
              fartyg har bedrivits inom såväl IMO som EU. Låt mig kort i detta
              sammanhang nämna att EG:s regler enligt den så kallade dubbelskrovsförordningen
              innebär att utfasningen i EES-området ska vara genomförd år 2010.
              Som vi tidigare påpekat i utskottet finns inga möjligheter att
              göra undantag för särskilda vattenområden.
            </seg>
            <seg n="bfd5f890">
              Herr talman! Det finns motionskrav som genom utskottsmajoriteten
              blivit tillgodosedda i betänkandet. Det gäller fartygskonstruktion
              och besättning. Här har utskottet tidigare redovisat att Sjöfartsverket
              bedömer att åtgärderna rörande fartygskonstruktion, besättningens
              utbildning och ekonomiskt ansvar för skador inte är förenligt
              med vad som innefattas i PSSA-anknutna åtgärder. I utskottsmajoritetens
              text hävdas dock att denna åsikt inte är oomstridd. Men det framgår
              inte på vilket sätt den är omstridd. Vi får väl ändå anse att
              Sjöfartsverket är den instans som har kompetensen inom området?
            </seg>
            <seg n="02207034">
              Herr talman! I vår reservation slår vi på punkt efter punkt hål
              på utskottsmajoritetens kravlista, helt enkelt genom att redogöra
              för vad som faktiskt sker och vad som planeras. I det avseendet
              kan man säga att flera av motionerna som handlar om att trygga
              miljön och sjösäkerheten i Östersjön helt eller delvis har blivit
              tillgodosedda. För mig framstår det som om utskottsmajoriteten
              mer eftersträvar att ge regeringen en knäpp på näsan än att värna
              om miljön i Östersjön.
            </seg>
            <seg n="754ebc0e">
              Herr talman! Jag ska bara kort nämna något om en motion som handlar
              om fiskare som tar upp avfall som flyter omkring i våra hav. Här
              ansluter sig utskottet till motionärens uppfattning om att sådant
              avfall måste tas om hand på ett effektivt sätt. Det är nödvändigt
              att man ska kunna lämna ifrån sig avfallet kostnadsfritt, och
              vi förutsätter att regeringen driver denna fråga i alla de olika
              internationella organ som kan vara aktuella.
            </seg>
            <seg n="123fce4a">
              Herr talman! Det finns också några motioner som rör nödhamnar.
              I det sammanhanget vill jag bara påminna om att Sverige har ett
              fullgott system för att anvisa ett fartyg i nöd en skyddad plats.
              Inom EU pågår dessutom beredningen av ändringen av trafikövervakningsdirektivet.
              Detta är skälet till att utskottet avstyrker de motioner som finns
              inom detta område.
            </seg>
            <seg n="e8904382">
              Herr talman! Avslutningsvis några ord om Estonia. Senast utskottet
              behandlade motionsförslag om Estonia var våren 2005, alltså för
              ett år sedan. Enligt utskottets mening har inget nytt framkommit
              i de nu behandlade motionerna. Ansvaret för frågan om M/S Estonias
              förlisning ligger fortsatt hos regeringen, och vi förutsätter
              att regeringen följer frågan även i fortsättningen.
            </seg>
          </u>
          <note n="0fb6cce3">
            Herr talman! Med detta avslutar jag mitt anförande och yrkar
            bifall till reservation nr 8 och i övrigt bifall till utskottets
            förslag i betänkandet.
          </note>
          <note type="speaker" n="cbd06625">
            Anf. 12 BJÖRN HAMILTON (m):
          </note>
          <u who="bjorn_hamilton_019a00" xml:id="i-4a441156b17daba7-0" n="dcc92045">
            <seg n="2846618a">
              Herr talman! Först vill jag yrka bifall till den moderata reservationen
              2 under punkt 2 i betänkandet. Jag instämmer naturligtvis i de
              övriga yrkandena från Moderaterna men inskränker mig till att
              yrka bifall till reservation 2.
            </seg>
            <seg n="5f6da14d">
              Tyvärr, herr talman, har sjöfarten enligt min uppfattning hamnat
              i skymundan i regeringens transportpolitik. Sjöfarten har för
              mig en självklar plats för transporter i Sverige, inte minst för
              att den är så energieffektiv. Godshanteringen i våra hamnar måste
              vara konkurrensneutral i förhållande till andra transportslag.
              Enligt gjorda utredningar bär sjöfarten i högre utsträckning sina
              egna kostnader än övriga transportslag.
            </seg>
            <seg n="06da1be0">
              Farleder och hamnar finansieras av sjöfartsavgifter. Staten,
              kommuner och andra intressenter har under åren ökat avgiftsuttaget
              kraftigt. Kostnaderna för att angöra svensk hamn är numera väsentligt
              högre än motsvarande kostnader i de flesta av våra grannländer.
              Samtidigt har betydande reduceringar gjorts av avgifterna för
              landtransporter, bland annat genom sänkta banavgifter. Resultatet
              har blivit att gods som tidigare fraktades sjövägen i stället
              transporteras på järnväg och väg.
            </seg>
            <seg n="11efb992">
              Herr talman! Isbrytning, sjömätning, sjöräddning, lotsning och
              välfärdsråd är dryga kostnader som sjöfarten måste betala men
              som saknar motsvarighet för de landburna transportslagen. Till
              detta kan läggas statens avkastningskrav på Sjöfartsverkets kapital
              som gör Sjöfartsverket till ett av landets mest lönsamma transportföretag.
              Denna kostnadsfördelning förekommer inte i andra närliggande länder,
              och avgifterna för att anlöpa svensk hamn är därför ungefär dubbelt
              så höga som motsvarande kostnad i konkurrerande hamnar.
            </seg>
            <seg n="bcd88cd7">
              Genom Sjöfartsverkets taxekonstruktion riskerar stora delar av
              sjöfarten att slås ut. En anpassning av Sjöfartsverkets taxa till
              den samhällsekonomiska marginalkostnaden skulle innebära väsentligt
              lägre kostnader för sjötransporter och därmed också minskad belastning
              på väg- och järnvägsnätet. Det är av största vikt, herr talman,
              att de rationaliseringar som påbörjats inom Sjöfartsverket får
              fullföljas.
            </seg>
            <seg n="96e8e8b9">
              Till skillnad från andra länder inom EU har Sverige inte övergått
              till tonnagebeskattning vid beskattning av fartyg. Tonnageskatt
              beräknas på fartygets intjäningsförmåga. Därmed saknas fortfarande
              en viktig del för att svensk sjöfartsnäring ska ha så goda konkurrensvillkor
              som EU:s gemensamma sjöfartspolitik ger möjlighet till. För närvarande
              har de flesta EU-länder någon form av sådan skattemodell. Detta
              utreds nu också i Sverige. Jag beklagar att den av riksdagen beställda
              utredningen om tonnageskattens införande fördröjs på ett oacceptabelt
              sätt.
            </seg>
            <seg n="6014351d">
              Herr talman! I många hamnar fortlever skråväsendet i form av
              stuverimonopolet, vilket leder till dyra stuveriorganisationer
              och orationella hanteringsmetoder. Enligt Romfördraget omfattas
              hamnverksamheten av den fria rörligheten för varor och tjänster,
              som enligt kommissionen innebär att medlemsstaterna är skyldiga
              att avreglera eventuella monopol. Vi anser att det är viktigt
              att inleda en avreglering av hamnverksamheten för att öka konkurrensen.
            </seg>
            <seg n="5e489963">
              Herr talman! Sverige måste också vara pådrivande i internationella
              organ för att strängare säkerhets- och miljökrav ska införas för
              sjöfarten. Strängare regler måste till för att åstadkomma säkrare
              fartyg. Det gäller inte minst dubbelskrov för fartyg med miljöfarliga
              laster. Reglerna för fartygsleder genom känsliga havsmiljöområden
              måste skärpas, och ett system med miljölotsar för övervakning
              och kontroll av lastfartyg som trafikerar Östersjön bör införas.
            </seg>
            <seg n="bbffb811">
              Vikten av att besättningarna har hög kompetens och erfarenhet
              av de speciella krav som ställs vintertid bör understrykas. Detta
              har också utskottet ställt sig positivt till.
            </seg>
            <seg n="ad0d41b4">
              Slutligen, herr talman, vill jag instämma i Socialdemokraternas
              syn på Estoniaproblematiken och de motioner som behandlas i betänkandet.
            </seg>
          </u>
          <note type="speaker" n="67222177">
            Anf. 13 ERLING BAGER (fp):
          </note>
          <u who="erling_bager_896127" xml:id="i-0b0a84ba48a79692-0" n="f6fbc8cb">
            <seg n="c3bf3b96">
              Herr talman! Jag vill börja med att yrka bifall till reservation
              1 av Folkpartiet och Kristdemokraterna.
            </seg>
            <seg n="05332bf4">
              Jag tänkte i stort uppehålla mig vid de enligt min mening viktigaste
              motionerna som behandlas i detta betänkande. Det handlar om Estonias
              tragiska förlisning för mer än tio år sedan. Frågan återkommer
              hela tiden till riksdagen i form av motioner.
            </seg>
            <seg n="dea6a97e">
              Claes-Göran Brandin, som är Socialdemokraternas talesman, har
              rätt i att det i de motioner som vi nu behandlar inte sägs något
              nytt, ingenting som riksdagen inte redan visste. Däremot har de
              ledamöter i trafikutskottet som så velat kunnat träffa ny expertis.
              Vi hade ett möte, jag tror att det var den 5 april, där hovrättspresident
              Hirschfeldt medverkade. Han berättade då att hans uppdrag att
              utforska ifall det fanns militär materiel ombord på olycksnatten
              inte helt kunnat slutföras eftersom uppdraget från regeringen
              var så pass begränsat. Hirschfelt konstaterade emellertid att
              det två gånger under denna olycksmånad, september, fanns militär
              materiel ombord.
            </seg>
            <seg n="0879c5cc">
              Vi träffade även professor Anders Ulfvarsson från Chalmers, som
              är expert på skeppsteknik. Han var från början emot en utredning
              men har efter att ha tagit del av nya fakta nu vänt 180 grader.
              Därtill, ärade ledamöter i trafikutskottet, har vi också tagit
              del av den estniske chefsåklagarens utredning om Estonia.
            </seg>
            <seg n="0db1c55b">
              Det börjar nu finnas så många frågetecken kring Estonia som inte
              är utredda att jag skrivit ett yttrande till betänkandet där jag
              anser att det är nödvändigt att gå till botten med alla nya uppgifter
              om Estonias förlisning. Nu är måttet rågat. Brandin har rätt i
              att regeringen redan har ett uppdrag, och den statliga fond som
              finns och som fått kapital, jag tror att det är 20 miljoner, från
              den tilltänkta betongöverdäckningen av Estonia står till regeringens
              och Sjöfartsverkets förfogande för att kunna granska varje frågetecken.
            </seg>
            <seg n="5fc04e9c">
              Trots det har den ansvariga ministern i regeringen, Mona Sahlin,
              ännu inte lyft på luren och talat med den estniska och den finska
              regeringen. Nu går skam på torra land. Jag anser att Mona Sahlin
              som ansvarig minister omedelbart ska ta kontakt med den estniska
              och den finska regeringen och samråda om hur man går vidare och
              kommer till rätta med dessa frågetecken.
            </seg>
          </u>
          <note type="speaker" n="8749935b">
            Anf. 14 CLAES-GÖRAN BRANDIN (s) replik:
          </note>
          <u who="claes-goran_brandin_f1a62d" xml:id="i-17e9a3a4d8e2303e-1" n="fb613ef9">
            <seg n="a8cd270d">
              Herr talman! Jag tänker inte ge mig in i Estoniadebatten, men
              Erling Bager är Folkpartiets talesman i sjöfartsfrågor och därför
              vill jag höra honom resonera lite grann kring majoritetstexten
              när det gäller sjösäkerheten i Östersjön. Vad är det som skiljer
              den från socialdemokraternas reservation? Det skulle jag vilja
              höra från Erling Bager.
            </seg>
          </u>
          <note type="speaker" n="9509d889">
            Anf. 15 ERLING BAGER (fp) replik:
          </note>
          <u who="erling_bager_896127" xml:id="i-0b0a84ba48a79692-1" n="f6fbc8cb">
            <seg n="29ec404c">
              Herr talman! I sak är det inte något som skiljer mellan Socialdemokraternas
              uppfattning och Folkpartiets, men vi går lite längre, som Brandin
              som skicklig åhörare säkert konstaterade då han lyssnade på mitt
              anförande. Vi tycker att det nu är dags för regeringen att äntligen
              syna alla kort om Estonia. Där borde Claes-Göran Brandin som sjöfartspolitisk
              talesman hjälpa till att få Mona Sahlin att lyfta luren.
            </seg>
          </u>
          <note type="speaker" n="6cf3f5f6">
            Anf. 16 CLAES-GÖRAN BRANDIN (s) replik:
          </note>
          <u who="claes-goran_brandin_f1a62d" xml:id="i-17e9a3a4d8e2303e-2" n="fb613ef9">
            <seg n="54333bbb">
              Herr talman! Det var inte Estonia jag frågade om. Jag sade att
              vi nog får återkomma i den debatten här under dagen. Men Erling
              Bager är talesman för Folkpartiet i sjöfartsfrågorna, och därför
              frågade jag om sjösäkerheten i Östersjön.
            </seg>
            <seg n="b8944186">
              Det var intressant att höra att det inte är någonting som skiljer
              Socialdemokraterna och Folkpartiet. Varför skulle man då inte
              gå fram med den text som fanns? I alliansens text står: Visserligen
              kommer nu reglerna om PSSA-anknutna skyddsåtgärder att träda i
              kraft under år 2006, men vi anser att de hade kunnat genomföras
              tidigare. Ja, det är klart att det hade kunnat göras, men då har
              man gått emot vad det egentligen handlar om. Så är det på punkt
              efter punkt.
            </seg>
            <seg n="fe5fd1b6">
              Är det inte så, Erling Bager, att det är svårt just nu? Ni måste
              hitta något sätt att angripa oss socialdemokrater, för det är
              ju valår i år. Då måste ni ha något att gå till val på.
            </seg>
            <seg n="e148d482">
              Men jag kan tala om för dig, Erling Bager, att även om vi inte
              har Folkpartiet eller alliansen med oss när det gäller sjöfartsfrågorna
              så vet jag att vi har aktörerna med oss i den sjöfartspolitik
              vi bedriver. Det tycker vi faktiskt är viktigare för Sverige och
              för näringen än att ha Erling Bager och Folkpartiet med oss.
            </seg>
          </u>
          <note type="speaker" n="b77c07d3">
            Anf. 17 ERLING BAGER (fp) replik:
          </note>
          <u who="erling_bager_896127" xml:id="i-0b0a84ba48a79692-2" n="f6fbc8cb">
            <seg n="029c3a36">
              Herr talman! Jag tycker att det är något av ett lågvattenmärke
              att antyda att vi som tycker att vi är mer ambitiösa än Socialdemokraterna
              skulle hålla på med valdebatt. Det var ett skammens tecken i denna
              seriösa och viktiga debatt.
            </seg>
            <seg n="aea6b9b5">
              Brandin, försök att ta Mona Sahlin i nackskinnet! Visa fakta
              här har du dagens Expressen och försök få henne att lyfta luren
              och ringa till Tallinn och Helsingfors!
            </seg>
          </u>
          <note type="speaker" n="e7766dbf">
            Anf. 18 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-5bc41251de40bfbd-0" n="12f3dcd3">
            <seg n="7f11e7ff">
              Herr talman! Vi brukar ju i debatterna koncentrera oss på sådant
              som vi inte är så nöjda med, men jag skulle vilja berätta om något
              som delvis skulle kunna vara en solskenshistoria. Åtminstone är
              det något som har vänt till det bättre.
            </seg>
            <seg n="a22fa8d9">
              Våren 2002 drabbades den del av landet som jag bor i, Österlen,
              av haveriet av det kinesiska fartyget Fu Shan Hai. Det rammades
              av ett polskt fartyg i Bornholmsgattet, mellan Sverige och Bornholm,
              som är ett av de mest trafikerade vattnen i norra Europa. Oljan
              det var bara drivmedel spolades upp på Österlens stränder. Där
              låg den tills vi, frivilliga och naturligtvis personer från stat
              och kommun, tog upp den. Också den sommaren kunde vi sedan bada
              utan att få alltför mycket olja på oss, men det var till stora
              kostnader och stort lidande för djurlivet.
            </seg>
            <seg n="4ba99186">
              Till följd av detta motionerade jag, och har fortsatt motionera,
              om ekonomiska incitament för att lämna spillolja i hamn, om krav
              om lots i Bornholmsgattet, om separata farleder på samma sätt
              som man redan har i Öresund om dubbla skrov för oljetransporter
              och så vidare. I varenda behandling i trafikutskottet hittills
              har mina motioner blivit nedröstade och avstyrkta, men nu har
              de gått igenom. År 2002 inträffade olyckan, och nu, 2006, gick
              förslagen igenom. Visserligen var det inte med bistånd från Socialdemokraterna
              men från övriga partier. Det ger mig tilltro till att det är lönt
              att arbeta politiskt. Fyra år kan synas vara en lång tid, men
              det visar att det är möjligt att få till stånd en förändring,
              även om inte alla har varit med och hejat på lika mycket. Detta
              är det positiva som man kan glädjas åt.
            </seg>
            <seg n="0d66c1d3">
              Herr talman! Jag vill yrka bifall till reservation 10, om M/S
              Estonias förlisning. Jag återkommer till den frågan, men först
              vill jag nämna något om några andra reservationer som Kristdemokraterna
              är med på.
            </seg>
            <seg n="c7148df2">
              I reservation 4, om Sjöräddningssällskapet, noterar vi kristdemokrater
              tillsammans med Folkpartiet att det är viktigt att Sjöräddningssällskapets
              roll får bestå. Kärnverksamheten, att rädda liv och att assistera
              vid räddningsaktioner till höst, måste få vara prioriterad utan
              att andra uppgifter läggs på denna funktion. För att slå vakt
              om detta har vi reserverat oss.
            </seg>
            <seg n="c6e01eb2">
              I reservation 6 pekar vi på nödhamnarnas betydelse. Beredskapen
              inför oljekatastrofer kan höjas bland annat om man utser nödhamnar.
              Sverige har enligt vår mening fortfarande inget juridiskt hållbart
              system av nödhamnar såsom EU har krävt. Det finns mer att göra.
              Med vår reservation vill vi trycka på.
            </seg>
            <seg n="ac6ef95e">
              I reservation 7 pekar vi på bunkeroljan. Det är svårt för sjöfarten
              och branschen att påverka situationen så att fartygen drivs med
              så miljövänligt bränsle som möjligt. Det är naturligtvis önskvärt
              också för redarna att oljeeldningen på fartygen har låg svavelhalt,
              men det stora problemet för rederierna är svårigheten att få tag
              i bunkerolja av tillräckligt god kvalitet, alltså sådan som är
              renad från svavel, i andra europeiska hamnar. Vi menar att det
              är angeläget att det ställs ökade krav på oljeleverantörerna och
              raffinaderierna, som har ansvar för bunkeroljans kvalitet. Vi
              vill få till stånd en internationell överenskommelse med miljökrav
              på bunkeroljan.
            </seg>
            <seg n="bcc4fca5">
              Detta var några nedslag, utan att inveckla mig alltför mycket
              i reservationerna. Jag sparar lite energi åt frågan om M/S Estonia
              och reservation 10, som jag yrkade bifall till.
            </seg>
            <seg n="adffb78a">
              Claes-Göran Brandin sade att det inte hade hänt något på ett
              år, och så ville han skjuta över ansvaret på regeringen. Det kan
              jag förstå. En sådan argumentation skulle kanske också jag frestas
              till om mitt parti satt i regeringsställning. Det är naturligt
              att man vill att någon annan ska bära ansvaret, men just nu i
              denna debatt, innan vi har tryckt på voteringsknapparna, ligger
              ansvaret här hos oss i trafikutskottet. Sedan lämnar vi över det
              till kammaren, kammaren tar beslut och regeringen får verkställa
              besluten. Just nu, gode Brandin, är det vi som delar ansvaret
              när vi inför kammaren redovisar att det är nödvändigt att vi ser
              över den utredning av Estonias förlisning som har gjorts.
            </seg>
            <seg n="ae3a1bf0">
              Vi yrkar på en oberoende internationell granskning av haveriutredningen.
              Finns det någon ledamot som tror att det är ogrundat när Estlands
              regering och den estniske åklagaren pekar på brister i utredningen?
              Finns det någon som tror att alla kort ligger på bordet? Jag har
              inte hört någon säga det i korridorerna, och jag har inte upplevt
              någon debatt där man har menat att hela bilden är öppen och klar.
              Det finns en del som inte är sagt. Om detta blir den sista debatten
              jag för i trafikutskottet skulle jag liksom en tidigare statsminister
              vilja säga: Sanningen kommer fram förr eller senare. Då vill jag
              och mitt parti stå på den sida som har bidragit till att kasta
              ljus över detta i stället för att mörklägga.
            </seg>
            <seg n="269b03bf">
              Det finns uppgifter som tyder på att det har skett en explosion
              vid bogvisirets fäste. Det finns ögonvittnen som inte har fått
              komma fram och som motsäger att bogvisiret skulle ha lossnat en
              kvart efter midnatt. Det finns videofilmer som har avbrott. Det
              finns passagerare som har känt hårda stötar. Det finns uppgifter
              om hur vattnet har strömmat in under bildäck, vilket det inte
              ska kunna göra.
            </seg>
            <seg n="2db47d3b">
              Dessa frågor är inte belysta. Är det någon av kammarens ledamöter
              som vill komma upp i denna talarstol och säga att allt är klarlagt,
              allt är belyst så välkomnar jag det. Varsågod!
            </seg>
          </u>
          <note type="speaker" n="c9feb821">
            Anf. 19 PETER PEDERSEN (v):
          </note>
          <u who="peter_pedersen_2328f0" xml:id="i-8d986c007d118bde-1" n="ad1e7731">
            <seg n="c9dd0b2a">
              Herr talman! Vänsterpartiet har två reservationer i det här betänkandet,
              men för tids vinnande nöjer vi oss med att yrka bifall till den
              ena, nämligen reservation nr 12 som handlar om sjöfartsfrågor,
              säkerhetsfrågor. Närmare bestämt handlar den om sjöfartsskydd.
            </seg>
            <seg n="42ca2486">
              Den 1 juli 2004 antog vi ett förslag i riksdagen om att förbättra
              sjöfartsskyddet på fartyg och i hamnanläggningar som var en följd
              av Europaparlamentets och rådets förordning. Redan då, 2004, var
              vi i Vänstern tveksamma till vad den här lagen skulle kunna leda
              till, och vi förde också fram kritik mot lagen.
            </seg>
            <seg n="8a098889">
              Nu har det gått två år. Utskottet har låtit genomföra en uppföljning
              av den nya lagstiftningen om sjöfartsskydd. Regelverket togs fram
              under mycket kort tid och ansågs vara mycket ingripande för flera
              av de berörda aktörerna, främst rederierna och hamnarna. De skulle
              få svårt att hinna med att implementera de nya reglerna. Det skulle
              också kräva en stor samordning av olika myndigheter och olika
              aktörer. Tyvärr jag måste säga att det är tyvärr har vi sett att
              en hel del av vår kritik som vi har framfört tidigare har varit
              befogad och fortfarande är befogad.
            </seg>
            <seg n="c558271d">
              Lagen har fått en hel del negativa konsekvenser. Bland annat
              har besättningsmedlemmar blivit nekade att gå i land i både svenska
              och utländska hamnar. För de anställda har det inneburit en starkt
              begränsad rörlighet i samband med att fartyg löper i hamn. Detta
              gäller speciellt då det råder en begränsad hamnverksamhet, till
              exempel i mindre hamnar där man bara har hamnpersonal som tjänstgör
              på dagtid. Låsta grindar har hindrat besättningar från att gå
              i land utanför den här kontorstiden. Och det här problemet gäller
              inte bara besättningen utan har också drabbat till exempel ambulanspersonal,
              räddningstjänst och andra utryckningsfordon när det gäller deras
              möjligheter att få tillträde till hamnen och undsätta båtar vid
              behov.
            </seg>
            <seg n="d5d6d2ff">
              Ett förbättrat sjöfartsskydd är viktigt, men det borde inte få
              innebära sämre skydd för de yrkesgrupper som arbetar inom den
              här sektorn.
            </seg>
            <seg n="44094145">
              Nu har det gått två år sedan regelverket infördes, och det finns
              fortfarande brister. Vi menar att det är dags att se över de här
              rutinerna och vid behov också komma med förslag till förändringar
              för att förbättra för de människor som i dag berörs på ett negativt
              sätt av de här nya bestämmelserna om sjöfartsskydd. Vi tror inte
              att det här kommer att lösa sig självt. Det måste handla om någonting
              i praktiken, om att vi tar ett beslut. Då krävs det en översyn
              och att man kommer fram till nya förslag till förbättringar som
              sedan kan tillgodose både sjöfartsskyddet i hamnarna och de anställdas
              och olika yrkeskategoriers behov av rörlighet på sin arbetsplats.
              Jag yrkar alltså bifall till reservation nr 12.
            </seg>
            <seg n="dcf0fdc7">
              Sedan ska jag bara kortfattat beröra M/S Estonia, som jag misstänker
              kommer att vara det stora diskussionsämnet i dag. Jag konstaterar
              bara att vi, i likhet med Socialdemokraterna och som framgår i
              betänkandetexten, hävdar att den här frågan har diskuterats vid
              ett flertal tillfällen i Sveriges riksdag. Vi konstaterar också,
              inte för att vi skyller ifrån oss utan utifrån den ordning som
              finns mellan riksdag och regering, att det rimligtvis är regeringen
              som har den här frågan på sitt bord och ska ta nödvändiga beslut.
            </seg>
            <seg n="46df2c4b">
              Det är lätt för de olika borgerliga företrädarna att ta till
              brösttoner, så att säga, och hävda att regeringen eller de partier
              som nu inte vill gå med på en ny utredning inte tar detta på fullt
              allvar. Men jag kan konstatera att den vanligtvis så starka borgerliga
              kartellen eller alliansen är väldigt bräcklig här. Och jag tycker
              att det är ett styrketecken att åtminstone vissa partier har insett
              att den här arbetsfördelningen finns mellan regering och riksdag.
            </seg>
            <seg n="a6098453">
              Jag konstaterar till exempel att Moderaterna och Centern inte
              finns med. Det är Kristdemokraterna som parti, Erling Bager som
              enskild ledamot, om jag förstår det hela rätt, och Miljöpartiet
              som har en avvikande uppfattning. Jag har full respekt för den
              kritik som framförs. Och jag och Vänstern utgår från att man vidtar
              nödvändiga åtgärder om det kommer fram ytterligare tecken, ytterligare
              bevis på den estniska sidan, om man kan redovisa olika konstigheter,
              tveksamheter och så vidare. Jag utgår från det utifrån de uttalanden
              som jag har hört från olika politiska företrädare, även i regeringen.
              Jag tänker inte anklaga något parti här i Sveriges riksdag för
              att man vill mörklägga den här katastrofen och dess orsaker. Jag
              utgår alltså från att regeringen tar nödvändiga beslut. Och jag
              konstaterar att det egentligen finns en bred enighet över de vanliga
              blockgränserna.
            </seg>
          </u>
          <note type="speaker" n="6f4f299d">
            Anf. 20 TUVE SKÅNBERG (kd) replik:
          </note>
          <u who="tuve_skanberg_e38e9f" xml:id="i-5bc41251de40bfbd-1" n="12f3dcd3">
            <seg n="d9df3f44">
              Herr talman! Jag fick inte tillfälle att växla ord i talarstolen
              med Claes-Göran Brandin, som representant för Socialdemokraterna.
              Däremot gav talarordningen Peter Pedersen just den roll som jag
              hade hoppats att Claes-Göran Brandin skulle ha velat ta. Därför
              vill jag fråga Peter Pedersen, som företrädare för majoriteten
              och för regeringen: Vad gör att Vänsterpartiet inte är berett
              att ta ansvar just nu i fråga om de tydliga signaler som finns
              på att allt inte har kommit på bordet när det gäller Estonias
              förlisning? Man skyller ifrån sig och lägger det i knät på regeringen.
              Det som hamnar i regeringens knä kommer förr eller senare att
              ramla i knät också på Peter Pedersen.
            </seg>
          </u>
          <note type="speaker" n="c3328f73">
            Anf. 21 PETER PEDERSEN (v) replik:
          </note>
          <u who="peter_pedersen_2328f0" xml:id="i-8d986c007d118bde-2" n="ad1e7731">
            <seg n="eceb0a03">
              Herr talman! Jag tänker inte ta ansvar för regeringen. Det sitter
              inga vänsterpartister i regeringen ännu, kanske man får tillägga.
              Och jag tänker inte, så att säga, ta strid för det här.
            </seg>
            <seg n="3c81ebbb">
              Jag gör bara ett konstaterande i enlighet med den majoritet som
              finns i betänkandet, och där ingår faktiskt några av de partier
              som ni så stolt brukar hävda ingår i er borgerliga allians. De
              ingår faktiskt i den majoritet som konstaterar att det i dag inte
              har kommit fram sådana synpunkter till utskottet som gör att vi
              kan göra nya ställningstaganden.
            </seg>
            <seg n="93bd87df">
              Det konstateras att det operativa ansvaret för M/S Estonias förlisning
              ligger hos regeringen. Det handlar inte om vad vi tycker här,
              utan det handlar helt enkelt om den arbetsfördelning som finns
              mellan regering och riksdag.
            </seg>
            <seg n="6770870c">
              I vanliga fall, om regeringen vidtar en massa åtgärder som man
              inte har rätt till, kallas det för ministerstyre av olika borgerliga
              företrädare och av vänsterpartister och sossar om vi nu skulle
              få en borgerlig regering. Jag tycker att även riksdagen ska hålla
              sig för god för att försöka blanda sig i och lägga sig i vad regeringen
              gör. Det är till exempel inte upp till riksdagen att bestämma
              vilken departementsindelning som regeringen har. Det vore alltså
              en märklig ordning. Vi måste försöka hålla oss till regelverket.
              Även om vi i sak kan tycka olika måste vi upprätthålla ett visst
              regelverk mellan riksdag och regering om vårt parlamentariska
              system ska fungera på ett bra sätt.
            </seg>
          </u>
          <note type="speaker" n="0bed0e30">
            Anf. 22 TUVE SKÅNBERG (kd) replik:
          </note>
          <u who="tuve_skanberg_e38e9f" xml:id="i-5bc41251de40bfbd-2" n="12f3dcd3">
            <seg n="f24e4d04">
              Herr talman! Det har aldrig hindrat oss i riksdagen, att vi skulle
              hålla oss för goda för att lägga oss i vad regeringen gör. I var
              och varannan debatt har vi synpunkter på vad regeringen gör. Det
              är vår uppgift som riksdagsledamöter att ha synpunkter på regeringens
              arbete, så också i den här frågan.
            </seg>
            <seg n="f326a8c6">
              Peter Pedersen har synpunkter på att den allians som vi utgör
              skulle ha olika röster. Då kan jag väl peka på att jag kommer
              att efterträdas av en ur kartellen, Miljöpartiet, som kommer att
              peka på en annan syn än vad Peter Pedersen ger uttryck för.
            </seg>
            <seg n="81f849c3">
              Vi är i denna stund representanter för våra partier, men vi har
              också ett personligt mandat att stå upp för. Och jag skulle vilja
              fråga Peter: Menar du att allt har kommit upp på bordet som ska
              komma upp och som kan komma upp i denna fråga?
            </seg>
          </u>
          <note type="speaker" n="e6e1a898">
            Anf. 23 PETER PEDERSEN (v) replik:
          </note>
          <u who="peter_pedersen_2328f0" xml:id="i-8d986c007d118bde-3" n="ad1e7731">
            <seg n="f8c2026c">
              Herr talman! Det vore väl väldigt främmande att jag efter förhållandevis
              kort tid i trafikutskottet skulle kunna hävda att jag kan allting
              som handlar om sjöfartsfrågor eller om M/S Estonias förlisning.
              Det kan jag självklart inte.
            </seg>
            <seg n="f3f7e6df">
              Men jag utgår alltså från det som konstateras i betänkandetexten.
              Det gäller alla seriösa politiker i Sveriges riksdag och även
              de runtom Östersjön som på något vis drabbas av det här det finns
              ju många nationaliteter inblandade som har intresse i frågan.
              Jag utgår från att regeringen tar nödvändiga initiativ och inhämtar
              kunskap, om de utredningar som pågår i Estland skulle visa resultat
              som gör att vi måste titta på det en gång till. Då kommer det
              i en annan dager. Men jag tycker inte att vi kan säga att vi är
              där just nu. Och det är inte vi i riksdagen som ska ta det beslutet,
              utan det är Sveriges regering, oavsett om den är socialdemokratisk
              eller borgerlig.
            </seg>
          </u>
          <note type="speaker" n="d99cd24c">
            Anf. 24 STAFFAN DANIELSSON (c):
          </note>
          <u who="staffan_danielsson_f9e521" xml:id="i-4bf6453496b541de-0" n="c923d864" next="i-3cecce18f4ac02e4-0">
            <seg n="a6cba639">
              Herr talman! Det betänkande om sjöfarten som vi nu diskuterar
              innefattar viktiga frågor av mycket olika slag från handelsflottans
              kultur- och fritidsråd till miljö- och säkerhetsfrågor i Östersjöområdet
              och M/S Estonias tragiska förlisning.
            </seg>
            <seg n="ffc7debf">
              Centerpartiet har en reservation tillsammans med Moderaterna
              om behovet av rationaliseringar inom Sjöfartsverket. Bakgrunden
              är att sjösäkerhetsarbetet i Sverige främst finansieras genom
              avgifter på handelssjöfarten. Det här gör att avgifter för anlöp
              till svensk hamn är ungefär dubbelt så höga som motsvarande kostnad
              i utländska konkurrerande hamnar. Detta glapp måste pressas ned
              och ett viktigt sätt är att de rationaliseringar som påbörjats
              inom Sjöfartsverket fullföljs.
            </seg>
            <seg n="e1c8618a">
              På övriga punkter i betänkandet tillhör alltså Centerpartiet
              utskottsmajoriteten, även om våra samarbetspartier skiftar lite.
            </seg>
            <seg n="f615d096">
              Det är mycket glädjande att de borgerliga partierna tillsammans
              med Miljöpartiet är överens i den mycket viktiga frågan om miljö
              och säkerhet i Östersjön och att alltså till exempel Centerpartiets
              motion i frågan bejakas. Vi och utskottet betonar vikten av att
              ställa större krav på de fartyg och besättningar som trafikerar
              Östersjön. Det är ju ingen ocean som skiljer oss och Socialdemokraterna
              åt i den här frågan. Det är mer ett innanhav eller en större sjö.
            </seg>
            <seg n="f7e35d12">
              Bakgrunden är bland annat att de medvetna oljeutsläppen och olycksriskerna
              med de omfattande oljetransporterna på Östersjön utgör ett ständigt
              miljöhot. Oljetankrar som trafikerar Östersjön vintertid bör därför
              använda isklassförstärkt tanktonnage. För samtliga fartyg måste
              det vara höga krav på kontinuerlig tillsyn och ett bra underhåll.
              För att stärka kunskaperna om miljöfrågorna bör det även ställas
              krav på miljökompetens hos personalen på samtliga fartyg som trafikerar
              Östersjön ett Östersjökörkort.
            </seg>
            <seg n="9ca9dbdc">
              Det är mycket glädjande att Östersjön nu är klassat som ett särskilt
              känsligt havsområde. Det är också bra att en rad skyddsåtgärder
              snart träder i kraft. Jag vill också understryka vikten av fortsatt
              dialog och påtryckningar för att få Ryssland att ansluta sig till
              det här samarbetet.
            </seg>
            <seg n="c926cb1d">
              Vi kritiserar regeringen för att den hade kunnat göra mer, och
              vi ställer oss bakom goda förslag i flera motioner, till exempel
              vad gäller krav på dubbelskrov och på förbud mot transport av
              olja i enkelskroviga fartyg inom Sveriges ekonomiska zon.
            </seg>
            <seg n="87d69c8a">
              Vad gäller Estoniaolyckan denna fruktansvärda tragedi för snart
              tolv år sedan framställs det åter krav på oberoende granskningar,
              på att den internationella haverikommissionens rapport bör underkännas
              och på att en ny haveriutredning tillsätts.
            </seg>
            <seg n="08403b84">
              Den här frågan är svår och Centerpartiet har den största respekt
              för frågans vikt och komplexitet både vad gäller framtida sjösäkerhet
              och de drabbade.
            </seg>
            <seg n="97001120">
              På uppdrag av Verket för innovationssystem, Vinnova, undersöker
              nu två forskningsinstitut sjunkförloppet av Estonias förlisning.
              Det är regeringens ansvar att fortlöpande följa frågan i dialog
              med andra berörda regeringar och vid behov ta de initiativ som
              kan krävas. Vi utgår från att så sker. Jag tycker att Peter Pedersen
              sade detta på ett bra sätt i sitt första inlägg.
            </seg>
            <seg n="6977e7d3">
              Jag yrkar bifall till det som Centerpartiet anser i det här betänkandet.
            </seg>
          </u>
          <note n="0f157671">
            Ajournering
          </note>
          <note n="8afb9c01">
            Kammaren beslutade kl. 13.53 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="staffan_danielsson_f9e521" xml:id="i-3cecce18f4ac02e4-0" n="c923d864" prev="i-4bf6453496b541de-0">
            <seg n="fa90fd80">
              Återupptagna förhandlingar
            </seg>
            <seg n="0131a2cc">
              Regeringsalternativ
            </seg>
          </u>
          <note n="56c9e495">
            Förhandlingarna återupptogs kl. 14.00.
          </note>
          <note n="71adb0c6">
            9 § Statsministerns frågestund
          </note>
          <note n="971b24a3">
            Anf. 25 ANDRE VICE TALMANNEN:
          </note>
          <note n="1e9f4468">
            Jag hälsar statsministern och övriga ledamöter välkomna till
            frågestunden.
          </note>
          <note type="speaker" n="5afa7a67">
            Anf. 26 FREDRIK REINFELDT (m):
          </note>
          <u who="fredrik_reinfeldt_f17bb9" xml:id="i-c1c4d8e023380cfc-0" n="6c97cbb4">
            <seg n="5388a9a1">
              Fru talman! Den som i medierna i går kunde följa diskussionen
              om Jasplan och försvarspolitik kunde möjligen få intrycket att
              landets argaste oppositionspolitiker heter Peter Eriksson. Då
              är det kanske något förvånande att få höra att majoriteten i denna
              kammare när det gäller försvarspolitiken utgörs just av Peter
              Eriksson, Göran Persson och Vänsterpartiet med Lars Ohly.
            </seg>
            <seg n="379a82ed">
              Det där påminde om att just försvarspolitiken var en grund från
              Göran Perssons sida för att hävda att Miljöpartiet inte var fähigt
              att tas in i en regering. Eftersom det uppenbarligen inte är en
              fråga som hindrar samarbete längre tycker jag att det kan finnas
              anledning att uppdatera skälen som finns för att Miljöpartiet
              inte sitter i regeringen.
            </seg>
          </u>
          <note type="speaker" n="626aab29">
            Anf. 27 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-0" n="d1101529">
            <seg n="1e7a0f1c">
              Fru talman! Det är ganska lätt att svara på den frågan. Jag kommer
              den här valrörelsen precis som i den 2002 och 1998 att söka mandat
              för en socialdemokratisk regering. Det har gått bra för Sverige.
              Vi har haft ett konstruktivt samarbete med våra samarbetspartier.
              Ibland har också den borgerliga oppositionen hjälpt till, det
              ska sägas, inte minst Centerpartiet.
            </seg>
            <seg n="c0148e5e">
              Jag ser ingen som helst anledning att trassla in mig i den typ
              av resonemang som Reinfeldt själv sitter i på sin egen kant med
              försök att få ihop någonting som kan likna ett regeringsalternativ.
              Varje dag ser vi vad det resulterar i. Jag tror att svenska folket
              vill fortsätta att ha en stark regering och en tydlig politik,
              och en sådan är den socialdemokratiska.
            </seg>
          </u>
          <note type="speaker" n="00581614">
            Anf. 28 FREDRIK REINFELDT (m):
          </note>
          <u who="fredrik_reinfeldt_f17bb9" xml:id="i-c1c4d8e023380cfc-1" n="6c97cbb4">
            <seg n="a721ce93">
              Fru talman! Möjligen är varje ansträngning som den borgerliga
              alliansen nu gör för att formera en gemensam politik något som
              Göran Persson tänker vänta med till efter valet. Det är det vi
              ser. Det man inte förbereder och ger besked om före valet kommer
              i nattliga förhandlingar och armbrytning efter valet.
            </seg>
            <seg n="4016986b">
              Göran Persson bytte beskrivning av det egna samarbetet. Det var
              tömt på kraft, och alla verkar vara eniga om att så här kan det
              inte fortsätta. Nu, i denna talarstol, säger Göran Persson att
              det har fungerat väl. Jag tror inte att det kommer att hålla.
              Jag tror att Göran Persson får vänja sig vid att vi kommer att
              återkomma till frågan, som du dessutom inte svarade på, vad skälen
              är till att Miljöpartiet inte kan sitta i regeringen.
            </seg>
          </u>
          <note type="speaker" n="bd1bf448">
            Anf. 29 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-1" n="d1101529">
            <seg n="7d879515">
              Fru talman! Jag tror att skälen bäst demonstreras av den uppvisning
              vi ser i dessa dagar när de som finns i en så kallad allians vill
              ta över. Det sker till ett ständigt bytande av position, till
              ständiga felräkningar, till ständiga reträtter och ändringar.
              Vi vet ingenting.
            </seg>
            <seg n="7f793923">
              En sak vet folk. Sedan 1994, efter det borgerliga misslyckandet,
              har vi haft en framgångsrik period för Sverige. Det har varit
              en socialdemokratisk regering. Vi har haft ett gott samarbete
              i riksdagen. Jag hoppas att vi kan fortsätta det också efter det
              val som nu ligger framför oss. Jag ger mig inte ut på några äventyrligheter.
            </seg>
            <seg n="0131a2cc">
              Regeringsalternativ
            </seg>
          </u>
          <note type="speaker" n="b3d30e63">
            Anf. 30 LARS LEIJONBORG (fp):
          </note>
          <u who="lars_leijonborg_6e9b34" xml:id="i-48d5129c23a8c460-0" n="3fca0b87">
            <seg n="924ab223">
              Fru talman! Jag fortsätter gärna på det här temat, därför att
              det är ett rätt stort förakt för väljarna att säga att eftersom
              några partier försöker redovisa ett tydligt regeringsalternativ
              ska vi på vänsterkanten inte göra det. Varför inte det? Det är
              ju det människor efterfrågar. De vill inte vakna upp med vägtullar,
              med friår och annat som de inte har röstat på. Man behöver bara
              titta på Miljöpartiets senaste valmanifest, som de presenterade
              häromdagen, med 35-timmarsvecka, snabbavveckling av kärnkraften
              och annat för att finna exempel på sådant som Socialdemokraterna,
              såvitt jag vet, för närvarande inte stöder.
            </seg>
            <seg n="f1a76ca7">
              Det är nu den 27 april 2006, valåret, tänk om det nu vore dags
              för vänsterkartellen att ge besked. Vad blir det för politik och
              vad blir det för regering? Miljöpartiet och Vänsterpartiet säger
              ju att man har kommit till vägs ände med det regeringssamarbete
              som Göran Persson prisar. Vad ska det bli för regering efter valet
              om olyckan är framme och vänsterkartellen får majoritet?
            </seg>
          </u>
          <note type="speaker" n="7fa83291">
            Anf. 31 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-2" n="d1101529">
            <seg n="a0aea40f">
              Fru talman! Nu tror jag inte att svenska folket tycker att det
              är någon olycka om vi får fortsatt förtroende. Läser man dagens
              mätningar av svenska folkets uppfattning om utvecklingen i landet
              ser man en större optimism och framtidstro än någonsin, Lars Leijonborg.
              Det är väl bra det. Var glad för den saken!
            </seg>
            <seg n="6a1a80ee">
              Jag känner mig på inget sätt trängd av den här diskussionen.
              Jag känner mig mycket trovärdig. Jag har varit statsminister i
              över tio år nu och har haft förmåga att få till stånd majoriteter
              i Sveriges riksdag som har varit bra för Sverige. Jag vet att
              den borgerliga alliansen har plågats av att man aldrig har betraktats
              som regeringsfähig. Men det beror ju inte på vad ni har gjort
              före valen, Lars Leijonborg, det beror ju på era fiaskon när ni
              väl har fått chansen att regera.
            </seg>
            <seg n="7add53ba">
              För oss är det tvärtom. När vi har regerat har det gått bra för
              Sverige, och jag tror att det grundlägger ett sådant förtroende
              att jag är trovärdig när jag söker mandat för en socialdemokratisk
              regering.
            </seg>
          </u>
          <note type="speaker" n="a4cf5d3c">
            Anf. 32 LARS LEIJONBORG (fp):
          </note>
          <u who="lars_leijonborg_6e9b34" xml:id="i-48d5129c23a8c460-1" n="3fca0b87">
            <seg n="6a1de9f9">
              Fru talman! Huruvida det är ett fiasko eller ej att ungdomsarbetslösheten
              är fördubblad och att över en miljon svenskar inte har ett jobb
              att gå till fast de skulle kunna jobba kommer vi att återkomma
              till.
            </seg>
            <seg n="4f619172">
              Nog är det ändå ett problem att statsministern säger: Jag tänker
              fortsätta som jag hittills har gjort. Men Peter Eriksson och Lars
              Ohly säger: Nej, ska vi fortsätta ska vi vara med i regeringen.
              Det där måste på något sätt redas ut. Är det så att Göran Persson
              talar för ett samlat regeringsalternativ eller är det så att alliansen
              finns där men på vänsterkanten finns inget samlat alternativ?
              Det måste ju redas ut, varför inte den 27 april, i dag?
            </seg>
          </u>
          <note type="speaker" n="5b22dbd6">
            Anf. 33 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-3" n="d1101529">
            <seg n="0704698a">
              Fru talman! Det behöver inte redas ut därför att jag har gett
              besked vid åtskilliga tillfällen och fortsätter att göra det i
              denna kammare. Jag söker mandat för en socialdemokratisk regering.
              Jag tror att svenska folket vet vad den representerar i form av
              kompetens och i form av resultat.
            </seg>
            <seg n="c59c236c">
              Det är väl ganska typiskt att det är regeringsfrågan vi diskuterar
              fyra fem månader före valet och inte sakfrågorna. Varför? Vilka
              sakfrågor skulle de borgerliga resa? Vilka exempel ska man hitta
              runtom i världen på att det finns en borgerlig regering som har
              klarat problemen bättre än vi har gjort i Sverige? Det är bakgrunden.
            </seg>
            <seg n="c3ca5063">
              Fortsätt gärna den här diskussionen, men inse att den för er
              del speglar ett resultat och ett läge som är att ni saknar politik.
            </seg>
            <seg n="089c4aee">
              Ungdomsarbetslösheten
            </seg>
          </u>
          <note type="speaker" n="9308a68c">
            Anf. 34 GÖRAN HÄGGLUND (kd):
          </note>
          <u who="goran_hagglund_759c03" xml:id="i-a64086062f259ee5-0" n="1ddb4e41">
            <seg n="8c20f9e2">
              Fru talman! Jag tänkte ta upp frågan om ungdomsarbetslösheten.
              Det är väl knappast något som är mer besvärande att fundera på
              än hur ungdomar sliter och släpar i grundskolan i nio år, oftast
              går tre år i gymnasiet och kanske en tid efter det för att skaffa
              sig en gedigen utbildning och när de sedan går ut och söker jobb
              möts de av kalla handen. De behövs inte. De efterfrågas inte.
              Det finns inga jobb att få.
            </seg>
            <seg n="331e96db">
              Det här är förödande. Det insåg Socialdemokraterna inför förra
              valet, och man sade då att ungdomsarbetslösheten skulle halveras
              under innevarande mandatperiod.
            </seg>
            <seg n="a217906d">
              Den här mandatperioden är snart slut. Vi kan läsa av facit och
              se att ungdomsarbetslösheten har ökat med 30 %, i Helsingforssområdet
              med 50 %. 109 000 ungdomar, lika många människor som bor i Umeå,
              saknar i dag ett arbete. Det här är inte bra för unga människors
              försök till inträde på arbetsmarknaden.
            </seg>
            <seg n="3e5f6828">
              Göran Persson har sagt att det inte behövs några ytterligare
              åtgärder. Hur kan man säga så?
            </seg>
          </u>
          <note type="speaker" n="5582b0cf">
            Anf. 35 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-4" n="d1101529">
            <seg n="af5bb0a7">
              Fru talman! Jag blir lite bekymrad när jag hör den borgerliga
              diskussionen om arbetslösheten. Det är ständigt nya definitioner
              för att blåsa upp arbetslöshetssiffrorna så mycket som möjligt.
              Plötsligt är det 109 000 arbetslösa ungdomar. Då tar man in en
              fjärdedel av dem som läser vid våra universitet och högskolor.
              Man tar också in ungdomar som är svårt sjuka och som är förtidspensionärer.
            </seg>
            <seg n="a10d1475">
              Den definition vi har av ungdomsarbetslösheten, har haft och
              kommer att fortsätta att ha, visar att vi är på väg att pressa
              ned arbetslösheten i enlighet med det vi har ställt i utsikt.
              Vi ser att den har halverats och att vi kan fortsätta att ytterligare
              pressa den tillbaka.
            </seg>
            <seg n="a52500d3">
              Nu ser vi att arbetsmarknaden inte bara växer utan den växer
              kraftigt. När den växer vet vi att det är de unga med god utbildning
              som får jobb. De som har kämpat i skolan får jobb. Det är de som
              har haft problem med skolan och inte kommit igenom skolan som
              jag är bekymrad för. Där finns fortfarande stora insatser att
              göra.
            </seg>
            <seg n="cbcdf9ea">
              Nöjda ska vi inte vara, men vi ska beskriva situationen korrekt,
              Göran Hägglund.
            </seg>
          </u>
          <note type="speaker" n="70f90b97">
            Anf. 36 GÖRAN HÄGGLUND (kd):
          </note>
          <u who="goran_hagglund_759c03" xml:id="i-a64086062f259ee5-1" n="1ddb4e41">
            <seg n="90e1c325">
              Fru talman! Det viktiga är att inte blanda bort korten i diskussionen
              utan att man håller sig till fakta. Ungdomsarbetslösheten har
              ökat med 30 % under den mandatperiod där Socialdemokraterna lovade
              att ungdomsarbetslösheten skulle halveras. Detta är ett obestridligt
              faktum. Socialdemokraterna har också på detta område, precis som
              när det gäller äldreboenden, gravt svikit ett av de löften man
              gav inför valet. Nu kommer nya besked: Bekymra er inte. Det här
              kommer att greja sig av sig självt. Ni behöver inte göra något
              ytterligare eftersom det kommer att ordna sig.
            </seg>
            <seg n="8834cf94">
              Det är ett oerhört svek mot alla de ungdomar som inget hellre
              önskar än att ha ett arbete att gå till, känna den stolthet som
              det innebär att försörja sig själva, att bli delaktiga i en arbetsgemenskap
              och ta klivet in ordentligt i vuxenvärlden. Där har ni svikit,
              Göran Persson. Jag tror att ungdomarnas dom över regeringen i
              den här frågan kommer att bli mycket hård.
            </seg>
          </u>
          <note type="speaker" n="25face41">
            Anf. 37 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-5" n="d1101529">
            <seg n="3299daf4">
              Fru talman! Jag ser med tillförsikt fram emot den diskussionen.
              Jag ser också med tillförsikt fram emot att Göran Hägglund redovisar
              hur hans 109 000 är sammansatta. Jag tror att ingen som går på
              en högskola tycker att man är arbetslös. Jag tror heller inte
              att det är dåligt för ett framtida yrkesliv att skaffa sig den
              typen av kompetens. Jag tror också att den som är så sjuk att
              man inte klarar att arbeta rimligen ska ha chansen till en förtidspension.
            </seg>
            <seg n="19f30308">
              Blanda inte bort korten, och blanda inte ihop statistiken. Det
              är viktigt nog att pressa tillbaka den ungdomsarbetslöshet som
              finns kvar. Där är jag dock inte mest bekymrad, Göran Hägglund.
              Jag är mer bekymrad för de äldre. Det är svårare för en äldre
              person att få jobb i en uppåtgående konjunktur än vad det är för
              en ung. Men också det tycks vara på väg nedåt med hjälp av regeringens
              plusjobb.
            </seg>
            <seg n="ecc710ec">
              När du drar in äldreomsorgen i sammanhanget vill jag bara lite
              diskret påminna om att det inte går att klara en utbyggnad av
              äldreomsorgen kvalitetsmässigt om skatterna samtidigt ska sänkas
              kraftigt. Tänk på det.
            </seg>
            <seg n="ecdd7797">
              Fossilgasnätet i Sverige
            </seg>
          </u>
          <note type="speaker" n="f23678e4">
            Anf. 38 LARS OHLY (v):
          </note>
          <u who="lars_ohly_d95919" xml:id="i-50de0cb69d558b34-0" n="b580a979">
            <seg n="f2829f54">
              Fru talman! Ett av de stora problemen för framtiden är klimatpolitiken,
              att försöka få ned användandet av fossila bränslen och energiformer.
              I den senaste klimatpropositionen, som regeringen och Vänsterpartiet
              står bakom, har vi slagit fast att förnybar energi tillsammans
              med energieffektivisering är de främsta verktygen i klimatpolitiken.
              På lång sikt är jag övertygad om att vi kommer att kunna basera
              hela vår energitillförsel på förnybara energikällor.
            </seg>
            <seg n="b233e1fe">
              Men vi slår också fast i propositionen att det inte finns vare
              sig energipolitiska skäl eller klimatpolitiskt utrymme för en
              storskalig utbyggnad av naturgasnätet i Sverige. Det här är kontroversiellt,
              även inom socialdemokratin. Det kommer tvetydiga signaler och
              uttalanden från Näringsdepartementet i fråga om den fossila gasens
              framtid. Sedan en tid tillbaka finns också planer på en utbyggnad
              av gasnätet i Mellansverige.
            </seg>
            <seg n="dbb45b56">
              Är statsministern beredd att aktivt motverka utbyggnad av det
              fossila gasnätet i Sverige? Vilka åtgärder kan regeringen tänka
              sig att vidta om näringslivet självt satsar på utbyggnad av fossilgasledningar?
            </seg>
          </u>
          <note type="speaker" n="e59c3124">
            Anf. 39 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-6" n="d1101529">
            <seg n="2c0e112a">
              Fru talman! För den sista delen av frågan får vi nog utgå från
              att lagstiftningen gäller. Om näringslivet eller andra i en sådan
              process får koncession för att bygga ett nät har vi mycket svårt
              att stoppa det. Men det blir inga statliga pengar till det. Det
              blir inga subventioner. Jag tänker inte heller medverka till det
              opinionsmässigt. Tvärtom ska varenda sådan plan granskas med mycket
              stort intresse och skepsis. En storskalig introduktion av naturgas
              riskerar att stoppa den mycket lovande utvecklingen vi har på
              biobränsleområdet.
            </seg>
            <seg n="42a539a1">
              Vi är inte intresserade i Sverige av att introducera rysk gas.
              Den bör förbehållas andra. Vi klarar troligen det energibehovet
              med egen förnybar energi i stället.
            </seg>
          </u>
          <note type="speaker" n="02029eba">
            Anf. 40 LARS OHLY (v):
          </note>
          <u who="lars_ohly_d95919" xml:id="i-50de0cb69d558b34-1" n="b580a979">
            <seg n="b6409fc6">
              Fru talman! Jag välkomnar det beskedet. Vi är nu i den goda situationen
              att vi sannolikt kan hoppa över det mellanled som fossilgasen
              kan innebära i en omställning i andra länder. Vi har alternativen
              till fossil energi och kärnkraft, och vi kommer att kunna utveckla
              dem så att vi inte riskerar energiförsörjningen och samtidigt
              bygger den största delen av energitillförseln på förnybar energi.
            </seg>
            <seg n="92076cbe">
              Lantbrukarnas Riksförbund har presenterat ett program för 35
              000 nya jobb inom biobränsleproduktion, nämligen genom att använda
              våra åkrar och vår skogsmark till att också producera energi.
              Skulle fossila gasen få fäste skulle den satsningen försenas.
              Det skulle bli mycket svårare att både ställa om energin och skapa
              de nya arbetstillfällen som den energimarknaden kan ge.
            </seg>
          </u>
          <note type="speaker" n="cbeedeb7">
            Anf. 41 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-7" n="d1101529">
            <seg n="259b9054">
              Fru talman! Nu närmar vi oss det verkligt intressanta, nämligen
              vad vi ska producera på våra åkrar i framtiden.
            </seg>
            <seg n="85a84cc6">
              Det här passar som hand i handske också med den situation vi
              har i det svenska jordbruket, inte minst i skogs- och mellanbygderna.
              Många har levt på en kombination av mjölkproduktion och skog och
              ser lönsamheten falla dramatiskt. Det är svårt att se ett alternativ
              till användningen av åkerarealen. Om vi i det läget kan introducera
              energigrödor, hitta metoder att odla som gör att vi kan bidra
              till en vettig energiförsörjning, är det inte bra bara för landet,
              för klimatet, utan det är också en mycket bra landsbygdspolitik
              och en bra jordbrukspolitik. Där ska vi vara generösa med olika
              typer av försök och demoanläggningar. Vi kan konstatera att jordbruket
              självt går före.
            </seg>
            <seg n="5022e587">
              Jag såg att Lantmännen har tagit ett mycket aktivt beslut om
              att investera ytterligare 1 miljard i etanolproduktion. Därmed
              belägger man 70 000 hektar för spannmålsodling. Det är inte oviktigt
              för jordbruket, och det är viktigt för miljön. Detta finns det
              all anledning att komma tillbaka till. Det är stora och viktiga
              frågor.
            </seg>
            <seg n="089c4aee">
              Ungdomsarbetslösheten
            </seg>
          </u>
          <note type="speaker" n="2a9d36d2">
            Anf. 42 ESKIL ERLANDSSON (c):
          </note>
          <u who="eskil_erlandsson_391bdb" xml:id="i-4eb944d115be4e7c-0" n="3013ef08">
            <seg n="1571a021">
              Fru talman! Jag skulle vilja återvända till ungdomsarbetslösheten.
              Jag tycker att den är på tok för hög. Enligt officiell statistik
              var under mars månad ungefär 58 000 ungdomar utan jobb i vårt
              land. Därtill fanns i storleksordningen 71 000 bland de studerande
              som enligt internationell statistik hellre skulle vilja ha ett
              jobb.
            </seg>
            <seg n="cf6b7b17">
              Ändå kan man notera i medier att statsministern inte anser att
              det behövs några ytterligare åtgärder för att lösa problemen med
              ungdomsarbetslösheten. Är det verkligen så, statsministern?
            </seg>
          </u>
          <note type="speaker" n="5d96e9c0">
            Anf. 43 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-8" n="d1101529">
            <seg n="76ddd107">
              Fru talman! Jag tackar Eskil Erlandsson för att han rättade till
              statistiken inte helt korrekt, men i huvudsak det jag sade till
              frågeställaren Hägglund. Där är vi överens, och där ser man också
              ett exempel på eländet i en allians. Så kan det bli.
            </seg>
            <seg n="47acb81e">
              Jag är självklart inte en person som lutar mig tillbaka och säger
              att det här fixar sig. Det vore idiotiskt. Så går det inte till.
              Men jag kan göra en bedömning av vart utvecklingen går. Jag ser
              nu med den mycket kraftiga tillväxt vi har i nya arbetstillfällen
              att de ungdomar som kan och vill ta ett arbete i allt större utsträckning
              får det. Det går allt bättre för ungdomsgruppen.
            </seg>
            <seg n="1e51e64a">
              Sedan kan det alltid göras mer. Men jag vädjar till Eskil Erlandsson
              att inte försöka lura med sig de andra i alliansen på Centerpartiets
              förslag om att ta bort anställningstryggheten för alla under 26
              år. Det vore en olycklig och farlig politik, inte minst för ungdomar
              men också för andra grupper som kan vara utsatta på arbetsmarknaden.
            </seg>
          </u>
          <note type="speaker" n="194166f2">
            Anf. 44 ESKIL ERLANDSSON (c):
          </note>
          <u who="eskil_erlandsson_391bdb" xml:id="i-4eb944d115be4e7c-1" n="3013ef08">
            <seg n="69bfe3df">
              Fru talman! Men statsministern måste väl hålla med om att tryggheten
              sitter i att ha ett jobb, inte i att vara i en åtgärd? I min värld
              sitter tryggheten i att ha ett jobb, och jag hoppas att statsministern
              instämmer i detta uttalande.
            </seg>
            <seg n="7b39b316">
              Genom jobb får du, oavsett om du är ung eller gammal, självförtroende
              och bättre privatekonomi, och du tar framför allt ett steg in
              på arbetsmarknaden.
            </seg>
            <seg n="4a0659fd">
              Vilken trygghet, med de åtgärder som regeringen och statsministern
              har för avsikt att vidta, erbjuder ni ungdomarna i förhållande
              till oss? Ingen, säger jag.
            </seg>
          </u>
          <note type="speaker" n="ccc09f08">
            Anf. 45 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-9" n="d1101529">
            <seg n="8467967a">
              Fru talman! 380 000 ungdomar under 26 år har i dag ett jobb.
              Centerpartiet tycker att de inte ska ha någon anställningstrygghet
              alls ett jobb, ja, men de ska kunna gå från jobbet direkt.
            </seg>
            <seg n="725e673e">
              De här unga människorna vill också ha en bostad. De kanske har
              bildat familj, är på väg att göra det och tänker skaffa barn.
              Vad är det som säger att vi ska införa en ordning i Sverige, Eskil
              Erlandsson, där speciellt de unga som har ett arbete eller kan
              få ett jobb ska vara de som kan kastas ut och in på arbetsmarknaden
              hur som helst?
            </seg>
            <seg n="3a889717">
              Det här är ju inte ett centerpartistiskt arv och idégods. Ni
              har lånat det från den franska högern. Det skulle vara intressant
              att veta, fru talman, om Eskil Erlandsson kunde få 30 sekunder
              till och utveckla tanken, hur det gick till när vårt centerparti
              i Sverige bestämde sig för att det var här attacken skulle sättas
              in mot våra arbetslösa ungdomar.
            </seg>
          </u>
          <note type="speaker" n="2eee4ddd">
            Anf. 46 ESKIL ERLANDSSON (c):
          </note>
          <u who="eskil_erlandsson_391bdb" xml:id="i-4eb944d115be4e7c-2" n="3013ef08">
            <seg n="91fdaff8">
              Fru talman! Vi har gått ut och letat exempel i hela Europa. Vad
              gör man i skilda delar av vår omvärld för att komma till rätta
              med det samhällsproblem som vi sitter i, nämligen ungdomsarbetslösheten?
              Vi har tittat på Danmark, Nederländerna, England och förvisso
              också Frankrike och försökt att utifrån de exempel som vi har
              funnit leta fram ett förslag att presentera för svenska folket.
            </seg>
          </u>
          <note type="speaker" n="cfd0cb68">
            Anf. 47 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-10" n="d1101529">
            <seg n="e5687a27">
              Fru talman! Jag ska inte vara polemisk utan bara notera att det
              är svårt med nya förslag. Jag tror att Eskil Erlandsson ska följa
              Jacques Chirac i spåren och dra tillbaka de här franska äventyren.
            </seg>
            <seg n="265d306c">
              Lönediskrimineringen
            </seg>
          </u>
          <note type="speaker" n="478b8b02">
            Anf. 48 PETER ERIKSSON (mp):
          </note>
          <u who="peter_eriksson_2b69c1" xml:id="i-97a9b597c4660b6c-0" n="e7a93489">
            <seg n="0b0751f4">
              Fru talman! Vi har under den här mandatperioden lyckats genomföra
              en hel del bra politik, får man säga. Till skillnad från den borgerliga
              alliansen, som diskuterar och är oense och verkar ha svårt med
              politiken, började vi i rätt ända den här gången. Vi har visat
              att vi har kommit överens om budget efter budget och medverkat
              till en rödgrön politik.
            </seg>
            <seg n="63e2ea89">
              Men det finns områden där det har varit mycket snack och lite
              verkstad, måste man ändå erkänna. Ett sådant är de jämställda
              lönerna. Det har vi pratat om i många år, men det är fortfarande
              stor skillnad i jämställdheten mellan kvinnor och män. Det finns
              en stor diskriminering när det gäller löner i Sverige.
            </seg>
            <seg n="697eb522">
              Från Miljöpartiets sida undrar vi: Hur länge ska vi låta de här
              rapporterna dugga om de diskriminerande löneskillnaderna mellan
              kvinnor och män, och särskilt i den offentliga sektorn, när vi
              rimligtvis har möjligheter att göra någonting åt det?
            </seg>
            <seg n="5274d176">
              Vi behöver någon form av nytt gammaldags Saltsjöbadsavtal, tror
              vi, någon form av handslag mellan fackföreningarna och politiken
              fackföreningarna som står på arbetstagarsidan och vi som har ett
              arbetsgivaransvar inom den offentliga sektorn för att få ett slut
              på det här under nästa mandatperiod. Ställer Socialdemokraterna
              upp på ett sådant handslag?
            </seg>
          </u>
          <note type="speaker" n="1aac0f52">
            Anf. 49 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-11" n="d1101529">
            <seg n="176a5149">
              Fru talman! Vi har den här mandatperioden, och den föregående,
              valt att satsa på en strategi som har rymt två delar. Den ena
              har varit att kartlägga, avslöja, hur det ser ut. Alla ska veta
              att det inte har varit alldeles enkelt, därför att mycket av statistik
              på sektorn har avskaffats de senaste tio åren. Men vi vet att
              det finns stora löneskillnader. Det är oacceptabelt.
            </seg>
            <seg n="75371017">
              Den andra strategin vi har valt har varit att se till att de
              som ska ta ansvaret för att utjämna lönerna, kommunerna och landstingen,
              har fått en ordentlig ekonomi. Det är omöjligt att vara offensiv
              arbetsgivare och rätta till en löneorättvisa om man inte också
              har en god ekonomi. Nu går kommuner och landsting riktigt bra
              och kan inte skylla på den saken.
            </seg>
            <seg n="3520bb1c">
              Jag skulle helst se att detta löstes av parterna i en avtalsrörelse.
              Det är vår uppfattning. Jag är oerhört skeptisk till statlig inkomstpolitik.
              Tålamodet börjar dock tryta. Jag tror också att det är svårt för
              den offentliga sektorn att rekrytera folk i framtiden om man inte
              löser det här problemet.
            </seg>
          </u>
          <note type="speaker" n="7caa03a2">
            Anf. 50 PETER ERIKSSON (mp):
          </note>
          <u who="peter_eriksson_2b69c1" xml:id="i-97a9b597c4660b6c-1" n="e7a93489">
            <seg n="ebdbeff7">
              Fru talman! Det var också den här gången för mycket prat och
              inte tydliga besked, tyckte jag. Jag skulle vilja ha ett ordentligt
              besked.
            </seg>
            <seg n="8093efda">
              När det gäller den offentliga sektorn, där vi rimligen ska kunna
              bestämma, om vi kommer överens med fackföreningarna, ställer Socialdemokraterna
              upp med ett handslag mellan fack och politik på att avskaffa lönediskriminering
              inom offentlig sektor det gäller också staten under nästa mandatperiod?
            </seg>
          </u>
          <note type="speaker" n="388834de">
            Anf. 51 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-12" n="d1101529">
            <seg n="97666b51">
              Fru talman! Där vi är part som arbetsgivare ska vi förhandla
              utifrån den utgångspunkten. Men att gå in och lägga direktiv för
              den offentliga sektorns arbetsmarknad inför en avtalsrörelse ska
              vi som regering inte göra. Vi måste hålla på den principen. Men
              om Peter Eriksson frågar mig vad jag tycker, var mitt engagemang
              och min uppfattning finns, har vi ingen delad mening. Däremot
              är jag rädd för en ordning där staten börjar på att driva inkomstpolitiken.
              Det kan få oöverstigliga konsekvenser.
            </seg>
            <seg n="f5d70c24">
              Iran och västvärlden
            </seg>
          </u>
          <note type="speaker" n="04d201be">
            Anf. 52 MARIAM OSMAN SHERIFAY (s):
          </note>
          <u who="unknown" xml:id="i-f7e68d2f8e69886e-1" n="1041e8a3">
            <seg n="c76b46be">
              Fru talman! Dag för dag trappas ordkriget upp mellan Iran och
              västvärlden. Iran kommer att skada amerikanska intressen över
              hela världen om USA går till militärt angrepp. Varningen kommer
              från landets högste religiöse ledare, ayatolla Ali Khamenei. Den
              före detta chefen för USA:s terroristbekämpning, Richard Clarke,
              varnar Vita huset för att anfalla Irans kärnenergianläggningar
              och hävdar att det kan leda till ett storskaligt krig.
            </seg>
            <seg n="b92a0846">
              Mot bakgrund av detta undrar jag vilka reflexioner och ställningstaganden
              som statsministern och regeringen gör och vilka tongångarna är
              inom EU-samarbetet, då omvärlden gärna klumpar ihop USA och EU
              som om vi stod enade i detta.
            </seg>
          </u>
          <note type="speaker" n="5d7ba95b">
            Anf. 53 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-13" n="d1101529">
            <seg n="5ac16bf3">
              Fru talman! Vi har samma uppfattning som den som gäller inom
              EU. Denna fråga om det iranska kärnprogrammet måste lösas på diplomatisk
              väg.
            </seg>
            <seg n="ba1f9301">
              Det cirkulerar rykten och påståenden, det ena allvarligare än
              det andra. En militär konflikt kopplad till detta skulle också,
              enligt min bedömning, få oöverstigliga konsekvenser. Det skulle
              omedelbart utlösa ytterligare en stor konflikt i Mellanöstern.
              Jag kan citera den förre tyske förbundskanslern, som inför sitt
              val 2002 sade: Vad Mellanöstern behöver är inte ytterligare ett
              krig, det är fred.
            </seg>
            <seg n="2d63ad95">
              Diplomati, politiska samtal, krav på Iran att leva upp till internationella
              åtaganden och förpliktelser självklart. De har naturligtvis rätt
              att utnyttja kärnkraften för fredliga ändamål men ska också ansluta
              sig till icke-spridningsavtal och den typen av regler. Men att
              tro att det går att lösa militärt är att förvärra och fördjupa
              konflikten, och där har EU och Sverige samma uppfattning.
            </seg>
            <seg n="11ee4668">
              Kompletterande utredning om M/S Estonias förlisning
            </seg>
          </u>
          <note type="speaker" n="2fb87be8">
            Anf. 54 ERLING BAGER (fp):
          </note>
          <u who="erling_bager_896127" xml:id="i-0b0a84ba48a79692-3" n="f6fbc8cb">
            <seg n="30b0a6fe">
              Fru talman! Jag vill ta upp den tragiska förlisningen av M/S
              Estonia. Vi har en debatt här i kammaren med trafikutskottet nu
              i eftermiddag.
            </seg>
            <seg n="94e63bc6">
              Det framkom för en månad sedan från den estniska regeringen att
              man har allvarliga invändningar och frågetecken när det gäller
              hur den förra utredningen gick till. Därtill har hovrättspresident
              Hirschfeldt, som skulle granska om militär materiel fanns ombord
              olycksnatten, kommit fram till att två nätter i september före
              olyckan transporterades militär materiel.
            </seg>
            <seg n="d8a7ee78">
              Men när han skulle forska om olycksnatten fann han att hans uppdrag
              var så begränsat att han inte kom längre. Därtill har en professor
              i skeppsteknik, Anders Ulvarsson på Chalmers, som tidigare var
              emot en utredning nu ändrat uppfattning. Man tycker sig ana en
              ny agenda.
            </seg>
            <seg n="5f5cddf5">
              Avser statsministern att ta ett nytt initiativ där man går den
              estniska regeringen till mötes och omedelbart samråder med estniska
              regeringen och den finska regeringen om hur man tillsammans löser
              upp alla frågetecken?
            </seg>
          </u>
          <note type="speaker" n="cc8b7329">
            Anf. 55 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-14" n="d1101529">
            <seg n="c505f5f9">
              Fru talman! Vi har inga sådana planer. Om vi får en framställan
              från den estniska regeringen ska den naturligtvis behandlas i
              vederbörlig ordning. Det är självklart. Men det ska också diskuteras
              tillsammans med den finländska. Detta är en enorm tragedi som
              vi har levt med nu i mer än tio års tid. Vi har all anledning
              att förhålla oss ödmjuka inför uppgiften att bringa klarhet. Vår
              uppfattning är den att vi har kommit så långt vi kan komma i detta
              undersökningsarbete. Om någon annan har några andra uppgifter
              som inte har prövats ska det naturligtvis också granskas. Men
              jag väntar i så fall på ett initiativ från den estniska regeringen.
            </seg>
            <seg n="11ee4668">
              Kompletterande utredning om M/S Estonias förlisning
            </seg>
          </u>
          <note type="speaker" n="af9833b3">
            Anf. 56 LARS ÅNGSTRÖM (mp):
          </note>
          <u who="lars_angstrom_56ae08" xml:id="i-943dc937810f218d-0" n="a28d0fe3">
            <seg n="c568e47c">
              Fru talman! Det är ju så, med anledning av den fråga som just
              ställdes, att det finns nya uppgifter som inte har granskats,
              som inte nämns i den tidigare gjorda haveriutredningen, filmmaterial
              inifrån bildäck som visar på sprängskador, filmmaterial som visar
              att någon öppnat ombordkörningsrampen till fartyget och så vidare.
              Flera av de här sakfrågorna och det dokumenterade bildmaterialet
              nämns inte i haveriutredningen. Det är det som bland annat den
              estniska regeringens utredning, som har letts av den estniska
              riksåklagaren, har tagit upp och pekat på som brister.
            </seg>
            <seg n="5a86d157">
              Min fråga blir, liksom Erling Bagers: Hur förhåller sig Sveriges
              regering till dessa uppgifter som inte har beaktats i den tidigare
              utredningen? Kan jag tolka statsministerns uttalande alldeles
              nyss som att självklart ska sådana uppgifter beaktas och belysas
              och att det i så fall blir en kompletterande utredning?
            </seg>
          </u>
          <note type="speaker" n="0944a918">
            Anf. 57 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-15" n="d1101529">
            <seg n="99d79a01">
              Fru talman! Jag har inte sagt någonting om kompletterande utredning.
              Jag säger att vi förhåller oss ödmjukt och prövande. Det är som
              alla vet en lång historia med ganska många påståenden av detta
              slag. Jag har med åren blivit försiktig, både med att avvisa och
              att snabbt ansluta mig till dessa påståenden. Låt oss pröva, och
              om det nu sker en granskning i Estland, låt oss avvakta och se
              vad esterna kommer fram till. Sedan kan vi aktualisera frågan
              i Sverige.
            </seg>
            <seg n="c3657625">
              Försäkringssystemen
            </seg>
          </u>
          <note type="speaker" n="982d3eb0">
            Anf. 58 RONNY OLANDER (s):
          </note>
          <u who="ronny_olander_1a2906" xml:id="i-fffd9194d6d9b820-0" n="c366cb8f">
            <seg n="9923952f">
              Fru talman! Jag skulle vilja ställa en fråga till statsministern
              som handlar om människor som hamnar mellan stolarna i vårt trygghetssystem
              och kanske så småningom tvingas förlita sig till ekonomiskt bistånd
              av kommunen. Regering, riksdag och myndigheter har gjort mycket,
              men varje gång det blir en debatt här i kammaren om fusk och missbruk,
              tv-inslag och mediediskussioner om just dessa frågor känns det
              som om det stramas till för de människorna. Det är likadant när
              man träffar fackliga organisationer. Då får man oftast ett budskap
              om att deras medlemmar och de anställda i företagen hamnar mellan
              stolarna. På något sätt känns det som om det skulle behövas mer
              harmoni och mer humanism i våra trygghetssystem så att inte detta
              sker.
            </seg>
            <seg n="711d9b3f">
              Min fråga till statsministern är: Är statsministern beredd att
              vidta ytterligare åtgärder och titta över detta så att inte detta
              sker? Och delar statsministern min syn på frågan?
            </seg>
          </u>
          <note type="speaker" n="85072405">
            Anf. 59 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-16" n="d1101529">
            <seg n="25d6fb4d">
              Fru talman! Statsrådet Hans Karlsson har i dag under allmänberedning
              i regeringen tagit upp en diskussion omkring just dessa försäkringssystem.
              Den här typen av kritik finns och har troligen alltid funnits,
              men i takt med att vi har börjat hävda försäkringssystemens regelverk
              kraftfullare blir det synligare. Här sitter vi i något av en målkonflikt.
              Försäkringssystemen är uppbyggda utifrån ett avgiftsuttag för
              att täcka en händelse som är av sådant slag att den enskilde inte
              själv kan påverka den. Då ska man kunna känna trygghet. Då ska
              man också hävda det regelverket. När man gör det kan ibland en
              och annan människa komma i kläm. Det är beklagligt. Hur gränsdragningen
              ska gå till mellan dessa två ambitioner är ett mästerskap att
              väga av. Det är regeringen medveten om. Men jag vill inte skicka
              signalen att vi är av uppfattningen att detta är ett stort principiellt
              problem för försäkringssystemet, för det är det inte.
            </seg>
            <seg n="a8fdbb9c">
              Det svenska hyressättningssystemet
            </seg>
          </u>
          <note type="speaker" n="a44f2384">
            Anf. 60 OWE HELLBERG (v):
          </note>
          <u who="owe_hellberg_0f771b" xml:id="i-9763c3f01dc97981-0" n="b0dcde38">
            <seg n="b1ed8a86">
              Fru talman! Sveriges fastighetsägare har anmält det svenska hyressättningssystemet
              till EU-kommissionen och menar att det strider mot EU:s statsstödsregler.
              Fastighetsägarna påstår att de kommunala bostadsbolagen subventioneras
              på olika sätt. En kostnadsberäkning visar att det handlar om ca
              12 miljarder. Om EU-kommissionen skulle ge fastighetsägarna rätt
              kommer det att kunna leda till hyreshöjningar på mellan 20 och
              30 %.
            </seg>
            <seg n="83db61e7">
              Regeringen har i sina kontakter med kommissionen försvarat sig
              med att allmännyttan är en form av social housing och på det sättet
              försvarat hyressättningssystemet. Varför har inte regeringen hävdat
              det som gäller, nämligen att bostadspolitiken står utanför den
              gemensamma EU-politiken? Min fråga till statsministern blir om
              det är rimligt att EU ska kunna bestämma hyressättningsprinciperna
              i Sverige. Och varför påstår regeringen att vi bedriver social
              housing när vi inte gör det?
            </seg>
          </u>
          <note type="speaker" n="60db41d2">
            Anf. 61 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-17" n="d1101529">
            <seg n="3d757107">
              Fru talman! EU ska inte bestämma detta. Det är min uppfattning.
              Det kan finnas de inom EU som vill bestämma detta. Vi är medlemmar
              i en union som har ett sätt att lösa den typen av konflikter,
              när några vill och andra inte vill. Då blir det ofta en domstolsförhandling.
              Då gäller det att argumentera för sin sak och göra den argumentationen
              så tydlig som möjligt, kopplat till det som i andra sammanhang
              har accepterats av domstolen. Jag är fullt ut på det klara med
              att den form av social housing som man har i vissa länder inte
              går att jämföra generellt med den svenska allmännyttan. Men det
              är ett sätt att hantera hyressättning på en fri marknad som har
              accepterats av dem som tolkar lag i Europa. Det skulle utifrån
              bostadens funktion som en social rättighet för enskilda individer
              kunna sägas vara någonting som sätts över marknadens lagar. Det
              är så vi tänker och resonerar. Men jag känner inget som helst
              behag inför denna situation. Jag tycker att Europaunionen kunde
              syssla med viktigare saker än den svenska allmännyttan. Den är
              så pass viktig så den vill vi sköta själva.
            </seg>
            <seg n="089c4aee">
              Ungdomsarbetslösheten
            </seg>
          </u>
          <note type="speaker" n="a41c48ad">
            Anf. 62 SVEN BERGSTRÖM (c):
          </note>
          <u who="sven_bergstrom_97960e" xml:id="i-fdcc25c7647fb622-0" n="9d3d177a">
            <seg n="b577bab4">
              Fru talman! Jag tänkte också ta upp ungdomsarbetslösheten med
              statsministern, för jag tror att det var många med mig som lyfte
              på ögonbrynen när vi läste tidningen häromdagen där Göran Persson
              säger att han tror att det räcker med åtgärder mot ungdomsarbetslösheten.
              Just nu är läget sådant att vi börjar få grepp på ungdomsarbetslösheten,
              säger Göran Persson enligt TT. Tanken är väl då att det räcker
              med de tusen plusjobb som regeringen lade fram i vårbudgeten.
              Men det är rätt anmärkningsvärt när vi har en värre situation
              för ungdomarna på arbetsmarknaden än vi hade under krisåren på
              90-talet då Centerpartiet och Socialdemokraterna samverkade för
              att få ordning på landets ekonomi för att trygga sysselsättning
              och så vidare.
            </seg>
            <seg n="88eade8f">
              Jag funderar verkligen på om det här är sant och riktigt återgivet.
              Är det så att Socialdemokraterna nöjer sig med de åtgärder som
              är? Ska ni tåga fram på första maj med plakat typ Vi börjar få
              grepp på läget eller Det räcker med tusen plusjobb? Är det verkligen
              så illa att Socialdemokraterna inte har ett enda ytterligare förslag?
              När Centerpartiet för fram förslag kastas det sten på oss, och
              socialdemokratiska företrädare snarast underblåser denna stenkastning
              i stället för att försöka ta debatten i sak. Det känns väldigt
              trist och alarmerande när vi får den typen av debatt.
            </seg>
          </u>
          <note type="speaker" n="c675210a">
            Anf. 63 Statsminister GÖRAN PERSSON (s):
          </note>
          <u who="goran_persson_061da9" xml:id="i-cb59d3a6861e8a93-18" n="d1101529">
            <seg n="2da001e0">
              Fru talman! När vi tågar fram på första maj kommer vi att kunna
              göra det i ett läge då den utomordentligt besvärliga arbetslöshetssituation
              som Sven Bergström refererar till och som var läget när vi en
              gång i tiden tog hand om konkursboet är avhjälpt. Då hade vi 34
              000 öppet långtidsarbetslösa ungdomar. I dag är det 3 400. Det
              är en väsentligt annorlunda situation. Det kan bli bättre naturligtvis,
              men jag tror inte på att nu addera ytterligare åtgärder. De vi
              har ska verka. De ska få verka ut och fungera tillsammans med
              den goda ekonomiska utvecklingen och tillsammans med den demografiska
              förändringen. Jag är mer lugn för ungdomarnas situation än vad
              jag är för dem som är 60 år och äldre. Det är där vi troligen
              kommer att ha vårt stora problem. Att ständigt föra till nya förslag,
              det må vara franska förslag eller någonting annat, är naturligtvis
              inte någonting som skapar vare sig arbetsro eller tillförsikt.
            </seg>
            <seg n="a7153a07">
              Samhalls vinst
            </seg>
          </u>
          <note type="speaker" n="d0041ed6">
            Anf. 64 ANNE-MARIE PÅLSSON (m):
          </note>
          <u who="anne-marie_palsson_115419" xml:id="i-a8423361b313735e-0" n="ac90756d">
            <seg n="45cc9741">
              Fru talman! Jag har en fråga till statsministern om ett av våra
              statliga bolag, nämligen Samhall. Samhall ingår bland de bolag
              som har ett särskilt samhällsintresse. Uppgiften är att ge arbete
              och sysselsättning åt personer med svåra handikapp.
            </seg>
            <seg n="11ebf595">
              Nu kunde jag läsa i dagens eller möjligtvis gårdagens nummer
              av Dagens Industri att Samhall redovisar en vinst på 41 miljoner
              kronor. Det är en ökning från 6 miljoner kronor föregående år.
              Då är min fråga till statsministern: Varför ska Samhall redovisa
              en vinst till statskassan? Varför används inte dessa pengar till
              att i stället ge fler personer med handikapp sysselsättning?
            </seg>
          </u>
          <note type="speaker" n="598df8a3">
            Anf. 65 Statsminister GÖRAN PERSSON (s):
          </note>
          <u who="goran_persson_061da9" xml:id="i-13a68d88fcdb5e48-0" n="d1101529" next="i-0f5442cc5420d28e-0">
            <seg n="31970432">
              Fru talman! Jag har ingenting emot att Samhall, om man kan, driver
              sin verksamhet med de givna statliga bidrag man har på ett sådant
              sätt att man dessutom skapar ett överskott. Då ska man naturligtvis
              leverera en del av detta till staten, som i sin tur självklart
              kan leverera mer pengar till Samhall.
            </seg>
            <seg n="9651b2c0">
              Vi ska nog komma ihåg att Samhall finns på en marknad och har
              en väldigt svår balansgång att gå, att iaktta att man inte ska
              förstöra för andra företag som inte har den möjlighet till lönebidrag
              som Samhall har. Därför tror jag att det är klokt att från vår
              sida skicka signalen till Samhall: Försök så långt som möjligt
              att agera som ett vanligt företag! Ni ska bli behandlade som ett
              sådant, men ni ska också ha ett vettigt stöd för att kunna anställa
              människor som annars inte skulle ha någon chans att få ett industrijobb
              eller ett servicejobb på arbetsmarknaden. Det är så vi resonerar.
            </seg>
            <seg n="c34f1d78">
              Jag har själv varit med och arbetat i ett Samhallsföretag som
              styrelseordförande och kan vittna om att detta är ett av de mest
              kvalificerade samhällsinstrument vi har, en av de mest imponerande
              arbetsinsatser jag sett i offentlig/privat sektor i ansträngningarna
              att hitta arbetstillfällen åt människor som annars skulle vara
              utanför. De har min stora och fulla respekt.
            </seg>
          </u>
          <note n="66fbfa2b">
            Anf. 66 ANDRE VICE TALMANNEN:
          </note>
          <u who="goran_persson_061da9" xml:id="i-0f5442cc5420d28e-0" n="d1101529" prev="i-13a68d88fcdb5e48-0">
            <seg n="9dac3700">
              Därmed var samtliga frågor som ledamöterna ville framföra ställda.
              Jag tackar statsministern och de övriga ledamöter som deltagit.
            </seg>
          </u>
          <note n="709fe1ce">
            10 § (forts. från 8 §) Sjöfartsfrågor (forts. TU12)
          </note>
          <note type="speaker" n="43678aad">
            Anf. 67 LARS ÅNGSTRÖM (mp):
          </note>
          <u who="lars_angstrom_56ae08" xml:id="i-943dc937810f218d-1" n="a28d0fe3">
            <seg n="1498614a">
              Fru talman! Ärade ledamöter i kammaren! Åhörare och protokollsläsare!
              Jag vänder mig särskilt också till det estniska parlamentets konstitutionsutskotts
              vice ordförande Evelyn Sepp som gästar oss i dag. Hon är också
              vice ordförande i det estniska parlamentets Estoniautredning och
              har lyssnat till den här diskussionen för att vidarebefordra den
              till sina kolleger när hon kommer hem.
            </seg>
            <seg n="f43110f0">
              Vi diskuterar i trafikutskottet bland annat motionen om en ny
              utredning av Estonias förlisning.
            </seg>
            <seg n="3d4ec1ef">
              Den utredning som genomfördes bakom lyckta dörrar av just de
              särintressen som var ansvariga i de tre berörda länderna var ingenting
              annat än en politisk uppgörelse som underlät att identifiera omständigheterna
              kring haveriet. Det anser det internationella transportarbetarförbundet,
              som kräver en ny utredning.
            </seg>
            <seg n="582b28c2">
              Hela den samlade sjöfartsvärlden har en annan uppfattning än
              Haverikommissionen. Det säger Sveriges Fartygsbefälsförening,
              som vill ha en ny utredning.
            </seg>
            <seg n="584b5ca3">
              Utredningen är en stor skandal. Det säger chefen för FN:s internrevision
              i New York Inga-Britt Ahlenius, som kräver en ny utredning.
            </seg>
            <seg n="6952f8b7">
              Estoniautredningen undanhåller fakta och har haft en dold agenda.
              Det säger en av Sveriges främsta sjötekniska experter, professor
              Anders Ulvarsson på Chalmers i Göteborg, som kräver en ny utredning.
            </seg>
            <seg n="e45f6012">
              Ordföranden i det europeiska samarbetsorganet för haveriutredningar
              ITSA, Pieter van Vollenhoven, anser det nödvändigt med en ny utredning.
            </seg>
            <seg n="e6a41490">
              Utredningen har också kritiserats av Kungl. Tekniska högskolan
              i Helsingfors, Strathclydeuniversitetet i Skottland ett av de
              främsta på området och SSPA i Helsingfors, som alla vill se kompletterande
              utredningar eller en ny Estoniautredning.
            </seg>
            <seg n="ccd166a0">
              Fru talman! Det är naturligtvis svårt för oss som folkvalda riksdagsledamöter
              att sätta oss in i komplicerade skeppstekniska frågor och ett
              omfattande utredningsmaterial. Men det är ännu svårare att ignorera
              dem som verkligen kan, de främsta experterna på området vilka
              som jag nyss nämnde, till skillnad mot de särintressen som fanns
              i haveriutredningen, består av oberoende expertis.
            </seg>
            <seg n="6937cec3">
              Det finns tre områden kring Estonias förlisning som bekymrar
              och som är föremål och grund för de här massiva kraven på en ny
              utredning. Det första är sjunkförloppet, som fortfarande i dag,
              tolv år efter katastrofen, inte är klarlagt. Jag tror att alla
              vet att om det kommer in vatten högt upp i ett fartyg, ovanför
              havsnivån som Haverikommissionen påstår att det gjorde på bildäcket
              blir fartyget väldigt snabbt instabilt och kapsejsar, vilket kan
              gå på någon minut eller två. Men Estonia förliste inte på det
              sättet utan kantrade sakta och sjönk på väldigt kort tid, 4045
              minuter, vilket indikerar ett massivt intag av vatten också under
              havsnivån. Det är någonting som bekräftas av överlevande från
              katastrofen. Just bland de som fanns längst ned i fartyget, på
              däck 0 och däck 1, var de flesta som överlevde, därför att vattnet
              varnade i god tid innan fartyget hade börjat sjunka ordentligt.
            </seg>
            <seg n="13be764d">
              Den internationella haveriutredningen undersökte dock över huvud
              taget inte möjligheten av ett läckage. Den mest primära undersökning
              som en haveriutredning har att göra i en sådan här situation är
              naturligtvis att dokumentera fartygets skrov, vilket man i dag
              erkänner att man inte gjorde.
            </seg>
            <seg n="03adb728">
              Det här, fru talman, är ett gott skäl för en ny utredning. Om
              vi i dag fortfarande inte vet vad som orsakade katastrofen och
              hur den gick till kan vi ju heller inte vidta rätt åtgärder för
              att förebygga att en liknande olycka händer i framtiden. Det är
              alltså ett rent sjösäkerhetsargument.
            </seg>
            <seg n="f739bc98">
              Det andra skälet till att tillsätta en ny utredning är att vi
              fortfarande inte har fastställt ett formellt ansvar för den katastrof
              som kostade över ett halvt tusen svenska medborgare livet. Det
              kan man möjligtvis komma undan med i länder som Vitryssland eller
              Mugabes land. Men i ett demokratiskt rättssamhälle är det oacceptabelt
              att ett halvt tusen medborgare kan dö utan att man utreder den
              exakta olycksorsaken och utan att man fastställer ett formellt
              ansvar.
            </seg>
            <seg n="73dbbcca">
              Det andra området, fru talman, som bekymrar är allt det som vi
              i dag vet och som har skett efter förlisningen av fartyget.
            </seg>
            <seg n="7ec5b2ee">
              Vi vet i dag utifrån faktiska bildbevis att någon varit nere
              vid fartyget de närmaste dygnen efter förlisningen och öppnat
              den 10 ton tunga ombordkörningsrampen och sedan stängt den efter
              sig. Det vet vi därför att när man stänger den efter sig fastnar
              räckena i innefattningen. De ligger avsågade på havets botten
              filmade av den officiella utredningens dykare.
            </seg>
            <seg n="8819d70a">
              Vi vet att det finns filmmaterial över sprängskador inne på bildäcket,
              på fartygets lastdäck.
            </seg>
            <seg n="fcc0398d">
              Vi vet att ett fartyg från den svenska marinen var närvarande
              omgående efter olyckan. Inget av det här nämns i den gjorda haveriutredningen.
            </seg>
            <seg n="37e5f57d">
              Vi vet också från filmmaterial att dykare har varit nere och
              agerat inne på lastdäcket. Det här är mer anmärkningsvärt än det
              kanske låter därför att haveriutredningen har förnekat att man
              gjort någon undersökning på fartygets lastdäck.
            </seg>
            <seg n="76bf8fcb">
              Johan Franson, en av cheferna nu på Sjöfartsverket, förnekar
              att man har varit inne på fartygets bildäck. Då undrar man vilka
              dykare det är som opererar inne på fartygets lastdäck. Om det
              nu inte är den officiella haverikommissionens dykare och om det
              inte är Sjöfartsverkets dykare, vilka är det då som har skaffat
              sig tillträde till lastdäcket och opererar där inne och som det
              inte nämns ett enda ord om i haveriutredningen? Den frågan finns
              det fortfarande inget svar på.
            </seg>
            <seg n="2602d899">
              Den fråga som nu ställs runtom i flera länder är om det fanns
              en militär last ombord som efter förlisningen togs ut ur fartyget.
              Informationen om en militär last ombord på Estonia har funnits
              sedan år 1994 men konsekvent avfärdats som konspirationsteorier
              fram till för ett och ett halvt år sedan då en pensionerad tulltjänsteman
              medgav att Estonia utnyttjats av Försvarsmakten för att frakta
              militär materiel. Regeringen tillsatte då en utredning.
            </seg>
            <seg n="c43a9f98">
              I dag vet vi ledamöter i trafikutskottet som sitter här att det
              redan år 1992 skrevs ett avtal mellan tull och överbefälhavare
              om att militärt gods som var stöldgods från det forna Sovjet skulle
              kunna tas in i Sverige utan den formella tullklareringen.
            </seg>
            <seg n="f89945bc">
              Vi vet i dag att västvärlden i stort köpte det forna Sovjets
              krigsmateriel. Det var inte bara Sveriges försvar som var insiktsfullt
              eller hade intresse av det här, utan det var många länder.
            </seg>
            <seg n="26a9661f">
              Vi vet i dag från konstitutionsutskottets arbete att privata
              företag anlitats för sådana här transporter. FMV har anlitat privata
              företag för att transportera ut sovjetisk krigsmateriel till Sverige.
            </seg>
            <seg n="2310f2ae">
              Men den utredning som då tillsattes fick ett väldigt snävt mandat.
              Det handlade inte om att utreda allt, utan det handlade om att
              bara se till om Sveriges försvarsmakt och FMV ansvarat för några
              militära transporter och om att bara granska september månad 1994,
              ingenting annat.
            </seg>
            <seg n="9b87a905">
              Försvarsmakten erkände de två fall som tulltjänstemannen hade
              informerat om men sade att man inte ansvarat för någon transport
              under förlisningsnatten. Det kan mycket väl vara så att det svenska
              försvaret inte hade ansvar för någonting ombord under förlisningsnatten.
            </seg>
            <seg n="95d02b9a">
              Men frågan om vilken kunskap som fanns om militär materiel ombord,
              oavsett vem som var ansvarig om det var ett privat företag som
              var ansvarigt eller en kriminell organisation eller ett annat
              lands försvarsmakt ställdes aldrig. Den frågan kunde inte ställas
              därför att Hirschfeldt aldrig gavs det mandatet. Därför vet vi
              fortfarande inte om Estonia bar en militär last under förlisningsnatten
              eller inte.
            </seg>
            <seg n="5194f8bc">
              En sådan här militär last ombord på fartyget behöver då inte
              ha något med själva olycksorsaken att göra. Men det skulle förklara
              motivet för dem som skaffade sig tillträde till lastdäck därför
              att det är en omfattande undervattensoperation att öppna en 10
              ton tung bilramp. Det måste man ha mycket starka motiv för att
              göra och också omfattande resurser för att kunna genomföra.
            </seg>
            <seg n="2a1277ba">
              En militär last ombord skulle också kunna förklara varför den
              officiella haveriutredningen inte har gjort det mest grundläggande
              haveriutredningsarbetet som att till exempel kontrollera lastdäcket
              huruvida lasten var surrad på ett korrekt sätt eller inte och
              huruvida vattentäta skott och dörrar var stängda så som de ska
              vara eller inte därför att man helt enkelt förhindrades.
            </seg>
            <seg n="e6fed707">
              Samtidigt, fru talman, går det heller inte att utesluta ett samband
              mellan en militär frakt och förlisningsorsaken. Det är därför
              som den estniska regeringens utredning är så oerhört viktig den
              utredning som leds av den estniske riksåklagaren Margus Kurm och
              som för några veckor sedan kom med ett delbetänkande som alla
              vi i trafikutskottet har haft tillgängligt. Där påpekade man från
              den estniska sidan en rad brister och motsägelser i den officiella
              haveriutredningen. Man bekräftade mycket av den internationella
              kritiken. Man påpekade bland annat att sprängningar inne på lastdäcket
              som då inte har med förlisningsorsaken att göra ej har utretts.
              Man konstaterade också att man har motarbetats av en svensk myndighet.
              Sjöfartsverket nekade den estniske riksåklagaren att samtala med
              de dykare som arbetade ombord på Estonia.
            </seg>
            <seg n="cfa64956">
              Sammantaget ledde det här till att den estniska regeringen omedelbart
              beslutade sig för att utredningen skulle få ett förlängt mandat.
              Man fann innehållet i den här rapporten så anmärkningsvärt att
              mandatet förlängdes ytterligare.
            </seg>
            <seg n="cbbabdef">
              Utöver den estniska regeringens utredning har också det estniska
              parlamentet en utredning om Estonias förlisning med fokus på huruvida
              fartyget bar en militär last eller inte, det vill säga på att
              få fram ett svar på den fråga som den svenska utredningen aldrig
              gavs möjlighet att söka ett svar på.
            </seg>
            <seg n="6466b0de">
              Fru talman! Det är mot den här bakgrunden som jag, Miljöpartiet
              och många andra bland annat alltfler ledamöter i Sveriges riksdag
              finner den svenska regeringens brist på engagemang, totala ointresse
              eller oförmåga att förhålla sig till de här frågorna som förbryllande.
              Man nekar att ge intervjuer i medier eller delta i debatter. Man
              nekar att ha ett förhållningssätt till den estniske riksåklagarens
              utredning. Man är inte här i dag, vilket man brukar vara när vi
              diskuterar den här frågan Mona Sahlin är inte närvarande i kammaren.
            </seg>
            <seg n="fbf2e86c">
              Det här ger, korrekt eller inte, ett intryck av att man har något
              som man vill dölja. Trots en överväldigande dokumentation, trots
              bildbevis och trots den estniske riksåklagarens konkreta rapport
              väljer regeringen att göra ingenting. Det bekräftades för en 20
              minuter sedan av vårt lands statsminister. Man väljer att göra
              ingenting.
            </seg>
            <seg n="c4883ad0">
              Jag finner det anmärkningsvärt att majoriteten i trafikutskottet
              inte förmår bemöta kraven i sak, inte förmår bemöta argumenten
              i debatten. Jag tycker också att det är anmärkningsvärt att företrädarna
              för de två största partierna, Socialdemokraternas Claes-Göran
              Brandin och Moderaternas Elizabeth Nyström som är talespersoner
              för respektive parti i Estoniafrågan i trafikutskottet, konsekvent
              har motverkat varje form av granskning av Sjöfartsverket som är
              ett av de verk som är djupt involverat i arbetet kring Estonias
              förlisning och samtidigt sitter i Sjöfartsverkets styrelse. Jag
              tycker att det är olyckligt och tror att det kanske är svårt att
              verka för en granskning av en myndighet om man samtidigt sitter
              som ledamot i det verkets styrelse.
            </seg>
            <seg n="5d743a49">
              Jag tycker också att Björn Hamilton från Moderaterna och Peter
              Pedersen från Vänsterpartiet har fel i sak i debatten här när
              de säger att det här är en fråga som regeringen hanterar och att
              man förväntar sig att regeringen agerar. Vi vet ju att regeringen
              inte agerar.
            </seg>
            <seg n="71b78424">
              Man glömmer uppenbarligen bort från Moderaternas och Vänsterpartiets
              sida att vi riksdagsledamöter, valda av folket, har ett mandat
              och ett ansvar för att granska den exekutiva makten en kontrollmakt.
              När vi finner att regering och myndigheter inte agerar i enlighet
              med förväntningar, med internationella konventioner eller med
              vad folk förväntar sig så har vi ett personligt ansvar för att
              reagera. Det är tragiskt att höra hur Björn Hamilton och Peter
              Pedersen abdikerar från det ansvaret som riksdagsledamöter. Det
              är djupt bekymmersamt.
            </seg>
            <seg n="2bf508b0">
              Det argument som Claes-Göran Brandin förde fram tidigare om att
              ingenting nytt har framkommit i motionen i förhållande till tidigare
              år är väldigt lustigt. Det har egentligen ingenting med saken
              att göra. Om man finner oegentligheter, bildmaterial och vittnesmål
              även om de är flera år gamla så är det väl själva sakfrågan som
              vi måste ha en förmåga att förhålla oss till? Det blir inte mer
              acceptabelt bara för att det inte råkar vara någonting nytt. Detta
              är ett argument som inte har någon som helst bärkraft.
            </seg>
            <seg n="80862b53">
              Jag hoppas att Socialdemokraternas representant här Claes-Göran
              Brandin och även Moderaternas Elizabeth Nyström kommer upp och
              i sak förmår argumentera för varför inte vi i det svenska parlamentet
              ska kräva att få ökad klarhet i frågan mot bakgrund av att vi
              har dokument och material som visar på oegentligheter. Om inte
              blir det förvisso lätt för det estniska parlamentets representant
              att skriva sin sammanfattning av vad partierna tycker. Men jag
              tror att de som ser det här på tv, lyssnar på debatten eller läser
              protokollet förväntar sig att få höra lite mer om varför man i
              sak säger nej till att utreda frågan.
            </seg>
            <seg n="82a9d669">
              Fru talman! Vi har skrivit en reservation från Miljöpartiets
              sida vars syfte är att föra in den kunskap som i dag finns i de
              officiella riksdagsprotokollen. Jag väljer dock att yrka bifall
              bara till Kristdemokraternas reservation nr 10.
            </seg>
          </u>
          <note type="speaker" n="be97cc4b">
            Anf. 68 CLAES-GÖRAN BRANDIN (s) replik:
          </note>
          <u who="claes-goran_brandin_f1a62d" xml:id="i-17e9a3a4d8e2303e-3" n="fb613ef9">
            <seg n="febd012f">
              Fru talman! När man hör Lars Ångström låter det ungefär som om
              vi som står på den här sidan inte har några känslor. Jag kan berätta
              för Lars Ångström att jag har en mycket nära vän som försvann
              med Estonia, så jag vet vad det här handlar om. Jag vet det också
              utifrån de samtal som jag har haft med hans familj. Så påstå inte
              att vi inte har några känslor, vi som sitter här och har en annan
              uppfattning om hur man ska hantera förlisningen av M/S Estonia!
            </seg>
            <seg n="2bc422dc">
              När det gäller Sjöfartsverkets hanterande och det faktum att
              jag sitter i Sjöfartsverkets styrelse så är det inte riksdagen
              som granskar det, utan det är Riksrevisionen som gör det. Man
              får i så fall utifrån det komma fram till om vi har gjort fel,
              om vi har varit jäviga eller vad det månde vara.
            </seg>
            <seg n="bf61a2d6">
              Som jag sade i min avslutning så har det inte kommit fram något
              nytt just utifrån de motioner som är väckta. Det som Ångström
              efteråt har fört fram om den estniska åklagaren som har utrett
              detta är någonting som vi inte har fått ta ställning till när
              vi har hanterat motionerna. Frågan ägs av regeringen, och det
              står vi fast vid. Regeringen är den som ska fatta besluten och
              ta diskussionen om hur man ska förfara och hur man ska hantera
              frågan om Estonia i fortsättningen.
            </seg>
          </u>
          <note type="speaker" n="36045b4d">
            Anf. 69 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-943dc937810f218d-2" n="a28d0fe3">
            <seg n="ad887e38">
              Fru talman! Jag tror att Claes-Göran Brandin var lite ouppmärksam.
              Jag har inte på något sätt sagt att någon ledamot saknar känslor.
              Det är inte alls känslor som det här handlar om, utan det handlar
              om huruvida man har abdikerat från riksdagsledamotens ansvar för
              att utöva en kontrollmakt över regering och myndigheter. Det är
              samma sak som när vi i riksdagen agerade i förhållande till tsunamikatastrofen
              och regeringens förmåga, eller brist på sådan, att förhålla sig
              till den. Då agerade vi intensivt och tillsatte utredningar.
            </seg>
            <seg n="74882ce6">
              Det är på samma sätt här. Om vi som ledamöter finner att här
              finns det oegentligheter, bildbevis som visar någonting som är
              tvärtemot vad Haverikommissionen säger och nya uppgifter så kan
              vi självfallet inte ignorera detta. Det som finns i Kurms, den
              estniska riksåklagarens, rapport är sådant som har funnits tillgängligt
              i motioner. Det är möjligtvis bilden som klarnar för Claes-Göran
              Brandin, men i sak är det sådant som vi har känt till.
            </seg>
            <seg n="7ce611f3">
              Jag efterlyser någon form av förhållningssätt till detta. Det
              går inte att passa och säga att det här är regeringens bord när
              man vet att regeringen inte gör någonting. Vi fick ju höra det
              alldeles nyss! Den vill inte göra någonting. Det har man inte
              velat göra på tolv år över huvud taget i Sverige.
            </seg>
            <seg n="0e0b1472">
              Här har vi ett estniskt parlament som har förstått och sett att
              det finns någonting som är väldigt fel i utredningen och att det
              är någonting annat som har hänt. Då känns det lite förödmjukande
              att vi här i Sveriges riksdag har en majoritet som på något sätt
              säger att det här är regeringens bord, väl medveten om att regeringen
              inte gör någonting.
            </seg>
            <seg n="fe3fe303">
              Men det kanske är så att vi saknar den förmågan i det svenska
              parlamentet och att vi får sätta vår tillit till Estland. Det
              var lite ombytta roller förut, men nu tycks det som att det är
              där som framåtskridandet kan ske.
            </seg>
          </u>
          <note type="speaker" n="142ad45b">
            Anf. 70 CLAES-GÖRAN BRANDIN (s) replik:
          </note>
          <u who="claes-goran_brandin_f1a62d" xml:id="i-17e9a3a4d8e2303e-4" n="fb613ef9">
            <seg n="5478e9ea">
              Fru talman! Om inte regeringen gör någonting, säger Ångström.
              Men det var ju det som statsministern svarade på. Om det kommer
              en framställan från den estniska regeringen och om man nu har
              kommit fram till andra saker så är det viktigt att den estniska
              regeringen tar kontakt med den svenska regeringen om att man måste
              återuppta detta. Då får man en diskussion mellan den svenska,
              den finska och den estniska regeringen. Det tror jag inte att
              det finns några som helst problem med. Men detta har man inte
              fått från den estniska regeringen. Man har inte fått några propåer
              från den om att man ska göra någonting.
            </seg>
          </u>
          <note type="speaker" n="644231b1">
            Anf. 71 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-943dc937810f218d-3" n="a28d0fe3">
            <seg n="7a2b1f78">
              Fru talman! Jag tycker att det var ett fantastiskt inlägg som
              så klart och tydligt visar att Claes-Göran Brandin också å regeringens
              vägnar abdikerar från alla som helst former av ansvar. Det är
              alltså först om den estniska regeringen gör någonting eller kräver
              någonting som han förväntar sig att den svenska regeringen ska
              göra någonting.
            </seg>
            <seg n="db427308">
              Det är ett oacceptabelt förhållningssätt när vi i dag har tillräckligt
              med fakta för att likt det estniska parlamentet och den estniska
              regeringen kunna förstå att här finns det något grundläggande
              fel.
            </seg>
            <seg n="e8068a55">
              Varför saknar den socialdemokratiska regeringen ett eget förhållningssätt
              till detta? Jag förstår mycket väl att man sedan måste samtala
              med respektive lands berörda regering och komma överens. Men innan
              man gör det måste man väl, precis som den estniska regeringen,
              själv kunna ha ett förhållningssätt? Tycker man att det här är
              konstigt och att man på något sätt borde öka klarheten i det?
              Men Claes-Göran Brandin säger å regeringens vägnar: Nej, det är
              först om någon annan kommer och säger eller kräver någonting som
              vi kan förvänta oss att den socialdemokratiska regeringen reagerar.
            </seg>
            <seg n="6f051843">
              Jag finner det bara djupt tragiskt. Det är inte nog med att Claes-Göran
              Brandin har abdikerat själv från sitt ansvar som ledamot och granskare
              av regeringens makt, utan han har också å regeringens vägnar abdikerat
              från allt ansvar över huvud taget i frågan. Det är förbryllande
              och tragiskt.
            </seg>
          </u>
          <note type="speaker" n="fd564a32">
            Anf. 72 PETER PEDERSEN (v) replik:
          </note>
          <u who="peter_pedersen_2328f0" xml:id="i-8d986c007d118bde-4" n="ad1e7731">
            <seg n="888a7264">
              Fru talman! Jag har stor respekt för det engagemang som Lars
              Ångström och andra ledamöter av Sveriges riksdag och även människor
              utanför riksdagen visar i den här frågan.
            </seg>
            <seg n="717c2e0a">
              Jag har däremot ingen respekt för att någon försöker göra sig
              politiska poäng på det här. Jag tycker att det har varit en riggad
              debatt. Av en hel tillfällighet är det en helsida i dag i Expressen
              där Lars Ångström tar upp en diskussion. För några dagar sedan
              såg jag Lars Ångström diskutera frågan med en journalist i programmet
              Debatt tror jag att det var och så vidare.
            </seg>
            <seg n="f25073bf">
              Jag hoppas att den yttersta kärnan här är ett stort intresse
              av att gå till botten i den här frågan och verkligen gräva upp
              allting som eventuellt finns kvar att gräva upp och som vi inte
              känner till.
            </seg>
            <seg n="4e680d97">
              Lars Ångström började sitt anförande med att säga att vi inte
              kan förvänta oss att vi i Sveriges riksdag ska känna till alla
              tekniska detaljer, men i hela argumentationen låter det ändå som
              att Lars Ångström har kommit till en högre himmelsk nivå och har
              förstått alla tekniska detaljer som inte Haverikommissionen och
              andra experter har förstått.
            </seg>
            <seg n="a52d7cf3">
              Er reservation mynnar ut i att ni kräver att regeringen tar initiativ
              till en ny haveriutredning om M/S Estonias förlisning med befogenhet
              att återuppta undersökningar av vraket. Det är då vi från majoritetens
              sida säger att det med den kunskap som vi har vid det tillfället
              då vi ska fatta beslut inte finns så starka skäl för att kräva
              en ny utredning. Det är ett faktum.
            </seg>
            <seg n="47a31a9d">
              Ett annat faktum är att det ligger på regeringen att ta det här
              ansvaret. Det är ingenting som vi bara tycker, och det har ingenting
              att göra med om vi ska granska regeringen eller inte. Det är ju
              självklart, det kan man göra på olika sätt genom att ställa interpellationer
              och frågor, anmäla till KU och så vidare.
            </seg>
            <seg n="123f5c8b">
              Jag måste säga att jag har väldigt stor tilltro till den estniska
              sidans förmåga att göra en bra utredning. Om man fortsätter att
              lägga fram fakta som visar på att det finns saker här som behöver
              förklaras på nytt, utgår jag ifrån, som vi brukar uttrycka oss
              i riksdagen, att regeringen fattar nödvändiga beslut. Men jag
              har alltså stor tilltro till att även Estland kan göra en väldigt
              bra utredning som vi kan ha nytta av för framtida beslut.
            </seg>
          </u>
          <note type="speaker" n="4422dab9">
            Anf. 73 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-943dc937810f218d-4" n="a28d0fe3">
            <seg n="fb62a1a8">
              Fru talman! Jag tror att även Peter Pedersen var lite ouppmärksam
              under mitt anförande, därför att jag inledde det med att citera
              världens främsta och Sveriges främsta expertis. Jag sade väldigt
              tydligt att vi naturligtvis inte kan kräva av oss själva att vi
              ska kunna allt om skeppsteknik och haveriutredningar men att det
              är ännu svårare att ignorera dem som verkligen kan.
            </seg>
            <seg n="fb39c9c6">
              Det är en massiv kritik. Det finns inga utanför den utredning
              som gjordes som står för innehållet. Det finns inga förutom de
              parter som hade intressen i den här utredningen som bekräftar
              eller säger att den är riktig utan precis tvärtom. Det är väl
              det som vi riksdagsledamöter har att förhålla oss till, expertisen,
              om vi nu inte själva sätter oss in i frågorna.
            </seg>
            <seg n="12fa7261">
              Jag kan inte heller förstå Peter Pedersens argument när det gäller
              om man fortsätter att lägga fram nya fakta i Estland. Vad är det
              för nya fakta som behövs, Peter Pedersen? Har du inte sett och
              hört tillräckligt för att förstå att här är något grundläggande
              fel? Du har ju själv i utskottet fått bildmateriel som visar på
              oegentligheter som inte nämns i haveriutredningen. Du har fått
              se dokumentation, du har fått se den estniska utredningen som
              har funnits tillgänglig. Jag förstår inte vad det är för ytterligare
              dokumentation eller fakta du kräver. Det som vi har i dag är fullt
              tillräckligt. Det som gör mig så förvånad är att Vänsterpartiet
              inte har förmåga att förhålla sig till den informationen.
            </seg>
            <seg n="06b55910">
              Varför inte stödja kravet på att öka klarheten? Även från svensk
              sida har vi ett intresse av ökad klarhet, kompletterande eller
              ny utredning, och vi kommer att göra det här tillsammans med Estland.
              Men, nej, man abdikerar helt och hållet och lägger över bollen
              någon annanstans. Jag begriper inte det.
            </seg>
          </u>
          <note type="speaker" n="4759e573">
            Anf. 74 PETER PEDERSEN (v) replik:
          </note>
          <u who="peter_pedersen_2328f0" xml:id="i-8d986c007d118bde-5" n="ad1e7731">
            <seg n="e7bb5938">
              Fru talman! Nu säger Lars Ångström att det finns nya fakta, att
              det finns en rad belägg och så vidare. Då är frågan: Om det är
              helt solklart att det ligger till på ett helt annat sätt än vad
              Haverikommissionen har kommit fram till, vad är det då som ska
              utredas? Det låter på något vis som att Ångström redan har bestämt
              sig för vad utredningen ska komma fram till, vilket jag tycker
              är ett helt oacceptabelt sätt att närma sig ett problem.
            </seg>
            <seg n="3d714639">
              Däremot, säger jag, att om vi gemensamt över partigränserna,
              hoppas jag, kan komma fram till att det nu finns så mycket oklarheter,
              till exempel utifrån de estniska utredningarna, har jag inte någonting
              emot att man ser vidare på det här, då förstås i samarbete mellan
              de två länderna.
            </seg>
            <seg n="9fdd5dcc">
              Jag tycker att det finns ett spekulativt drag. Du hänvisar till
              att försvarsmateriel fanns ombord, men du vet inte om det hade
              något att göra med att förlisningen skedde. Det måste vara av
              något intresse i sammanhanget om det hade någon betydelse för
              att M/S Estonia sjönk. Men då säger du att nej, det vet du inte
              om det hade. Man tror att det har varit en explosion ombord, men
              att det kanske inte hade någon betydelse för själva förlisningen.
              Det vi ändå diskuterar är ju vad det berodde på att M/S Estonia
              faktiskt sjönk. Det är rimligtvis det som vi ska ta reda på.
            </seg>
            <seg n="1b2c5b29">
              Sedan kan det finnas en massa andra fakta kring det här som vi
              inte vet allt om, men det är delvis en annan problematik. Det
              måste ju på något vis ha att göra med själva sjunkförloppet. Där
              har jag stor tilltro till att vi förhoppningsvis kan få ny och
              fördjupad kunskap genom de utredningar som görs i Estland, och
              jag välkomnar de resultaten.
            </seg>
          </u>
          <note type="speaker" n="a874536a">
            Anf. 75 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-eff6cb0053fd00a4-0" n="a28d0fe3" next="i-2c4d8bb1cc4dcbdf-0">
            <seg n="46c3dd5a">
              Fru talman! Jag är av den uppfattningen, och det är miljöpartister,
              kristdemokrater och många andra ledamöter, att det finns tillräckligt
              belägg för oklarheter. Jag tror att om du satte dig ned och tittade
              igenom det här, skulle du nog hålla med om att det finns tillräckligt
              belägg för så mycket oklarheter att man borde granska det här,
              och som du själv säger har ni ingenting emot detta. Och det är
              precis där vi är i dag. Det finns tillräckligt mycket oklarheter.
            </seg>
            <seg n="30a09942">
              Det kan ju knappast vara acceptabelt att känna till att någon
              dygnen efter förlisningen har skaffat sig tillträde till bildäck,
              att dykare har varit därinne, att man kanske har använt sprängmedel
              och att det inte nämns i haveriutredningen. Det verkar ju väldigt
              konstigt. Vilka är det som har varit där? Varför har de varit
              där? Det är sådana frågor som vi vill ha svar på, eftersom vi
              vet att någon har varit där och det finns filmat. Sedan ger det
              sig om det i sin tur har någon koppling till själva förlisningsorsaken,
              men bara det faktum att allt det här har hänt och har mörkats
              och fortfarande inte har erkänts är tillräckligt oroande.
            </seg>
            <seg n="d631c8bf">
              Jag menar att svenska medborgare har rätt att kunna lita på att
              haveriutredningar verkligen gör sitt yttersta för att klarlägga
              alla förhållanden som kringgärdar en katastrof, och det här är
              naturligtvis en del av det. Medborgarna har också en rättighet
              att kunna lita på att vi folkvalda politiker reagerar när vi ställs
              inför oegentligheter och att vi i de fall vår regering inte agerar
              själva tar ansvar. Det är det ansvaret vi har som människor och
              som riksdagsledamöter i Sverige.
            </seg>
          </u>
          <note n="f92e1d2b">
            Anf. 76 KARIN SVENSSON SMITH (-):
          </note>
          <u who="lars_angstrom_56ae08" xml:id="i-2c4d8bb1cc4dcbdf-0" n="a28d0fe3" prev="i-eff6cb0053fd00a4-0">
            <seg n="af83bd1c">
              Fru talman! Det finns en reservation i det här betänkandet som
              är undertecknat av Miljöpartiet. Även jag står bakom reservationen.
              Men i likhet med Lars Ångström yrkar jag bifall till Kristdemokraternas
              reservation när det gäller M/S Estonia. Men den har ju diskuterats
              tidigare, och jag har inget mer att tillföra till den diskussionen.
            </seg>
            <seg n="05a18783">
              Däremot vill jag diskutera andra delar av trafikutskottets betänkande
              om sjöfartsfrågor.
            </seg>
            <seg n="a1f1e16c">
              Claes-Göran Brandin sade vid ett tidigare tillfälle att utskottsmajoriteten
              bara var ute efter att ge regeringen en knäpp på näsan. Jag vill
              bestämt hävda att det aldrig har varit min ambition. Jag samarbetar
              i nästan alla frågor som jag tycker är väsentliga på ett bra sätt
              med Socialdemokraterna och Vänsterpartiet. Det finns också tillfällen
              där vi inte kan komma överens och man behöver säga något annorlunda.
              Men jag känner mig något förnärmad över att jag skulle vara ute
              efter att ge regeringen en knäpp på näsan.
            </seg>
            <seg n="88e19e62">
              Sjöfarten är jämte godstrafiken på järnväg väldigt strategisk
              när det gäller ambitionen att kunna åstadkomma ett klimatanpassat
              godstransportsystem. Vi har för mycket lastbilstrafik som går
              långa sträckor utan att använda de möjligheter vi har att kombinera
              vägen med järnväg och sjöfart. Vi skulle behöva stärka sjöfartens
              möjligheter i det här sammanhanget, framför allt den kvalitativa
              sjöfarten som har en ambition att ta i bruk den tekniska utveckling
              som finns för att minska sin miljöpåverkan. Här har lastägarna,
              de som köper och beställer transporter, ett stort ansvar att kvalitetssäkra
              sina transporter. Det skriver vi om i betänkandet. Det är inte
              bara redarna själva utan också de som beställer transporter som
              har ett stort ansvar i sammanhanget.
            </seg>
            <seg n="46fa4aba">
              Det diskuterades om huruvida det finns någon skillnad mellan
              majoritetstexten och den socialdemokratiska reservationen när
              det gäller miljöåtgärder i Östersjön. Claes-Göran Brandin sade
              att han inte riktigt förstod varför vi skiljde oss åt, varför
              vi skulle insistera när det inte var någon skillnad på texterna.
              Men den frågan måste väl i första hand riktas till reservanten.
              Om det inte var någon skillnad, skulle det ju inte behövas någon
              reservation.
            </seg>
            <seg n="5514f874">
              Jag ska lyfta upp några saker där det faktiskt är en skillnad.
              Det handlar till exempel om synen på bekvämlighetsflagg. Jag har
              varit med och diskuterat detta med PSSA-ansökan innan regeringen
              ens hade beslutat att det skulle bli någon sådan. Det var ett
              väldigt starkt fokus på att det skulle vara dubbelskrov på alla
              båtar. Det är ju alldeles riktigt, men det finns faktiskt också
              dubbelskrov som är dåligt underhållna. Dubbelskrov är inte det
              enda kvalitetskrav som ska ställas på sjöfarten om man vill förhindra
              olyckor. Har ett område blivit PSSA-klassat har man möjlighet
              att ställa högre krav för att skydda sitt särskilt känsliga vatten.
            </seg>
            <seg n="bb4553c8">
              Är jag rätt informerad har Förenade Arabemiraten bestämt att
              fartyg som seglar under bekvämlighetsflagg inte får trafikera
              deras känsliga vatten. Det är inte för att de har någon särskild
              ambition när det gäller personalen till sjöss. Det tror jag tyvärr
              inte de har, utan det är en väldigt bra markör för att få bort
              dålig sjöfart. De som inte har ITF-avtal med sin personal är i
              regel också de som tar lätt på säkerhetsregler, inte underhåller
              båtar och är beredda att äventyra både vattenmiljön och passagerarna.
            </seg>
            <seg n="6e34314d">
              Därför välkomnar jag verkligen den skrivning vi har lyckats ena
              oss om i trafikutskottet när det gäller bekvämlighetsflagg. Sverige
              ska driva frågan i EU att förbjuda bekvämlighetsflaggningen. Vi
              skriver också att så länge som bekvämlighetsflaggade fartyg finns
              kvar bör Östersjöländerna genom IMO verka för att det blir möjligt
              att införa lämpliga regler som begränsar bekvämlighetsflaggade
              fartygs tillträde till hamnar och vatten i Östersjön.
            </seg>
            <seg n="a72bb45b">
              Det är tyvärr mycket mer olja som är på väg att transporteras
              i Östersjön. I takt med att oljefälten på den arabiska halvön
              sinar eller inte kan leverera olja på grund av krig och konflikter
              kommer mer råolja att gå ut från Ryssland via Östersjön. Därför
              har flera agerat och oroat sig för detta.
            </seg>
            <seg n="cbaf9330">
              Till exempel har Gotlands kommun skrivit till regeringen och
              krävt att farleden flyttas sydöst om det viktiga sjöfågelområdet
              i Hoburgs bank. Det har länge varit ett önskemål från Gotlands
              kommun. De skriver i ett brev undertecknat av kommunstyrelsens
              ordförande och vädjar till regeringen om detta.
            </seg>
            <seg n="1c5ae78a">
              De fyra landshövdingarna i Kalmar, Gotland, Blekinge och Skåne
              län har skrivit till regeringen och vädjat om att regeringen utnyttjar
              alla de möjligheter och verktyg som nu finns i samband med PSSA-ansökan
              för att skydda Östersjön och förhindra att oljeutsläpp sker. Exempelvis
              borde alla fartyg med oljelaster, oavsett djupgående, anvisas
              en mer östlig farled.
            </seg>
            <seg n="acc672c0">
              Detta har vi svarat på i betänkandet. Vi har även sagt att all
              handelssjöfart bör flyttas söder och öster och Hoburgs bank just
              med hänvisning till det känsliga området. Vi hade i Miljönätverkets
              regi en frukost med Sjöfartsverket. Där hänvisar man till att
              större energiförbrukning skulle ha varit motiv till att inte flytta
              trafiken. Det finns goda möjligheter att sänka energiförbrukningen
              på fartygen. Det kan absolut inte vara acceptabelt skäl för att
              fartygen med sin känsliga last inte skulle kunna hänvisas till
              vatten med mer djupgående och på så sätt skydda Östersjön mot
              olyckor och utsläpp.
            </seg>
            <seg n="d0b8c297">
              Så sent som för tre dagar sedan kunde vi läsa att det var ett
              oljeläckage i Östersjön. Det var en fartygskollision. Det var
              ett danskt och ett svenskt handelsfartyg som kolliderade tisdags
              morgon mellan Västervik och Gotland. Det danska fartyget sjönk
              efter kollisionen, och nu läcker dieselolja ut i havet från vraket.
            </seg>
            <seg n="d8896b47">
              Jag menar att vi riksdagsledamöter har ett stort ansvar att skydda
              Östersjön mot vidare olyckor och oljeutsläpp. Det betänkande vi
              har från trafikutskottet tar ett ordentligt steg framåt i detta
              avseende.
            </seg>
          </u>
          <note type="speaker" n="6c1cc5af">
            Anf. 77 KENT HÄRSTEDT (s):
          </note>
          <u who="kent_harstedt_364532" xml:id="i-42e036a599750a45-0" n="d08440db">
            <seg n="cb1afda2">
              Fru talman! Jag har tänkt ta till orda i två frågor som behandlas
              i detta betänkande. Det gäller dels fartygstrafiken i Öresund,
              dels M/S Estonia.
            </seg>
            <seg n="c6918898">
              Först och främst vill jag säga att vi som bor längs med Öresund
              känner en allt större oro eftersom vi ser en alltmer ökad frekvens
              av fartyg i Öresund. En kartläggning som den danska sjöfartsmyndigheten
              har gjort har visat att risken för fartygskollisioner och grundstötningar
              är mycket stor i Öresund.
            </seg>
            <seg n="777bf035">
              Vi som bor längsmed kusten ser hur frekvensen under det senaste
              decenniet har ökat väldigt kraftigt. År 1990 beräknades trafiken
              omfatta 21 000 passerande fartyg. I dag är det mer än fördubblat.
              Det är 40 000 fartyg som passerar i detta smala sund mellan Skåne
              och Danmark.
            </seg>
            <seg n="867d725d">
              Det är egentligen bara en tidsfråga enligt många bedömare innan
              vi kommer att se en fartygskollision av större karaktär. Det finns
              inte en beredskap för oss att kunna hantera det. Därför måste
              vi göra vårt yttersta att se till att vi undviker den formen av
              kollisioner.
            </seg>
            <seg n="f6117489">
              Några av de förslag som jag har skrivit en motion om är att vi
              bör överväga att öka sjösäkerhetsarbetet kring Öresund bland annat
              med en komplettering av bojarna i trafiksepareringssystemet, att
              etablera en lotsplikt för tankfartyg och fartyg som bär farligt
              gods och att se över möjligheterna att inrätta ett Wessel Traffic
              Servicecenter, WTS, som är bemannat dygnet runt.
            </seg>
            <seg n="4af668ec">
              Detta är några förslag som skulle kunna höja säkerheten i och
              kring Öresund. Även om min motion ännu inte vunnit gillande tänker
              jag fortsätta att driva på de här frågorna, eftersom det blir
              allt större medvetenhet om de här frågorna både på den danska
              och på den svenska sidan.
            </seg>
            <seg n="eaba6a48">
              Fru talman! Kring M/S Estonia vill jag först och främst vända
              mig med en hälsning till läktaren, där vi i dag har en gäst från
              det estniska parlamentet. Det är Evelyn Sepp, som tillika är vice
              ordförande i den parlamentariska Estoniautredningen i Estland.
              Evelyn kommer att ta med sig intrycken från denna debatt hem till
              Estland och till sina kolleger. Hon kommer att ta med sig intryck
              från det som sägs i debatten här, men också av det som inte sagts.
              I detta sammanhang kanske man kan säga att också tystnaden talar.
              De ord och de svar som inte kommer fram kommer att tala när rapporteringen
              från det svenska parlamentet kommer att framföras i det estniska.
            </seg>
            <seg n="d5d31655">
              Medan vi här säger att det inte är upp till riksdagen att ta
              initiativ i den här frågan är det precis tvärtom i Estland. Det
              är parlamentet som tar initiativet. Det är den parlamentariska
              kommittén som just nu jobbar som kommer att lägga fram sin rapport
              i sommar som är en av orsakerna till att regeringen nu agerar
              i Estland.
            </seg>
            <seg n="c28a50d2">
              Visst kommer det att ske kontakter med den svenska regeringen.
              Enligt de uppgifter jag har kommer en sådan kontakt att tas redan
              i nästa vecka. Sannolikt kommer ytterligare kontakter att tas
              när den parlamentariska kommittén har lagt fram sin slutrapport
              i sommar.
            </seg>
            <seg n="d2f38bf2">
              När jag tänker tillbaka på de diskussioner vi har haft kring
              Estonia här i kammaren har vi haft två huvudargument till att
              vi inte skulle agera. Det ena är framför allt att Estland inte
              har velat. Vi har varit låsta i de överenskommelser vi har med
              de andra länderna. Vi får inte glömma att det är Estland som var
              det land som drabbades värst i förhållande till hur många passagerare
              man hade ombord i relation till befolkning.
            </seg>
            <seg n="d33b845b">
              Det andra skälet har varit att inget nytt har framkommit. Båda
              dessa skäl har förändrats, som vi ser när vi blickar tillbaka
              under det senaste året. I dag är det Estland som driver på. När
              jag var där för en tid sedan sade man i Estland: Är Sverige nu
              redo att ta tag i den här frågan? Det andra man förde fram var
              en lång rad olika frågetecken.
            </seg>
            <seg n="d87707f3">
              Jag hoppas att alla ni som diskuterar den här frågan och tar
              debatten också har läst den estniska rapporten. Den finns tillgänglig
              på nätet. Det är enkelt att få fram. Det är bara att be riksdagens
              utredningstjänst eller ambassaden. Det är hur enkelt som helst.
              Det finns på vårt departement. Det är bara till att läsa vad de
              har kommit fram till.
            </seg>
            <seg n="b8d83873">
              Jag utgår från att ni som diskuterar den här frågan verkligen
              har läst den rapporten. Det kräver frågans allvar. Detta är inte
              vilken fråga som helst. Det är en moralisk fråga, så jag utgår
              från att ni har läst den. Har man läst den kan man inte annat
              än att dra en slutsats av att ett av de tre länder som har varit
              huvudsakligen drivande i utredningen av Estonias haveri har så
              många oklarheter.
            </seg>
            <seg n="892dc8dc">
              Det är det land som drabbades värst. Det är ett av de länder
              som är djupast berörda. Om det känner att det finns så här många
              frågetecken, kan man då säga att inget nytt har framkommit? Kan
              man då verkligen säga att ingenting nytt har framkommit?
            </seg>
            <seg n="d13b052a">
              Jag tycker själv att det underminerar trovärdigheten än en gång
              för den utredning som har lagts fram. Hur kan man säga att ingenting
              nytt har kommit fram?
            </seg>
            <seg n="670afd93">
              Mona Sahlin har alltid varit noggrann med att delta i debatterna
              här om detta. Och jag vet inte varför hon inte är här i dag. Men
              jag hade önskat hennes närvaro här. Det hade varit värdefullt
              för oss.
            </seg>
            <seg n="bfaa1439">
              Förra året aviserade Mona Sahlin en ny sjunkförloppsstudie. Den
              välkomnar jag som ett första steg. Med detta medger man samtidigt
              att haveriutredningen inte är komplett och faktiskt inte har presenterat
              alla svar till exempel om hur Estonia sjönk eller varför hon kunde
              sjunka på det sätt som hon gjorde. Därför har man nu tillsatt
              en sådan kompletterande studie.
            </seg>
            <seg n="90239e6c">
              Under många år hörde vi skrönor och konspirationsteorier om att
              krigsmateriel transporterats på Estonia. Jag och säkert de flesta
              här inne tyckte att det var konspirationsteorier och skrönor.
              Jag viftade bort dem i alla fall, ända tills en tullare gick i
              pension och ända tills några journalister gjorde ett grävande
              arbete. Och helt plötsligt blev skrönan en verklighet. Det är
              obehagligt tycker jag, som själv under alla år har viftat bort
              detta. Jag är inte mycket för konspirationsteorier över huvud
              taget. Men det skakade om mig, och det innebar att vi tillsatte
              en ny snabbutredning när det gäller krigsmateriel på Estonia.
            </seg>
            <seg n="bae5de28">
              Nu har vi haft två olika studier, en sjunkförloppsstudie och
              en studie om krigsmateriel på Estonia. Vid sidan av alla de faktiska
              uppgifterna och den faktiska kritik som finns kring en lång rad
              av våra mest respekterade instanser i fråga om sjösäkerhet och
              skeppsbyggnation börjar vi också få studie efter studie eller
              utredning efter utredning. Det blir ett lapptäcke. Jag tycker
              att man i stället i grunden bör ta ett samlat grepp om denna fråga.
            </seg>
            <seg n="de332e36">
              Jag är utled på konspirationsteorier. Jag är utled på alla de
              blottor som utredningen hade och som har visat sig uppenbara.
              Jag tycker inte att det krävs några nya argument för att man ska
              göra en ny utredning.
            </seg>
            <seg n="b1f97624">
              Förra året sade jag att jag inte tycker att det behövs några
              ytterligare skäl för en ny utredning. Det räcker gott och väl
              som det är. När regeringen i andra sammanhang använder utredningsredskapet
              brukar man låta utreda en fråga, ta emot en rapport och därefter
              låta rapporten sändas ut på remiss till olika relevanta myndigheter
              och instanser. Skulle man skicka ut denna rapport till Chalmers,
              till KTH, till Fartygsbefälsföreningen, till Internationella Transportarbetarefederationen
              och till den europeiska haveriutredningsorganisationen hade man
              fått negativa svar på vad de tycker om denna utredning. De hade
              inte tyckt att den var tillräcklig. Det är de svar som man hade
              fått tillbaka. Och det hade lett till eftertanke.
            </seg>
            <seg n="20fee842">
              Nu är inte denna haveriutredning en utredning. Men det kan vara
              rätt så intressant att ha den parallella reflexionen.
            </seg>
            <seg n="f79aabd5">
              Jag sade också förra året att det känns som om Estland är nyckeln
              till låset. Enligt vad vi nu erfar finns det i dag helt andra
              möjligheter till en dialog med Estland i dessa frågor. De har
              under de år som har gått inte bara så att säga intresserat sig
              för dem. De har även tagit täten i dessa frågor. De vill klara
              ut oklarheterna om Estonia. De vill klara ut de frågetecken som
              vi år efter år inte har agerat för.
            </seg>
            <seg n="a6e550ae">
              Jag välkomnar sjunkförloppsstudien. Men jag tror att vi måste
              ta ett samlat grepp om dessa frågetecken. Därför välkomnar jag
              Mona Sahlins ödmjukhet inför det som sker i Estland som hon gjorde
              ett uttalande om för ungefär två veckor sedan. Jag välkomnar också
              det svar som statsministern gav här i kammaren för en stund sedan
              om att han vill avvakta och se det slutresultat som den parlamentariska
              utredningen och expertgruppen i Estland kommer att lägga fram.
            </seg>
            <seg n="a400ee35">
              Om man har denna ödmjukhet och lyhördhet i fråga om signalerna
              från Estland så finns det förutsättningar för oss att prestigelöst
              och tvärpolitiskt och helst inte politiskt över huvud taget söka
              oss en väg framåt där vi kan lägga denna smärtsamma händelse och
              de många oklarheter som har varit en del av diskussionerna under
              alla dessa år.
            </seg>
            <seg n="e0c3e5fb">
              En sak noterar jag dock, nämligen att detta är första gången
              som vi har haft ett verkligt samtal om Estonia här i kammaren,
              där olika synpunkter har brutits mot varandra.
            </seg>
            <seg n="f479bc61">
              Jag välkomnar även Erling Bager från Folkpartiet över till oss
              och som nu driver på i denna fråga. Om man sätter sig ned och
              lyssnar på experterna så undrar jag: Kan någon nämna en enda respektabel
              instans utanför haveriutredningen som stöder resultatet? Peter
              Pedersen, Claes-Göran Brandin eller någon annan får gärna gå upp
              i talarstolen och nämna namnet på dessa instanser. Jag vill gärna
              höra det eftersom jag aldrig har hört det. Det är ingen som har
              sagt vilka utanför haveriutredningen som stöder detta. Det är
              inte någon som har gjort det. Jag är beredd att lyssna.
            </seg>
            <seg n="a3c56c80">
              Jag stöder reservation 11, men jag yrkar bifall till Kristdemokraternas
              reservation 10.
            </seg>
          </u>
          <note type="speaker" n="a572403a">
            Anf. 78 HENRIK S JÄRREL (m):
          </note>
          <u who="henrik_s_jarrel_81383a" xml:id="i-d9dad5a17087b001-0" n="c5c87193">
            <seg n="961da376">
              Fru talman! Då är det återigen dags för en ny debattrunda om
              behovet av en ny och oberoende utredning om passagerarfärjan M/S
              Estonias olycksaliga förlisning den stormiga höstnatten den 28
              september 1994.
            </seg>
            <seg n="b091def1">
              Låt mig först som sist säga att jag hade hoppats att vi hade
              kunnat bespara riksdagen att återigen behöva återkomma i denna
              fråga och att regeringen redan nu hade tagit nödvändiga initiativ
              för att få i gång en sådan här utredning. Då så inte har skett
              är några av oss motionärer nödda och tvungna att ånyo väcka frågan.
            </seg>
            <seg n="4415fd7e">
              Dagen till ära gästas vi på åhörarläktaren av vice ordföranden
              i det estniska parlamentets konstitutionsutskott, Evelyn Sepp.
              Hon är dessutom medlem i den av det estniska parlamentet tillsatta
              undersökningskommittén rörande Estonias förlisning. Jag vill därför
              i likhet med Kent Härstedt hälsa henne varmt välkommen till riksdagen
              och den här debatten.
            </seg>
            <seg n="e5ad254b">
              Låt mig inledningsvis, för att om möjligt undanröja diverse missförstånd,
              verkligen understryka att ingen av oss riksdagsledamöter eller
              andra som deltar i vår ideella arbetsgrupp med denna fråga i riksdagen
              odlar några mer eller mindre fantasifulla spekulations- eller
              konspirationsteorier såsom stundom har hävdats såväl av en och
              annan riksdagskollega som av somliga mer eller mindre dryga självutnämnda
              besserwissrar ur journalistkåren. Som tur är tycks dock de ljusa
              undantagen med tiden bli fler.
            </seg>
            <seg n="1080c97a">
              Annars får man nog konstatera, fru talman, att den svenska sökande,
              undersökande och grävande nyhetsjournalistiken i detta fall lyser
              präktigt med sin högst förvånansvärda och anmärkningsvärda frånvaro.
              Vi undrar ofta vad detta kommer sig av.
            </seg>
            <seg n="fab6c5df">
              Vi som sedan flera år arbetar med denna fråga besjälas huvudsakligen
              av två oryggliga motiv. Det första är att en demokratisk rättsstat
              inte kan tillåta sig att acceptera att flera hundra oskyldiga
              människor omkommer i en fartygskatastrof utan att någon eller
              några ställs till ansvar på något sätt eller i någon mening. Det
              andra är att det i syfte att förebygga liknande olyckor för den
              framtida sjösäkerheten är oundgängligen nödvändigt att exakt veta
              hur Estonia sjönk och varför hon sjönk så snabbt. Var det brister
              i fartygets rumsliga disposition, var det brister i konstruktion
              eller material, eller var det andra faktorer som sänkte henne
              och gjorde det så snabbt?
            </seg>
            <seg n="d4d7e3fd">
              Låt oss inte glömma, fru talman, att M/S Estonia under annat
              namn hade seglat i minst tio år tidigare på ett minst lika stormpiskat
              Östersjön som den olycksaliga natten, och hon har klarat sådana
              seglatser!
            </seg>
            <seg n="46d49d08">
              Vad kännetecknar då en rättsstat? Jo, bland annat att
            </seg>
            <seg n="c496180f">
              Här röjer sig alltså brister.
            </seg>
            <seg n="e4736bfb">
              Vi ledamöter i Estoniagruppen är själva inte sakkunniga i skeppsbyggnad,
              stabilitetslära och andra vetenskaper som hör till den navala
              arkitekturen, utan vi lutar oss mot en nära nog enig internationell
              sjöfartsexpertis, som på flera punkter underkänner de förklaringar
              till förlisningen som den officiella Haverikommissionen har lämnat.
            </seg>
            <seg n="4102984e">
              Det måste tyvärr också konstateras att när vi i denna arbetsgrupp
              hos olika myndigheter och instanser efterforskat fakta rörande
              Estonias förlisning och ständigt möts av hemligstämplingar på
              de mest märkliga grunder enligt sekretesslagen, gallrade arkiv
              och oförklarligt förkomna dokument, frånvaron av originalritningar
              etcetera, så är inte heller detta ägnat att vare sig stärka den
              allmänna tilliten till rättsstatens sunda funktion eller ge intrycket
              av att allt står helt hederligt rätt i denna sak. Sådant väcker
              dessvärre snarare fler frågor än vad det ger önskade svar. Varför,
              kan man fråga sig, fru talman, detta hemlighetsmakeri kring en
              civil fartygskatastrof? Varför dessa tricksanden kring dokument
              och handlingar som i den mån de ännu finns kvar eller alls existerat
              kanske skulle kunna kasta ljus över ett eller annat sakförhållande?
              Vems eller vilkas intressen står på spel?
            </seg>
            <seg n="67617c66">
              Dessa frågor har vi allt oftare funnit anledning att ställa oss
              under arbetets gång med detta förlisningsmysterium. Vi vill och
              det vill jag gärna säga ifrån talarstolen förvisso ingen illa.
              Vi vill bara få upp alla korrekt och relevanta bedömningsgrunder
              på bordet. Vi undrar: Varför tål de inte alla ljuset?
            </seg>
            <seg n="9a4272c4">
              När utskottsmajoriteten motiverar sitt avslagsyrkande på motionärernas
              vilja att tillsätta en ny oberoende internationell utredning gör
              man det bland annat med hänsyn till att inte något nytt framkommit
              i de behandlade motionerna. Jag frågar mig stillsamt om majoriteten
              verkligen har läst motionerna, alternativt kanske inte förstått
              innehållet i dem? Andra talare före mig har berört och kommer
              efter mig att mera i detalj beröra vad som framkommit sedan vi
              för ett år sedan sågs i kammaren för att tala om Estonia. Därför
              tänker jag inte uppta tiden med det här och nu.
            </seg>
            <seg n="e45cb552">
              Och sedan nu även Estland börjat agera i riktning mot att bokstavligen
              gå till botten med att undersöka katastroforsakerna närmare borde,
              kan man tycka, fler majoritetsföreträdare för riksdag och regering
              börja lyfta på ögonlocken.
            </seg>
            <seg n="f765d587">
              Vidare anför majoriteten att det operativa ansvaret för frågan
              om M/S Estonias förlisning ligger hos regeringen. Ja, visst är
              det så. Ingen har väl heller hävdat något annat. Men när regeringen
              synes slumra är det, i en fråga av denna dignitet, sannerligen
              riksdagens skyldighet att om möjligt, väcka regeringen. Det menar
              inte bara motionärerna, som för övrigt blivit fler, utan synbarligen
              även Kristdemokraternas och Miljöpartiets riksdagsgrupper och
              enstaka ledamöter ur samtliga övriga riksdagsgrupper som vid voteringarna
              hittills har stött reservationerna.
            </seg>
            <seg n="902ff9a8">
              Ja, så har vi då detta med att regeringen har givit Vinnova uppdraget
              att handla upp dataanimerade sjunkförloppsstudier av två oberoende
              konsortier. Konsortierna är nu utsedda. Deras arbete ska pågå
              i två år och resultatet således redovisas år 2008. Åtgärden är
              i och för sig välment men knappast tillräcklig. Utan en närmare
              besiktning av fartyget på botten där hon ligger lär det nämligen
              aldrig gå att nå full klarhet på vissa viktiga men ännu obesvarade
              frågor av vital betydelse just för den framtida sjösäkerheten.
              Om man inte har korrekta ingångsvärden från verkligheten, till
              exempel detaljerade bilder från fartygskroppen och oförvanskade
              originalritningar, räcker det inte med aldrig så många simulerade
              datastudier byggda på mer eller mindre lösa hypoteser och antaganden.
            </seg>
            <seg n="919cff0b">
              Fru talman! Glädjande nog tycks alltfler, även bland opinionsbildare,
              förstå och inse att det finns många viktiga anledningar till att
              ännu återstående frågetecken kring M/S Estonias förlisning rätas
              ut. Jag tycker mig ana att man med viss stigande optimism och
              tillförsikt kan se på möjligheterna att öppna för en ny och fristående
              oberoende utredning utan, nota bene, kopplingar till tidigare
              medverkande experter om de olika brister och skeenden som ledde
              fram till olyckan, en utredning som dessutom bör få arbeta öppet
              och där många personer som ännu inte har fått komma till tals
              kan förhöras under sanningsförsäkran.
            </seg>
            <seg n="8fef2d00">
              I den andan, fru talman, yrkar jag gärna bifall till reservation
              10, men jag står i princip givetvis bakom reservation 11.
            </seg>
          </u>
          <note type="speaker" n="99cc6c77">
            Anf. 79 BJÖRN VON DER ESCH (kd):
          </note>
          <u who="bjorn_von_der_esch_2e19ba" xml:id="i-f55bd62c0f25b808-0" n="e6e632cb">
            <seg n="0417e67e">
              Fru talman! Jag vill börja med att hälsa vår kollega Evelyn Sepp
              från det estniska parlamentet välkommen hit i dag.
            </seg>
            <seg n="4551b973">
              Vi har fått höra hur myndigheterna under tolv års tid försökt
              lägga locket på i Estoniautredningen. Deprimerande nog visade
              statsministern ungefär samma inställning här för bara någon timme
              sedan.
            </seg>
            <seg n="2c279334">
              Nu har verkligheten blivit en annan. Vi har hört hur en modig
              tulltjänsteman avslöjade att Estonia har använts för militärtransporter,
              någonting som alla förnekade innan, och om den panikartade utredning
              som blev tillsatt under Johan Hirschfeldt. Där var egentligen
              det enda uppseendeväckande som framkom att han meddelade att allt
              underlag för utredningen var förstört. Varför det? Kopior på tillgängliga
              undervattensfilmer är ofullständiga och har manipulerats. När
              vi krävde att få se originalen svarade dykfirman, Rockwater AS,
              att man hade bränt upp dem. På frågan varför man hade bränt upp
              dem sade de: Vi har så dåliga kassaskåp och vi vill inte att de
              skulle komma i orätta händer. Så frågade vi om det möjligen fanns
              en bränningsrapport som hade skickats till Sverige eller om det
              var på uppdrag från Sverige, men det fanns det inte.
            </seg>
            <seg n="024244f2">
              Bara timmar efter förlisningen påstod den dåvarande regeringen
              att olycksorsaken var att bogvisiret hade fallit av. Då frågar
              man sig: Varför hade bulten brustit? Var det vågor, eller var
              det sabotage? Dykarna fann snart den undersökta bulten på botten.
              Då frågar man: Blev den undersökt? Nej, den kastades omedelbart
              tillbaka i havet. Varför det?
            </seg>
            <seg n="dd6b2626">
              Utredningsunderlag, originalfilmer, låsbultar och allt som kunde
              ha fått betydelse för utredningen av vår svåraste sjökatastrof
              genom tiderna har man nu metodiskt undanröjt. Jag skulle tro att
              bara det motiverar en rättslig prövning.
            </seg>
            <seg n="92a87f62">
              Kanske är det ändå upptäckten och nu ber jag särskilt Claes-Göran
              Brandin att höra på av Riksrevisionens agerande, eller snarare
              brist på agerande, som hör till det mest oroande. Det här har
              man över huvud taget inte observerat. Riksrevisionen ska ju vara
              medborgarnas yttersta garant mot maktmissbruk och korruption inom
              statsförvaltningen. Riksrevisionen konstaterade i en förstudie
              2004 att, som den själv sade, viktiga anteckningar som i en väsentlig
              fråga vara av betydelse för att förstå orsakerna till Estonias
              förlisning hade inte blivit analyserade. Det var naturligtvis
              Sjöfartsverket som skulle ha gjort det. Det gäller anteckningar
              från ett möte mellan de svenska inspektörer som inspekterade Estonia
              omedelbart innan hon lämnade Tallinn för olycksresan. Det står
              att finna på s. 55 och 56 i Riksrevisionens förstudie.
            </seg>
            <seg n="67de6013">
              Trots att Riksrevisionen konstaterade att det är viktigt att
              på alla sätt skapa klarhet om de frågor samtalet egentligen handlat
              om förtiger Riksrevisionen den slutsatsen totalt i sin skrivelse
              till regeringen bara tolv dagar senare. Ett dokument om Sveriges
              allvarligaste sjöolycka som Riksrevisionen själv anser måste analyseras
              för att skapa klarhet om orsakerna till förlisningen omnämns plötsligt
              inte längre i Riksrevisionens slutrapport till regeringen. Tvärtom
              konstaterar man kort och gott att Riksrevisionen har beslutat
              att inte gå vidare med någon granskningsinsats. Då frågar jag
              och många med mig: Vad var det som fick Riksrevisionen att lägga
              ned granskningen?
            </seg>
            <seg n="a0344614">
              Än en gång: Riksrevisionen ska vara vår yttersta garant mot maktmissbruk
              och korruption. Trots det låter man en, som man själv säger, viktig
              analys förbli oredovisad fastän man vet att en grav försummelse
              begåtts. Så fungerar alltså rättsstaten i Sverige i fallet Estonia.
            </seg>
            <seg n="b6c5b997">
              I en demokratisk rättsstat uppfattas staten som god gentemot
              medborgarna. Men precis som solen har sina fläckar, har också
              den goda staten det. Då och då går någonting snett. Det mest kända
              exemplet är kanske Watergate i USA. Men glöm inte att vi nyligen
              hade vår DC 3:a ett myndighetshyckleri som några rättskaffens
              medborgare lyckades avslöja. Först efter 50 år fick vi veta sanningen
              där. Och nu sitter vi mitt uppe i vårt eget Estoniagate. Hade
              Watergate hänt i Sovjet hade det aldrig avslöjats. Nu hände det
              i en demokrati. Tack vare oförtrutna grävande journalister fick
              vi veta sanningarna.
            </seg>
            <seg n="2c3bc9e0">
              Kommer Estoniagate att avslöjas? Ja, jag tror det. Det finns
              också hos oss oförvägna journalister, experter från Independent
              Fact Group, anförvanter, jurister och många andra som ifrågasatt
              officiella förklaringar. Låt mig bara nämna våra estniska riksdagskolleger
              och nestorn Sven Anér, som är en av dem som efter ett enastående
              arbete i dag med rätta kan se ljuset i tunneln.
            </seg>
            <seg n="97c6b973">
              Trots alla motsägelsefulla turer, först om bärgning av fartyget,
              sedan om betongingjutning, bärgning av kropparna, dykförbud och
              så vidare, har nu till sist ändå, tycks det, myndigheternas fruktansvärda
              dementiapparat rämnat. Alla de konspirationsteorier som nu kommer
              att få fritt spelrum blir omöjliga att hantera för det politiska
              etablissemanget. Bara en helt oberoende utredning där samtliga
              inblandade stater hålls utanför kan förhoppningsvis återställa
              förtroendet hos medborgarna. Halvmesyrer räcker inte. För glöm
              inte att officiellt beskrivs Estoniakatastrofen fortfarande som
              en passagerarfärja som gick under på grund av hårt väder med tusentalet
              passagerare och uteslutande civil last. Men ingen har ens försökt
              förklara varför i så fall bara våra hemligaste underrättelseorgan,
              KSI och Must, fått se alla handlingar, varför dykare har försetts
              med munkavle och varför bevismaterial har undanröjts. Våra medier
              har inte ens frågat.
            </seg>
            <seg n="f9ea87d4">
              Det kan kännas genant för ett politiskt etablissemang att lyssna
              till en ung och oförvägen demokrati på andra sidan Östersjön.
              Där har man emellertid erfarenhet av vart makthavares mörkläggning
              leder, och det är det man vill förhindra. Är vi därför starka
              nog att, likt Estland, en gång för alla låta häva den ofattbara
              mörkläggning som omger vår tids största sjöolycka med 852 omkomna?
              Förmår vi avslöja vårt eget Estoniagate eller orkar vi bara travestera
              Hamlet: There is something rotten in the state of Sweden.
            </seg>
          </u>
          <note n="dd17fa5f">
            Jag yrkar bifall till reservation 10.
          </note>
          <note type="speaker" n="aa35fb88">
            Anf. 80 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-943dc937810f218d-5" n="a28d0fe3">
            <seg n="9895a2f6">
              Fru talman! Jag tyckte att det var intressant att höra det som
              Björn von der Esch sade angående Riksrevisionen som först ansåg
              att detta var en väldigt viktig fråga för att tolv dagar senare
              inte ens nämna den i sin rapport. Det påminner lite grann om den
              första socialdemokratiska regeringen som hade makten när olyckan
              hände och vars omedelbara reaktion var att fartyg och omkomna
              självfallet skulle tas upp. Det var ett uttalande som man sedan
              väldigt snabbt gick ifrån. Vi hade också den tillträdande socialdemokratiska
              regeringen som väldigt tydligt sade att det var självklart att
              vi skulle ta upp fartyg och omkomna och att det ligger på en nations
              ansvar att göra detta. När den socialdemokratiska regeringen sedan
              tillträdde en vecka senare svängde den 180 grader och det var
              inte längre tal om att göra någonting sådant.
            </seg>
            <seg n="6bcc662a">
              Det här skapar lite grann samma känsla. Riksrevisionen säger
              en sak, och sedan tolv dagar senare har man ändrat uppfattning.
              Hur motiverar man den ändrade uppfattningen? Vet du det?
            </seg>
          </u>
          <note type="speaker" n="fc1d344b">
            Anf. 81 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-f55bd62c0f25b808-1" n="e6e632cb">
            <seg n="4fdefa50">
              Fru talman! Jag hade personlig kontakt med Riksrevisionen inte
              mindre än tre gånger för att försöka få en hållbar motivation
              till det här. Men jag kan inte påstå att jag fick det. Man började
              säga att det låg utanför ramen för deras verksamhet och sådana
              saker. Det är en helt ohållbar inställning.
            </seg>
            <seg n="116730c1">
              Som vi hörde tidigare har ju Riksrevisionen tillsynen över Sjöfartsverket
              och Sjöfartsinspektionen och ska se till detta. Om de upptäcker
              oegentligheter i form av att en analys inte har blivit genomförd
              ska de se till att den blir genomförd, eller också får de göra
              det själva. De kan inte plötsligt säga att detta ligger utanför
              deras område. Det är ungefär som vi hör här att det är regeringens
              jobb och inte riksdagens och så vidare.
            </seg>
          </u>
          <note type="speaker" n="5e46862a">
            Anf. 82 LARS ÅNGSTRÖM (mp) replik:
          </note>
          <u who="lars_angstrom_56ae08" xml:id="i-943dc937810f218d-6" n="a28d0fe3">
            <seg n="f91b24b3">
              Fru talman! Känner Björn von der Esch till om det finns möjligheter
              att väcka det här ärendet igen hos Riksrevisionen för att använda
              sig av det instrumentet och se om det går att nå ökad klarhet?
              Det är min konkreta fråga.
            </seg>
            <seg n="e79e07fc">
              I ditt anförande riktade du dig till Claes-Göran Brandin som
              inte var här i kammaren just då, så han kunde inte höra den frågan.
            </seg>
          </u>
          <note type="speaker" n="bdb68fbf">
            Anf. 83 BJÖRN VON DER ESCH (kd) replik:
          </note>
          <u who="bjorn_von_der_esch_2e19ba" xml:id="i-f55bd62c0f25b808-2" n="e6e632cb">
            <seg n="aa9fa2cf">
              Fru talman! Det kanske rentav är någon på Riksrevisionen som
              har lyssnat på den här debatten och själv tar tag i det och går
              till den utredning som ska analyseras. Vi vet ju var den finns.
              Det är bara att åka dit och göra analysen.
            </seg>
          </u>
          <note n="8986af8c">
            Överläggningen var härmed avslutad.
          </note>
          <note n="1b1d7075">
            11 § Bostadsförsörjningsfrågor
          </note>
          <note n="7416fdd2">
            Föredrogs
          </note>
          <note type="speaker" n="f450558f">
            Anf. 84 CARL-AXEL ROSLUND (m):
          </note>
          <u who="carl-axel_roslund_34fc48" xml:id="i-41043110edf72ecb-0" n="e47d4913">
            <seg n="68f09c95">
              Fru talman! Bostadspolitiken har under många år varit gravt eftersatt.
              Det är egentligen inte helt fel att säga att vi inte har haft
              någon bostadspolitik över huvud taget. En kraftlös minister har
              avlösts av nästa. Det har varit prat, prat och prat. Som en följd
              av detta har vi bostadsbrist i tillväxtregionerna samtidigt som
              vi har ett oerhört dyrt överskott av bostäder i andra delar av
              landet. Men nu, inför valet, vill man visa musklerna och visa
              handlingskraft. Det gör man genom att föreslå att ytterligare
              utreda, att öka krånglet och att öka centralstyrningen, och alltihop
              utgår ifrån ett Helsingforssperspektiv.
            </seg>
            <seg n="f15c67f7">
              Herr talman! Bostadspolitiken präglas av ryckighet, tillfälliga
              lösningar och tillfälliga bidragssubventioner, detta samtidigt
              som hela branschen skriker efter långsiktiga regler, regler som
              håller över mandatperioderna så att man vet vad som gäller framöver.
              Men vi kan konstatera att Socialdemokraterna hellre går i Vänsterns
              och Miljöpartiets ledband än försöker få till stånd en överenskommelse
              över blockgränserna, en överenskommelse som kan hålla över tiden.
            </seg>
            <seg n="762e2159">
              Det är trist, för en bostad är ju en fundamental rättighet som
              borde stå över varje form av politiskt tjafs. Men nu fortsätter
              man in på en väg som jag kan garantera härifrån med hundra procents
              säkerhet att vi kommer att riva upp vid ett maktskifte. Ni har
              inte visat något som helst tecken på samförstånd, och vi har inte
              fått gehör för i stort sett någonting ur våra synpunkter.
            </seg>
            <seg n="7d8e4921">
              Till skillnad från vänsterkartellen, herr talman, tror vi på
              människan. Vi tror på människans förmåga att fatta vettiga beslut.
              Antingen det är en bostadsinnehavare eller för all del till och
              med om det är en kommunpolitiker, så tror vi att de kan fatta
              vettiga beslut, och det behövs inga som helst pekpinnar från Helsingfors.
              Men nu, herr talman, nu står pekpinnarna som spön i backen!
            </seg>
            <seg n="8dc4c663">
              Nu ska man skärpa lagen om kommunernas bostadsförsörjningsansvar.
              Trots att det här ansvaret klart framgår av både socialtjänstlagen,
              plan- och bygglagen och av kommunallagen ska det ytterligare slås
              fast att kommunerna har ansvaret för det här. Vi har, herr talman,
              inte för lite lagar i det här landet vi har på tok för många!
              Och här ska vi få ytterligare en pappersprodukt som slår fast
              det som vi alla redan vet.
            </seg>
            <seg n="1741cac2">
              Men kommunerna ska ju nu en gång för alla skrivas på näsan från
              Helsingfors. De ska ju inte inbilla sig, kommunerna, att det här
              med kommunalt självstyre är något elementärt eller någonting viktigt
              i vår demokrati! Nej, här ska vi in från Helsingforss sida och
              peta och styra hela tiden!
            </seg>
            <seg n="d87e5deb">
              Kommunerna ska nu tvingas instifta bostadsförmedlingar. Ett av
              de tyngsta syftena är, säger man, att komma till rätta med diskrimineringen
              på bostadsmarknaden. Diskriminering, herr talman, i alla dess
              former, närhelst den dyker upp, är redan i dag i allra högsta
              grad straffbar. Om diskrimineringen är ett problem, så beivra
              och åtala när ni kommer på det i stället för att ägna er åt tuppfäktning!
              Nu blir det ytterligare ett papper i raden av alla de andra.
            </seg>
            <seg n="345c15de">
              Nu kommer nog någon här att säga att det inte bara är för att
              komma till rätta med diskriminering som vi ska ha bostadsförmedlingen,
              utan alla ska ha rätt att stå i bostadskö. Och visst är det fantastiskt!
              Jag har sagt det förut. Vi har barnomsorgsköer, vi har äldreomsorgsköer,
              vi har sjukvårdsköer, och jag skulle kunna fortsätta räkna upp
              fler köer och nu, svenska folk, nu ska ni få ännu en kö som ni
              har rätt att stå i! Ni ska få lov att stå i bostadskö!
            </seg>
            <seg n="c1517ee4">
              Min enkla fråga är: På vilket sätt hjälper det en bostadslös
              att han får stå i kö? Och i ärlighetens namn: Vad betyder en bostadsförmedling
              och en bostadskö för en ort som Pajala eller någon annanstans
              ute i glesbygden?
            </seg>
            <seg n="19f6462b">
              Sedan vill man ha en kommunal bostadsanvisningsrätt, det vill
              säga de kommunala bostadsföretagens kommunala lägenheter får nu
              inte längre förmedlas av bostadsföretagen själva, utan i alla
              fall minst 50 % ska förmedlas av en annan kommunal instans, nämligen
              bostadsförmedlingen, som ska förmedla det andra kommunala bolagets
              kommunala lägenheter. Märker ni inte själva hur löjligt detta
              är? Snacka om tuppfäktning! Man litar alltså inte på de kommunala
              bostadsbolagens förmedlingsprinciper, utan nu ska vi få mer byråkrati
              och fler pappersvändare. Kanske är det rentav så man från vänsterkartellen
              tycker att man skapar nya jobb i Sverige. En sak är säker: Kostnaderna
              ökar, och de som får betala är som alltid skattebetalarna.
            </seg>
            <seg n="d1e44673">
              Sedan ska vi få en hyresgaranti för ungdomar. Jag har sagt det
              förut, herr talman: Vilken fantastisk start på vuxenlivet vänsterkartellen
              erbjuder våra ungdomar: dåliga skolor, inga jobb och inga bostäder!
              Och nu ska kommunen, över ungdomarnas huvuden, som ett utslag
              av den sociala ingenjörskonsten, teckna avtal med fastighetsägare
              för att garantera att ungdomarna eventuellt ska kunna få en lägenhet.
            </seg>
            <seg n="282109c9">
              Tänk, jag tycker det är förnedrande! Se till så att ungdomarna
              får jobb i stället! Låt ungdomarna bli vuxna så att de kan stå
              på egna ben! Och när de väl har fått ett jobb har de en inkomst,
              och det kommer inte att vara något problem för dem att skaffa
              lägenhet heller.
            </seg>
            <seg n="ac6347da">
              Så har vi då, herr talman, lagen om allmännyttiga bostadsföretag,
              som vi vill avskaffa. Den är tillkommen endast för att ytterligare
              begränsa kommunernas självstyre. Det är en lag som leder till
              godtycke, vilket både Lagrådet och Boverket har påtalat. Vi tar
              i vår reservation upp fallen Östberga och Mölndal, bara för att
              visa hur godtyckligt den här lagen slår. Den måste bort, och det
              snarast.
            </seg>
            <seg n="3e4d551d">
              Herr talman! Ägarlägenheter är någonting som finns i de flesta
              av våra grannländer, och vi kan inte förstå varför vänsterkartellen
              inte kan tillåta individer att själva fatta beslut om någonting
              så viktigt som sitt eget boende. Hur kan ni tro att ni vet bättre
              än medborgarna om hur de ska bo och vilka boendeformer man vill
              ha? Jag kan bara säga att för oss är äganderätten fundamental,
              och vi lovar att omedelbart införa möjligheten till ägarlägenheter
              efter en valseger.
            </seg>
            <seg n="a9521698">
              Ja, herr talman, det var lite om våra synpunkter på bostadsförsörjningen.
              Jag kan bara beklaga att Socialdemokraterna hellre lutar sig mot
              två ytterlighetspartier än söker breda samförståndslösningar över
              blockgränserna. Det hade ju kunnat gå. I stället står vi här i
              dag med två cementerade block mot varandra. Och notera en sak,
              mina vänner på vänstersidan: Den borgerliga alliansen är överens
              i varenda en av frågorna här, så lita på att det kommer att hända
              någonting efter valet, och det snabbt!
            </seg>
          </u>
          <note n="d2b956a5">
            Jag yrkar bifall till reservation nr 1, herr talman.
          </note>
          <note type="speaker" n="98b54c9e">
            Anf. 85 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-fab8f420a0b19a3c-0" n="91513948">
            <seg n="91f12a89">
              Herr talman! Jag vill börja med att för tids vinnande yrka bifall
              till vår reservation nr 16 under punkt 10, men vi står självklart
              bakom alla de reservationer där vi finns med i det här betänkandet.
            </seg>
            <seg n="add988c3">
              Det här betänkandet avser de motioner som vi lade fram under
              förra hösten, och de avser bostadsförsörjningsfrågor. Det är viktigt
              att notera, precis som tidigare talare var inne på, att vi inte
              behandlar propositioner från regeringen för det finns det inga
              i det här avseendet.
            </seg>
            <seg n="ef233f0b">
              Bostadsförsörjning som begrepp sätter verkligen fokus och perspektiv
              på bostadsfrågor. Socialdemokrater med stödpartier vill ha mer
              av planer och riktlinjer, mer av formella politiska processer
              och nya dokument, men på vilket sätt kommer det att leda till
              fler bostäder? På vilket sätt ska studenten, det unga paret och
              den person som på grund av krämpor på livets senhöst egentligen
              vill byta bostad eller få hindren avhjälpta i den befintliga bostaden
              få hjälp? På vilket sätt hjälper den typen av ytterligare pålagor
              och dokument deras bekymmer? Det är ju fler bostäder som behövs.
            </seg>
            <seg n="275a0722">
              De frågor som även i dag borde vara i centrum handlar om vilka
              hinder det finns för dessa bostadskonsumenter att hitta den bostad
              som de önskar. Vilka hinder finns det för att de ska kunna efterfråga
              den upplåtelseform som de önskar? Vad kan man göra för att pressa
              boendekostnaden för dem som redan bor, men även för dem som söker
              ny bostad? Vilka hinder finns det för att kontinuerligt bygga
              nya bostäder?
            </seg>
            <seg n="c3375975">
              Det står 150 000 i Helsingforss bostadsförmedlingskö. 40 000
              av dem vill ha bostad nu. Förmedlingen har under ett år förmedlat
              900 lägenheter till folk som stått i kö i ett år. 119 kommuner
              har enligt egen utsago brist på bostäder. Det motsvarar mer än
              60 % av Sveriges befolkning. I dessa kommuner finns mindre än
              2 % lediga bostäder.
            </seg>
            <seg n="65bca3c3">
              Det bostadspolitiska ansvaret är delat mellan riksdagen och kommunerna.
              Vi har från riksdagens sida ett ansvar och borde därför fråga
              oss: Vad kan vi göra för att underlätta? Vad kan vi göra för att
              se till att det skapas förutsättningar och rivs hinder? Kommunerna
              har i dag ett bostadspolitiskt ansvar som regleras i kommunallagen,
              socialtjänstlagen och plan- och bygglagen. Frågan är om det är
              den typen av lagstiftning, eller det som ni i majoriteten föreslår,
              som kommer att avhjälpa bristsituationen. Jag och Folkpartiet
              tror inte det.
            </seg>
            <seg n="b4eee842">
              Det kommunala självstyret är en viktig grundbult i svensk demokrati
              och en viktig del av bostadspolitiken. Det finns hinder som vi
              från riksdagen kan avhjälpa just för att underlätta för kommunerna.
              Ett typexempel är varför vi ska ha en lagstiftning som faktiskt
              förhindrar kommunerna att ta sitt ansvar, exempelvis vad gäller
              möjligheten att sälja hyresrätter till de boende. Inte minst gäller
              det kommuner där det råder fullständig konsensus. De boende, politikerna
              och det kommunala bostadsföretaget är överens. Varför ska vi från
              riksdagens sida då hindra dem?
            </seg>
            <seg n="039e15ba">
              Kommunal bostadsförmedling ja, om man i kommunerna vill ha det,
              men varför tvingande lagstiftning? Jag kan konstatera att regeringen
              redan i dag kan, om den vill, ålägga en kommun att inrätta en
              bostadsförmedling. Jag kan också konstatera att den bostadsförmedling
              som finns i Helsingfors bygger på frivillighet. Där har man genom
              att satsa på servicen och nyttan lyckats attrahera andra att ansluta
              sig på frivillig basis. Varför då ha en tvingande lagstiftning?
              Det säger vi i Folkpartiet nej till.
            </seg>
            <seg n="a6164908">
              Vi i Folkpartiet har också reserverat oss till förmån för våra
              förslag vad gäller boende för våldsutsatta kvinnor. Vi menar att
              de ideella organisationerna i dag får ta ett stort ansvar. Vi
              har föreslagit att man här borde hitta former för nationell samverkan
              för att se till att de kvinnor och andra våldsutsatta personer
              som behöver bostad ska kunna hitta en bostad någon annanstans.
              Vi tycker inte att det är bra, att de ska behöva söka sig någon
              annanstans, men vi förstår samtidigt att det för den enskilde,
              med de faktorer som påverkar, kan vara nödvändigt. Det har vi
              även beskrivit i vår reservation.
            </seg>
            <seg n="3c33ae02">
              Vidare vill vi öka konsumentstödet i bostadsfrågor. Jag gick
              in på Konsumentverkets hemsida i dag och kan konstatera att man
              hittar mycket information om att äga sin bostad, förvärva en bostadsrätt,
              köpa ett hus och mycket annat. Däremot finns det ingen information
              om vad som gäller för att kunna hyra en bostad, inte ens den mest
              elementära information. Vi har från Folkpartiet föreslagit att
              alla upplåtelseformer ska ha ett berättigande och att man också
              informerar om dem. Även detta har vi reserverat oss till förmån
              för.
            </seg>
            <seg n="4b54a169">
              När det gäller ägarlägenheter vill jag påminna om den resa som
              bostadsutskottet gjorde till vårt grannland Norge. När vi i bostadsutskottet
              klev in i en ägarlägenhet minns jag mycket väl att ingen förfasade
              sig över hur hemskt det var att kliva in i en sådan. I många länder
              har man den upplåtelseformen, men inte i Sverige. Egentligen tycker
              jag att argumenten för varför ni avstyrker förslaget är det mest
              intressanta. Ni menar nämligen att de inte behövs i Sverige. Jag
              och Folkpartiet anser att vi ska låta de boende och aktörerna
              på marknaden bestämma i vilken omfattning de behövs. Ge dem möjligheten
              att bestämma detta!
            </seg>
            <seg n="e9139579">
              Jag kan konstatera att frågan om ägarlägenheter återkommer väldigt
              ofta från de boende. Varför finns sådana inte i Sverige? Jag drar
              ofta parallellen till en annan upplåtelseform som finns men som
              inte är så vanlig på den svenska marknaden, nämligen den kooperativa
              hyresrätten. För den finns det en lagstiftning. När det gäller
              den upplåtelseformen hör jag inte samma resonemang om att det
              krävs ett antal eller en viss volym för att vi ska ha en lagstiftning
              om den. Och jag tycker att det är helt okej. Låt dem som så vill
              ombilda till kooperativ hyresrätt. Varför alltid säga nej?
            </seg>
            <seg n="bbc918c8">
              Jag tycker också att argumenten i interpellationsdebatterna med
              statsrådet jämfört med vad vi kan läsa i betänkandet är intressanta.
              Å ena sidan säger statsrådet ofta att riksdagen beslutat att vi
              inte ska ha den upplåtelseformen i Sverige. Å andra sidan säger
              majoriteten alltid i betänkandena att regeringen inte vill införa
              ägarlägenhetsformen i Sverige, och de anser inte att det finns
              ett behov. Varför inte låta marknaden avgöra? Det tycker jag vore
              väldigt intressant.
            </seg>
            <seg n="07d76b69">
              Det är sannolikt få av oss i bostadsutskottet som kommer att
              stå där med hjälm och snickarbälte och producera bostäderna. Möjligtvis
              kommer vi att snickra på det egna sommarhuset. En viktig fråga
              är dock hur vi långsiktigt skapar förutsättningar. Hur skapar
              vi förutsättningar för att kunna bygga kontinuerligt? De senaste
              veckorna har en del av oss i utskottet träffats i olika sammanhang
              och också gemensamt träffat aktörer på marknaden. Då har vi kunnat
              konstatera att vid varje träff, antingen med enskilda eller med
              organisationer, finns alltid en lång lista på sådant som vi skulle
              kunna göra i riksdagen för att minska hindren och ta bort krånglet.
            </seg>
            <seg n="35b985b9">
              Har alla dessa personer fel? Nej, jag menar att vi borde lyssna
              mer framför allt på bostadskonsumenterna, organisationerna, byggföretagen,
              bostadsförvaltarna och verkligen fundera över vad de skulle kunna
              göra. Carl-Axel Roslund nämnde att det är synd att det finns en
              sådan oerhörd polarisering i debatten, och ibland undrar jag om
              inte utskottet skulle kunnat vara mer aktivt.
            </seg>
            <seg n="03157cbb">
              Under det sista riksmötet i mandatperioden gör man också en återblick.
              Det här är min första mandatperiod, och jag kan konstatera att
              vi inte lyckats ta initiativ från utskottets sida. Ska det vara
              så omöjligt? Hade vi inte kunnat enas om någonting? Vad kommer
              att hända med bostadsfinansieringen? Hade det funnits utrymme
              för mer långsiktiga lösningar? Personligen har jag efterlyst det.
              Jag är inne på precis samma linje som Carl-Axel Roslund. Vissa
              saker inom den här sektorn kräver så långsiktiga beslut att det
              är synd att vi inte vet hur framtiden ser ut.
            </seg>
            <seg n="f05e0074">
              Men det finns också en förtröstan. En fråga som kom upp vid en
              debatt i går var vilka glädjeämnen det finns. Personligen tycker
              jag att det finns ett stort glädjeämne i år, nämligen att det
              är valår. Jag hoppas att väljarna ska tycka till och i det kommande
              valet verkligen visa hur de vill att den framtida bostadspolitiken
              ska utformas.
            </seg>
            <seg n="719d581b">
              Folkpartiet har lagt fram många förslag i en mängd motioner som
              behandlats i olika betänkanden. Majoriteten har avstyrkt våra
              förslag. Vi har pekat på vad riksdagen skulle kunna göra genom
              att se över överklagandeprocessen, införa den nya upplåtelseformen
              ägarlägenheter, se över PBL, öka konkurrensen i byggsektorn och
              mycket annat. Så visst har vi möjligheter att aktivera oss mycket
              mer.
            </seg>
            <seg n="5314b44b">
              Herr talman! Vi har i det betänkande som i dag behandlas många
              reservationer till förmån för våra egna förslag. Och det finns,
              som sagt, ett glädjeämne i år. Väljarna får väl tycka till om
              den bostadspolitik som ska råda. Jag kan konstatera att tiden
              för lämnandet av propositioner under detta riksmöte löpte ut den
              22 mars, och bostadsutskottet kommer inte att kunna behandla ytterligare
              motioner även om de väcks under våren. Vi får därför överlåta
              beslutet till väljarna.
            </seg>
          </u>
          <note type="speaker" n="f72d1728">
            Anf. 86 DAN KIHLSTRÖM (kd):
          </note>
          <u who="dan_kihlstrom_63fd18" xml:id="i-fc021d24b7d033ff-0" n="2f4f765a" next="i-6aa56b7dc2ffeb1d-0">
            <seg n="7ca0f792">
              Herr talman! BoU12 är ett sedvanligt motionsbetänkande som behandlar
              bostadsförsörjningsfrågor. Om det varit för någon vecka sedan
              hade vi kunnat säga: Inget nytt under solen. Nu har det, som vi
              hört, förekommit en del utspel på området, utspel och förslag
              som rent formellt inte nått oss i riksdagen.
            </seg>
            <seg n="b39f238b">
              I tolfte timmen, får man väl säga, har regeringen, starkt påverkad
              av samarbetspartierna, uttalat att man framöver vill ta tag i
              bostadsförsörjningsfrågorna. Det är i alla fall den slutsats jag
              drar när jag studerar betänkandet. Lite knepigt är att det hänvisas
              till förslag som ska läggas fram nästa mandatperiod, trots att
              majoriteten har haft god tid på sig att ta tag i bostadsförsörjningsfrågorna.
              Man kan gissa att det är en eftergift i vårbudgetförhandlingarna.
              Detta hindrar inte att bostadsförsörjningsfrågor är ett viktigt
              och intressant område, som det finns mycket att säga om. Jag står
              bakom alla Kristdemokraternas reservationer, men för tids vinnande
              yrkar jag bifall bara till reservation 1.
            </seg>
            <seg n="31c2c396">
              Bostadsförsörjningsfrågorna har det gemensamt att de utgår från
              en bristsituation. Trots att det har blivit bättre fart på byggandet
              finns det en stor brist på bostäder. Majoritetens recept mot detta
              är, som jag tolkar det, mera lagar och regler styrda från Helsingfors.
              Det handlar till exempel om att ordna bostadskön. När jag säger
              det ordet kommer jag att tänka på en telefonkö:
            </seg>
          </u>
          <note n="4d11c768">
            Din plats är nu nr 46.
          </note>
          <u who="dan_kihlstrom_63fd18" xml:id="i-6aa56b7dc2ffeb1d-0" n="2f4f765a" prev="i-fc021d24b7d033ff-0">
            <seg n="b124a325">
              Så går en liten stund.
            </seg>
            <seg n="13ac2b12">
              Fast i det här sammanhanget torde det väl snarare handla om plats
              4 000, och när ett tag har gått är det kanske snarare plats 3
              000.
            </seg>
            <seg n="9204c98c">
              Vad hjälper det en ung person som får beskedet att kön är så
              lång, även om den är obligatorisk och välordnad, att det kommer
              att ta femtio år innan man är först i kön? Kraften ska naturligtvis
              läggas på att minimera köerna, det vill säga att ordna bostäder.
            </seg>
            <seg n="c857b5ea">
              På tal om de unga som drabbas av bostadsbristen är det mycket
              fokus på bostadsförmedling och köer. Jag vill i sammanhanget påminna
              om en ganska omfattande motion från oss kristdemokrater som visar
              på andra möjligheter för unga och låginkomsttagare. Vi anser att
              det vid sidan av stöd till hyresboende finns mycket goda skäl
              att med särskilda åtgärder underlätta för hushåll med lägre inkomster
              att äga sin bostad. Det grundläggande motivet är att eget ägande
              i allmänhet leder till billigare fastighetsförvaltning och därigenom
              billigare boende.
            </seg>
            <seg n="7f16f464">
              I många delar av landet är det dyrare att bo i en hyreslägenhet
              än i en egen bostad. För många skulle eget ägande inte bara bli
              billigare genom den egna arbetsinsatsen utan också mer ändamålsenligt,
              med förbättrade möjligheter till familjebildning genom ökad bostadsyta.
            </seg>
            <seg n="acf352c7">
              Den löpande ekonomiska situationen hindrar dock i många fall
              unga hushåll med låga inkomster att flytta till ett långsiktigt
              billigare boende. Den utmaning som bostadspolitiken måste ta sig
              an är att minska den betydande tröskeleffekt som kravet på egen
              kontantinsats innebär. Familjers, i synnerhet ungas, svårigheter
              att bygga upp en egen insats, behöver bemötas med åtgärder som
              dels gör det enklare att spara pengar till en insats, dels minskar
              kraven på en alltför omfattande egen insats.
            </seg>
            <seg n="2fce3d83">
              Herr talman! Våra synpunkter och invändningar mot lagen om kommunernas
              bostadsförsörjningsansvar står fast. Det handlar om den bristande
              respekt för det kommunala självstyret som lagen är ett uttryck
              för. Varje kommun måste ges möjlighet till sin egen planering
              av bostadsfrågor utifrån de lokala förutsättningarna. Kommunen
              har olika instrument till sitt förfogande, som vi också har hört
              här i debatten.
            </seg>
            <seg n="e5ccca8e">
              För övrigt finns det också en koppling mellan dagens situation
              på bostadsmarknaden och den förskjutna reformeringen av PBL. Där
              fick jag med det också. Jag menar att statens uppgift i bostadspolitiken,
              förutom det jag redan har nämnt om PBL, är att tillhandahålla
              de legala och finansiella instrumenten för bostadsbyggandet inte
              att sedan detaljstyra det på lokal nivå.
            </seg>
            <seg n="516c48b1">
              Detta för oss osökt över till frågan om de allmännyttiga bostadsföretagen.
              Det kan inte vara en statlig uppgift att fatta beslut om handhavandet
              av de kommunala bostadsföretagen. Det ska kommunerna göra mot
              bakgrund av förhållandena i det enskilda fallet. I många kommuner
              utgör de kommunala bolagen en bas i bostadsbeståndet och uppfattas
              som ett viktigt bostadspolitiskt instrument av de lokala politikerna.
              Den kommunala självstyrelsen måste alltid värnas vid valet om
              det ska finnas ett kommunalt bostadsbolag eller inte.
            </seg>
            <seg n="0eadc489">
              Någon särskild lagstiftning för försäljning av hela eller delar
              av kommunala bostadsföretag behövs inte. Av respekt för den kommunala
              självstyrelsen vill Kristdemokraterna tillsammans med övriga borgerliga
              partier avskaffa de lagar som den socialdemokratiska regeringen
              har drivit igenom för att begränsa kommunernas kontroll över bostadsförsörjningen
              och de egna bostadsbolagen. Förutom de konstitutionella och principiella
              invändningar som kan riktas mot lagen om allmännyttiga bostadsföretag
              kan det konstateras att den ger utrymme för ett stort mått av
              godtycke.
            </seg>
            <seg n="8e124a0a">
              Den här debatten om bostadsförsörjningen blir inte riktigt komplett
              om vi inte också tar upp den eviga trätofrågan om ägarlägenheter.
              Precis som vi uttrycker i reservation 16 är ägandet en grundläggande
              rättighet i Sverige. Detta regleras i grundlagen. Trots detta
              är det med nuvarande lagstiftning inte möjligt att faktiskt äga
              sin specifika bostad. I Sverige är nyttjanderätten till en ägd
              lägenhet knuten till medlemskap i en bostadsrättsförening, där
              föreningen är ägare till fastigheten i vilken bostaden upplåts.
            </seg>
            <seg n="1661577a">
              Att äga sin bostad innebär för många människor en social trygghet
              som inte kan mätas i pengar. Att veta att bostaden är ens egen
              och att staten har en lagstiftning som backar upp ägandet är en
              trygghet för många som bor i eget hus, så kallat egnahemsboende.
              Ett införande av ägarlägenheter skulle tillåta ägandet av en enskild
              lägenhet i ett flerbostadshus på ett sätt som är jämförbart med
              ägandet av ett småhus. Inte minst för många äldre som vill sälja
              sin villa vore detta ett attraktivt bostadsalternativ.
            </seg>
            <seg n="c2e45a51">
              Regelverket för tredimensionell fastighetsbildning bör utformas
              så att det anpassas till ett regelverk för ägarlägenheter. Gränsen
              om minst fem lägenheter för tredimensionell fastighetsbildning
              förhindrar ägarlägenheter och bör därför avskaffas.
            </seg>
            <seg n="e9edfeaa">
              Till slut, herr talman, vill jag ta upp frågan om stöd till kvinnor
              som har utsatts för våld. Den finns på agendan igen, och det är
              bra. Häromdagen uttalade vår socialtjänstminister att det nu minsann
              ska tas rejäla grepp när det gäller detta viktiga stöd. Frågan
              lät ny, men det är den inte. I voteringen tidigare i dag återförvisades
              just den frågan till socialutskottet.
            </seg>
            <seg n="5b3954b6">
              Det finns redan ett antal konkreta förslag. Den frågan har också
              koppling till vår debatt här i dag. Det gäller boendet för våldsutsatta
              kvinnor. Det är ofta svårt att ordna skyddat boende. Förutom rent
              kommunala insatser behövs former för samverkan mellan kommuner.
              De behöver utvecklas.
            </seg>
          </u>
          <note n="d852e762">
            Din plats är nu nr 34.
          </note>
          <note type="speaker" n="8898dc16">
            Anf. 87 STEN LUNDSTRÖM (v):
          </note>
          <u who="sten_lundstrom_39803a" xml:id="i-61eb047e103410b6-0" n="973c4470">
            <seg n="794e1151">
              Herr talman! Bostadsförsörjning kan i grunden låta rätt tråkigt,
              men det handlar faktiskt om hur alla människor ska få någonstans
              att bo. I alla fall borde det göra det. Det borde vara självklart
              att rätten till en egen bostad blev inskriven i bostadsförsörjningslagen.
            </seg>
            <seg n="fd918910">
              De borgerliga har talat om behovet av långsiktighet och om att
              man tycker att Socialdemokraterna ska byta halsband och gå i ledband
              med Moderaterna i stället för med Miljöpartiet och Vänsterpartiet.
              Det kan man kanske tycka, och faktum är att Socialdemokraterna
              faktiskt gick i det ledbandet under en period. Man avskaffade
              eller struntade i att återinföra en massa av de regler som fanns
              och som hade garanterat människorna bättre möjligheter att få
              en bostad. I tron att räntan skulle rädda allting lät man under
              ett antal år marknaden styra.
            </seg>
            <seg n="a123de35">
              Nu har marknaden fått snart 15 år på sig, och marknaden har inte
              klarat av någonting av allt detta. Hemlösheten har ökat. Det har
              blivit svårare för ungdomar att få bostäder. Det är svårt för
              utsatta kvinnor att få bostad, precis som vår vän från kd, Dan,
              sade för en stund sedan. Man har oerhörda problem att få fram
              lägenheter.
            </seg>
            <seg n="b69a577b">
              Därför är det med viss tillfredsställelse som vi i Vänstern nu
              kan se att vårt eviga tjat om behovet av obligatoriska bostadsförmedlingar
              äntligen bär frukt. Varför bär det då frukt? Ja, inte är det på
              grund av någon uppgörelse i vårpropositionen, som en tidigare
              debattör trodde. Nej, egentligen tror jag att ursprunget är ett
              tillfälle då vi var några stycken som debatterade det var bland
              andra Nina Lundström från Folkpartiet och jag och ytterligare
              några andra. Vi debatterade det som hände i MKB i Malmö, där det
              hade förekommit svarta listor. Då gick det äntligen upp för samhällsbyggnadsministern
              att det behövs starkare instrument för att garantera det som ni
              alltid hävdar att ni är för: individens enskilda rättigheter.
            </seg>
            <seg n="fa0c2ac9">
              Då får vi fram ett förslag om bostadsförmedling som faktiskt
              tvingar varje kommun utifrån en lagstiftning om individens rättigheter.
              Det måste vara statens roll i det här fallet att bevaka att individerna
              har lika rättigheter oavsett vilken kommun de är bosatta i.
            </seg>
            <seg n="08ef99cc">
              Nu kommer det ett förslag. Det är inte tillräckligt men helt
              okej. Vi vill gärna se förbättringar av det förslag som ligger.
              Nu kommer det utifrån erfarenheten av hur verkligheten ser ut.
              När man slutar drömma om att låga räntor ska rädda livet på de
              fattigaste inser man att det behövs ett regelverk.
            </seg>
            <seg n="bc3804aa">
              Bostadsförmedlingar bygger inga hus, precis som vi riksdagsledamöter
              inte snickrar hus. Men en bostadsförmedling ger möjlighet för
              kommunen att i sitt bostadsförsörjningsansvar faktiskt ha reda
              på vad det är för någonting som efterfrågas. Vilka storlekar på
              lägenheter och vilka lägen är det man efterfrågar? Vilka hyresnivåer
              är det människor efterfrågar? Det skapas då en möjlighet för kommunerna,
              när det gäller bostadsförsörjningen, att faktiskt också planera
              för de grupper som i dag efterfrågar bostäder.
            </seg>
            <seg n="0edde2c5">
              När det gäller Helsingforss bostadsförmedling var det inte 900
              lägenheter förra året. Det var i stort sett 10 000 lägenheter
              som förmedlades via Helsingforss bostadsförmedling förra året.
              Däremot var det 900 lägenheter till dem som hade stått i kö i
              ett år.
            </seg>
            <seg n="8bac3e45">
              Vi har andra förslag från Vänsterpartiet när det gäller att få
              fart på byggandet. Det är förslag som vi än så länge är ganska
              ensamma om. Det handlar om 10 miljarder årligen till att bygga
              hyresrätter och renovera gamla hyresrätter. Vi ska också se till
              att vi anpassar dem till tillgänglighetskrav och annat. De förslagen
              finns, men det är inte detta som vi diskuterar i det här betänkandet.
              I det här betänkandet diskuterar vi hur man ska göra för att fördela
              bostäderna rättvist.
            </seg>
            <seg n="a41d6fa1">
              Och visst träffar vi företrädare, Nina Lundström. I går fick
              jag närmast en glädjechock. Vi satt vid ett bord och åt en ganska
              god middag du satt vid ett annat bord och åt en ganska god middag
              ihop med fastighetsägarna. Då sade mannen vid sidan om mig, och
              det är en av de största fastighetsförvaltarna på den privata sidan:
              Det finns bara en lösning, och det är att 100 % av alla bostäder
              förmedlas via bostadsförmedlingen. Vill vi komma undan fiffel,
              svarthandel, nepotism och annat är det bara en bostadsförmedling
              som förmedlar efter kötid och efter sociala behov som är möjlig.
              Och hur ska de här lägenheterna, som vi behöver för de våldsutsatta
              kvinnorna, förmedlas? Jo, de kan bara förmedlas genom att det
              finns en bostadsförmedling som har en social förturskö där de
              här kvinnorna på grund av sin situation får tillgång till de bostäder
              och det skydd de behöver.
            </seg>
            <seg n="17aa2ca1">
              Vad fattas då framför allt i den föreslagna lagstiftningen, herr
              talman? Ja, problemet är att man inte vågar se till att få in,
              som min kamrat vid middagsbordet sade, 100 % av alla lägenheter.
              Det kräver vi i och för sig inte heller själva. Men det handlar
              om en anvisningsrätt som också ger bostadsförmedlingen och kommunen
              möjlighet att förmedla bostäder ur det privata beståndet och inte
              bara, som det sägs i det här förslaget, 50 % av de kommunala bostäderna.
            </seg>
            <seg n="d48e55e4">
              Svaret på det här från socialdemokratin och majoriteten har hela
              tiden varit att man ska ha frivilliga avtal. Den gamla bostadsanvisningsrätten
              byggde på det. Man skulle försöka teckna frivilliga avtal. När
              detta inte gick kunde man möjligtvis använda lagen, som, om jag
              minns det hela rätt, gav kommunen rätt till 25 % av de lediga
              lägenheterna. Den faran eller möjligheten, beroende på hur man
              ser det, gjorde att det trots allt tecknades avtal om bostadsanvisning
              i en rad kommuner. I min hemkommun, Malmö, tecknades det avtal
              några veckor innan borgarna, med Joakim Ollén i spetsen, tog makten
              i Malmö och därmed avskaffade lagen. Avtalen kom aldrig till stånd,
              och fortfarande får man inte bostäder ur det privata beståndet
              att förmedla.
            </seg>
            <seg n="cfe153a1">
              En bostadsförmedling är mycket, mycket mer. En bostadsförmedling
              handlar om planering av bostäder. Det handlar om en rättvis fördelning.
              Det handlar om en möjlighet till sociala förturer och till medicinska
              förturer. Vi hälsar det förslag som kommer med tillfredsställelse
              och hoppas på en vidareutveckling.
            </seg>
            <seg n="469910e9">
              När det gäller hyresgarantin säger Carl-Axel Roslund någonting
              i stil med: Det här vill vi inte se. Jag läser i och för sig inte
              er reservation på det viset, men jag frågade dem som satt vid
              mitt bord vad de tyckte om idén med hyresgaranti. De sade: Lysande,
              en fantastisk idé. Och det var inte bara mannen som ville se 100
              % via bostadsförmedlingen, utan det var även de andra. Och det
              var innan det andra glaset vin serverades jag lovar.
            </seg>
            <seg n="f9dda1b5">
              Fastighetsägarförbundet i Skåne har lagt fram ett alldeles eget
              förslag som har stora likheter med Centerns förslag på arbetsmarknaden,
              nämligen att man ska kunna provbo i två år utan något som helst
              besittningsskydd. Hyresgarantin har någonting annat i sig som
              är bättre. Människor får sitt besittningsskydd, men hyresvärden
              är också medveten om att man, om det skulle krångla, kommer att
              få en ersättning för upp till tre månaders förlorade hyror.
            </seg>
            <seg n="27f710d6">
              Det här är ett gemensamt åtagande mellan kommun och stat. Det
              statliga bidraget på 100 miljoner, som föreslås i vårpropositionen,
              kommer att innebära att de kommuner som går med i det här systemet
              kommer att tjäna pengar på systemet. Det är jag fullständigt övertygad
              om. De flesta människor kommer att vilja betala sin hyra och kommer
              att bevaka sin lägenhet.
            </seg>
            <seg n="41631039">
              Det som gläder oss ännu mer är att det här inte bara, som Lotta
              Jaensson som är ungdomsbostadssamordnare föreslog, är någonting
              som är riktat till ungdomar, utan det gäller även andra grupper
              som har svårt att komma in på bostadsmarknaden. Jag har svårt
              att förstå vad det är för fel på det här systemet. Vad är det
              som är fel i att vi ser till att ge fastighetsägarna en viss indikation
              på att de ska ta emot dem som de nu utestänger från bostadsmarknaden?
              Skulle det gå åt pipan med hyresinbetalningar lovar kommunen att
              se till att det inte ska drabba fastighetsägarna personligen.
              Det är en möjlighet att få in folk på bostadsmarknaden som i dag
              står utanför.
            </seg>
            <seg n="50afeb1b">
              Herr talman! De allmännyttiga bostadsföretagen och deras roll
              lämnar jag över till vår expert, Owe Hellberg, som kommer upp
              lite senare i debatten och tar de frågorna.
            </seg>
            <seg n="5e303587">
              I övrigt, herr talman, yrkar jag bifall till vår reservation
              8 som handlar om bostadsanvisningsrätt. Det gör jag mest utifrån
              att vårt förslag om bostadsförmedling delvis blir tillgodosett
              i det förslag som har kommit som en departementsskrivelse.
            </seg>
            <seg n="9b59652a">
              Det finns en punkt till som jag vill ta upp när det gäller förutsättningarna
              för att få bostad. Det har sagts här att PBL på något sätt skulle
              ge människor rätt att få bostad. Kan någon visa mig var i PBL
              det står att människor har rätt att få en bostad? Det sägs att
              socialtjänsten garanterar folk bostäder. Kan någon visa mig var
              i socialtjänsten det finns en garanti för bostäder? Det sägs att
              kommunallagen ger folk rätt att få bostäder. Kan någon av dem
              som nu har hänvisat till de här tre lagstiftningarna visa var
              i lagstiftningen det finns någon garanti för att få bostad? Detta
              var för mig en fullständig nyhet.
            </seg>
            <seg n="68ede515">
              Däremot finns det en möjlighet och den har funnits många gånger
              tidigare att ställa upp på Vänsterpartiets förslag, att man i
              socialtjänsten ska skriva in rätten till egen bostad som ett bistånd.
              Det finns inte med i detta betänkande, men det kommer i socialutskottets
              betänkande, och det har funnits ett antal gånger tidigare. Än
              så länge tror jag att samtliga partier har röstat emot det förslaget.
            </seg>
            <seg n="aefda278">
              Det finns ingen lag i Sverige som garanterar individens rätt
              till bostad. Vi kan då gå ut och titta internationellt. Det finns
              i alla fall ett land som nu har stiftat den lagen, och det är
              Skottland. Jag föreslår att nästa bostadsutskott där kommer inte
              jag att finnas gör en studieresa till Skottland och ser hur man
              tänker lösa det som alla andra säger är en omöjlighet.
            </seg>
          </u>
          <note type="speaker" n="e8e976f2">
            Anf. 88 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-fab8f420a0b19a3c-1" n="91513948">
            <seg n="2832ab0b">
              Herr talman! Som Sten Lundström mycket väl vet har Folkpartiet,
              inte minst när vi behandlade det bostadspolitiska målet, verkligen
              tryckt på att man ska omformulera det, så att det tar sitt avstamp
              i bostadskonsumentens rättigheter, så att säga. Jag kan konstatera
              att Vänsterpartiet i det fallet faktiskt sade nej till detta.
            </seg>
            <seg n="4ce11fad">
              Men det är egentligen inte skälet för mig att begära replik,
              utan det handlar mer om diskussionen kring tvång kontra frivillighet.
            </seg>
            <seg n="cfdb575e">
              100 % borde lämnas till bostadsförmedlingen säger man. En fastighetsägare
              kan ju göra det. Frågan är om man i lagstiftningen ska säga att
              alla ska göra det.
            </seg>
            <seg n="425612cd">
              Ett annat problem som jag försökte påtala från talarstolen är
              att man i Boverkets bostadsmarknadsenkät kan påvisa att de kommuner
              som anger brist har mindre än 2 % lediga lägenheter. Jag menar
              att sätta fokus på att sortera köerna när man inte har ett inflöde
              av lägenheter är ett stort bekymmer. Om vi får i gång ett större
              utbud av bostäder, att det nyproduceras och produceras sådant
              som skapar flyttkedjor skulle ungdomarnas situation förbättras
              i stor utsträckning.
            </seg>
            <seg n="47b9fe34">
              Carl-Axel Roslund var inne på frågan om arbetsmarknadens funktionssätt.
              Jag tycker att vi sviker våra unga. Det är otroligt svårt att
              hitta jobb, det är otroligt svårt att hitta försörjning och därmed
              också svårt att få ett hyreskontrakt.
            </seg>
            <seg n="5b259d1b">
              Det som gjorde mig väldigt bekymrad, Sten Lundström, var när
              du ville hänvisa våldsutsatta kvinnor till bostadskön och tog
              upp diskussionen om bostadsförmedlingen i det sammanhanget. Det
              här är människor som behöver oerhört stora insatser. De kräver
              en speciell typ av boende.
            </seg>
            <seg n="8bb01894">
              Jag vet att Sten Lundström är en mycket skicklig bostadspolitiker.
              Därför vill jag fråga: På vilket sätt anser Sten Lundström att
              kösystemet ska hjälpa de här kvinnorna?
            </seg>
          </u>
          <note type="speaker" n="29f98b72">
            Anf. 89 STEN LUNDSTRÖM (v) replik:
          </note>
          <u who="sten_lundstrom_39803a" xml:id="i-61eb047e103410b6-1" n="973c4470">
            <seg n="6a333f44">
              Herr talman! Jag börjar med det sista. Det var naturligtvis inte
              vad jag sade. Jag sade att om det finns en bostadsförmedling som
              har lägenheter att leverera när det gäller sociala förturer är
              det klart bättre än det system vi har i dag där det inte finns
              några lägenheter att förmedla över huvud taget.
            </seg>
            <seg n="0b50d4bc">
              Bostadsförmedlingen kan vara den instans som ser till att det
              finns lägenheter tillgängliga för de kvinnor som behöver det omgående.
              Jag har aldrig sagt att de ska ställa sig i kö i väntan på att
              något ska bli ledigt. Förutom att bostadsförmedlingen levererar
              lägenheter enligt köordning finns det något som heter social-medicinsk
              förtur, och bostadsförmedlingen måste se till att sådan finns.
            </seg>
            <seg n="4d664ed3">
              När det gäller tvång och frivillighet handlar det om vem det
              är tvång och frivillighet för. För Nina Lundström är uppenbarligen
              tvånget för fastighetsägarna eller de kommunala bostadsbolagen
              värre än frivilligheten och rättigheten för individen att efterfråga
              och få en bostad på rättvisa villkor.
            </seg>
            <seg n="66e8b708">
              Under min tid som kommunpolitiker verkade jag för en kommunal
              bostadsförmedling i Malmö. Jag ser som min uppgift som riksdagsledamot
              att garantera individer var i landet de än bor möjlighet att på
              rättvisa och tydliga villkor få en bostad och inte ständigt och
              jämt sorteras undan på grund av inkomstkrav, etnicitet, tillfällig
              arbetslöshet eller tidigare betalningsanmärkningar. Listan kan
              göras hur lång som helst.
            </seg>
            <seg n="61447fea">
              Nu kommer vi att tvinga alla fastighetsägare som har mer än 20
              bostäder att hyra ut att öppet redovisa vilka grunderna är för
              att få en bostad även om man inte är anmäld hos bostadsförmedlingen.
              Bostadsförmedlingen kommer att ha en klar genomlyslighet där människor
              kan se vad kravet är för att få en bostad.
            </seg>
          </u>
          <note type="speaker" n="6d4e021f">
            Anf. 90 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-fab8f420a0b19a3c-2" n="91513948">
            <seg n="47bd476e">
              Herr talman! Vi i de borgerliga partierna och Vänsterpartiet
              har ju gjort gemensam sak i utskottet när det gäller att genomlysa
              de krav som ställs. Vad hjälper det att stå på plats nr 1 om du
              ändå inte blir godkänd som hyresgäst eftersom du exempelvis inte
              har någon inkomst, vilket är ett relevant krav bland många andra
              krav som ställs?
            </seg>
            <seg n="9edea550">
              Jag tycker att det är viktigt att få en genomlysning av de krav
              man ställer på hyresgäster.
            </seg>
            <seg n="ae46be70">
              Vänsterpartiet var ju med på den träff vi hade med Helsingforss
              bostadsförmedling. Man kunde konstatera att det var viktigt för
              dem att arbeta effektivt, skapa nytta och se till att leverera
              en bra verksamhet och att det var en viktig faktor för att fler
              och fler fastighetsägare skulle lämna ifrån sig lägenheter och
              tycka att det är en typ av samarbete.
            </seg>
            <seg n="15fdb63b">
              Den möjligheten finns för regeringen. Vilka initiativ har Vänsterpartiet
              tagit för att regeringen ska använda sin rätt enligt lagstiftningen
              för att ålägga kommuner att inrätta obligatoriska bostadsförmedlingar?
            </seg>
            <seg n="75c155c2">
              Jag tycker att det är ett dåligt förslag. Jag tycker att det
              lokala själstyret och de olika förutsättningarna påvisar att vi
              inte ska tvinga utan att det är andra åtgärder som måste till.
              Det behövs parallella åtgärder för att skapa möjlighet, inte minst
              för unga, att få en bostad.
            </seg>
            <seg n="98abd203">
              Min följdfråga gäller våldsutsatta kvinnor. De behöver ju också
              specifika åtgärder i bostäderna. Det är inte vilka bostäder som
              helst. Vi säger i vår reservation att det gäller trygga bostäder
              med en rad arrangemang för dem som så behöver. Det är inte vilka
              bostäder som helst.
            </seg>
            <seg n="4f5d6bbb">
              Jag är mycket förvånad över att Vänsterpartiet har avstyrkt vårt
              förslag, det som vi har reserverat oss mot. Jag trodde att Vänsterpartiet
              brukade ställa upp på den typen av yrkanden.
            </seg>
          </u>
          <note type="speaker" n="865e66d2">
            Anf. 91 STEN LUNDSTRÖM (v) replik:
          </note>
          <u who="sten_lundstrom_39803a" xml:id="i-61eb047e103410b6-2" n="973c4470">
            <seg n="8a414975">
              Herr talman! Jag börjar med den sista frågan nu också.
            </seg>
            <seg n="6d5a9a75">
              I socialutskottets betänkande som blev återremitterat fanns ett
              lysande förslag från Vänsterpartiet om samma sak. Borgerligheten
              valde att inte ställa upp på den reservation som fanns utan man
              valde att i stället återremittera hela ärendet.
            </seg>
            <seg n="43383b6b">
              Vi vill, precis som Morgan Johansson uppenbarligen har uttryckt,
              ålägga varje kommun att se till att det finns en kvinnojour antingen
              i kommunal regi eller, där det är möjligt, i frivilligorganisationernas
              regi. Jag tror att vi är överens om det.
            </seg>
            <seg n="046b59e2">
              Så till frågan om vad Vänsterpartiet har gjort när det gäller
              att avkräva regeringen att starta bostadsförmedlingar på orter
              med stor bostadsbrist. Jag hinner inte redovisa allt, men det
              är inte lite. Vi har uppvaktat, vi har interpellerat, vi har skrivit
              enkla frågor och vi har tagit upp det i förhandlingar. Jag har
              tillsammans med kommunalrådet i Malmö direkt tillskrivit regeringen
              att Malmö kommun borde bli ålagd att inrätta en bostadsförmedling.
              Vi har gjort massor.
            </seg>
            <seg n="6011e451">
              Det är bara att konstatera att viljan inte har funnits tidigare.
              Nu kommer ett obligatorium med möjlighet för till exempel Pajala,
              om man kan visa att man har en sund bostadsmarknad där man inte
              utestänger folk från rätten till bostad, att få dispens från att
              ha en bostadsförmedling.
            </seg>
            <seg n="13ea453d">
              Med det har jag delvis också svarat en annan som ska replikera
              på mig.
            </seg>
          </u>
          <note type="speaker" n="6c725d29">
            Anf. 92 CARL-AXEL ROSLUND (m) replik:
          </note>
          <u who="carl-axel_roslund_34fc48" xml:id="i-41043110edf72ecb-1" n="e47d4913">
            <seg n="05b12aee">
              Herr talman! När man lyssnar på Sten Lundström kan man få intrycket
              att om vi bara får en bostadsförmedling så löses alla problem.
            </seg>
            <seg n="6db6af37">
              Problemet är ju att det finns för lite lägenheter. Det är det
              stora problemet. Det är som om ni inte vill prata om det, utan
              bara om en massa annat. Hur ska bostadsförmedlingen kunna lösa
              bostadsbristen?
            </seg>
            <seg n="88b28c7d">
              Du säger att om vi bara får en bostadsförmedling blir det en
              rättvis fördelning av lägenheterna. Då är det ingen nepotism,
              inget mygel och inget maktmissbruk.
            </seg>
            <seg n="1bb85527">
              Sten Lundström! Jag minns när vi hade bostadsförmedling i Malmö.
              Jag minns hur det gick till. Hade man bara kontakter så ordnade
              det sig. Jag vågar påstå att det inte fanns en socialdemokratisk
              politiker som inte bodde jädrigt ändamålsenligt. De hade de kontakter
              som vanliga människor inte hade. Det är det du vill tillbaka till.
              Det vill definitivt inte jag.
            </seg>
            <seg n="42489249">
              Det som är de riktigt stora problemen på bostadsmarknaden är
              problemfamiljerna. Det är familjer med missbruk och liknande.
              Hur löses det via en bostadsförmedling? Menar du att en fastighetsägare
              inte ska ha rätt att säga nej? Även om det är en riktigt grov
              missbrukare ska fastighetsägaren inte ha rätt att säga nej utan
              måste ta emot. I bästa fall får han då lägenheten. Jag garanterar
              att han åker ut lika fort igen på grund av misskötsel. Det håller
              i hyresnämnden och överallt. För honom har du inte löst det.
            </seg>
            <seg n="876e1bd1">
              Nog måste väl fastighetsägaren ha rätt att säga nej när det är
              uppenbart störande människor? Deras problem löser du inte med
              din bostadsförmedling.
            </seg>
            <seg n="1162d5f2">
              Jag tyckte att du sade att bostadsförmedlingen också ska stå
              för planering av bostadsbyggandet. Vad har bostadsförmedlingen
              med det att göra?
            </seg>
            <seg n="00a66d99">
              Du sade att bostadsförmedlingen ska ha lägenheter för social
              förtur, misshandlade kvinnor och så vidare. Det är ju socialtjänstens
              uppgift. Socialtjänsten i varje vettig kommun har den typen av
              lägenheter.
            </seg>
          </u>
          <note type="speaker" n="4fb9deb9">
            Anf. 93 STEN LUNDSTRÖM (v) replik:
          </note>
          <u who="sten_lundstrom_39803a" xml:id="i-61eb047e103410b6-3" n="973c4470">
            <seg n="4ed8630c">
              Herr talman! Det var ganska många frågor.
            </seg>
            <seg n="1df88af9">
              Nej, du har lyssnat dåligt, Carl-Axel. Det är i och för sig inget
              ovanligt. Jag pratade ganska mycket i början av mitt anförande
              om att bostadsförmedlingen inte löser bristen på bostäder; den
              ser bara till att fördela bostäderna på ett rättvist sätt. Jag
              pratade om vår satsning på 10 miljarder årligen för byggande av
              hyresrätter och annat. Jag är fullständigt överens med Carl-Axel
              Roslund om att det behöver byggas och att det behöver byggas mycket.
              Nu har till och med statsministern kommit på att det är 50 000
              lägenheter årligen som behöver byggas. Det är möjligt.
            </seg>
            <seg n="d048b9cc">
              Jag kan bara konstatera att när vi kommer till konkreta åtgärder
              för att få i gång byggandet är du lika naken som en nudist på
              Ribersborg. Varje gång vi lägger fram förslag om hur man ska kunna
              stimulera byggandet säger du nej. Varje gång vi lägger fram förslag
              om att se till att bygga bostäder som de som framför allt står
              utan bostad i dag har råd att efterfråga säger du nej. Jag tror
              till och med att du hurrar när fastighetsägarna går till Europadomstolen
              eller EU-kommissionen och, om man vinner målet, skruvar upp hyrorna
              för en lägenhet i allmännyttan på 70 kvadratmeter med ungefär
              1 200 kr i månaden.
            </seg>
            <seg n="b435e797">
              Anklaga inte oss för att inte vilja göra någonting! Vi har lämnat
              mängder med förslag på hur man kan öka byggandet. Redovisa i stället
              vilka förslag ni själva har för att öka byggandet. Ni vill ju
              avskaffa alla former av subventioner för byggandet.
            </seg>
            <seg n="cc3d08e0">
              Problemfamiljer, ja, det är möjligt att du delvis har rätt, att
              de som stör för mycket inte kan bo i ett flerfamiljshus. Jag kan
              dela den uppfattningen. Det är inte alltid jätteroligt att ha
              sådana grannar. Men det vi säger, rätten till en bostad, är något
              helt annat. Har jag behov av annat stöd, har jag på grund av missbruk
              behov av samhällets stöd, har inte det med min rätt att bo att
              göra.
            </seg>
          </u>
          <note type="speaker" n="29241f23">
            Anf. 94 CARL-AXEL ROSLUND (m) replik:
          </note>
          <u who="carl-axel_roslund_34fc48" xml:id="i-41043110edf72ecb-2" n="e47d4913">
            <seg n="8a53ecf6">
              Herr talman! Apropå min hörsel, Sten Lundström, vill jag säga
              att jag har selektiv hörsel. Jag silar strunt och hör det som
              är viktigt.
            </seg>
            <seg n="96db4d2b">
              Jag tycker att du backar nu. Det var ett lysande tal om bostadsförmedlingens
              alla fördelar som vi hörde innan. Nu tycker jag att du backar.
              Du erkänner att bostadsförmedlingen inte löser något av dessa
              problem. Med största sannolikhet kommer det att skapas ett antal
              nya.
            </seg>
            <seg n="bb5a7774">
              Återigen, jag tror jag sade det vid förra bostadsdebatten, det
              är ingenting framåt i det ni föreslår. Ni föreslår en återgång
              till 60-talets bostadspolitik. Varenda åtgärd ni kommer med är
              det vi hade på 60-talet. Det var dåligt då och det är dåligt i
              dag.
            </seg>
            <seg n="38f91184">
              Sedan frågar du vad vi själva har för förslag. Jag var tvungen
              att gå och hämta dem, för de är så många, Sten, att jag inte kunde
              hålla dem i huvudet.
            </seg>
            <seg n="239ee77b">
              Vi har föreslagit en bättre konkurrens i bygg- och materialbranschen.
              Vi vill snabba på hela processen. Det gör att även små byggmästare
              kan vara med. I dag slås de ut. De klarar inte att vänta så länge
              som i dag.
            </seg>
            <seg n="07b49ef5">
              Vi vill se över miljölagstiftningen så att det blir lättare att
              bygga i städerna. Vi har haft jättediskussioner om att man ska
              kunna bygga i staden, men där läggs en död hand av dig och ditt
              systerparti.
            </seg>
            <seg n="c9506d11">
              Vi vill ha sänkt skatt på boendet. Det har vi gått ut med många
              gånger. Skatten står för 65 % av hyreskostnaden.
            </seg>
            <seg n="9912611b">
              Vi vill ha ett hyressättningssystem, i princip det som MKB i
              Malmö visade upp. Det tycker vi är alldeles lysande.
            </seg>
            <seg n="2a8f20cd">
              Vi vill lätta upp strandskyddet. I massor av kommuner i Sveriges
              inland är de enda attraktiva lägen man kan bygga på och locka
              till sig folk med strandnära. Det sade ni nej till.
            </seg>
            <seg n="646a3c7d">
              Vi vill ha ägarlägenheter. Vi vill ha skattelättnader för den
              som hyr ut i andra hand och så vidare.
            </seg>
            <seg n="3768f846">
              Och framför allt, Sten, är vi beredda att slå fast regler som
              håller över tiden. Ryckigheten är det värsta hotet mot bostadsmarknaden.
            </seg>
          </u>
          <note type="speaker" n="fa221533">
            Anf. 95 STEN LUNDSTRÖM (v) replik:
          </note>
          <u who="sten_lundstrom_39803a" xml:id="i-7109ffd0005ffaee-0" n="973c4470" next="i-086f1c1f868d7cc1-0">
            <seg n="30fb6081">
              Herr talman! Ryckigheten i bostadspolitiken har ni haft möjlighet
              att undvika länge. Det hade bara varit att ställa upp på de förslag
              som vi har lagt fram så hade det inte blivit någon ryckighet.
            </seg>
            <seg n="7d550321">
              Era hållbara lösningar är inte mer hållbara än någon annans lösningar.
              Den långsiktighet som man pratar om i politiken, som om politik
              skulle vara någonting som inte hade med ideologi eller framtidssyn
              på hur samhället ska se ut att göra, ger jag inte mycket för.
            </seg>
            <seg n="5d8bc118">
              Jag kan konstatera att du bland annat räknade upp sänkt skatt.
              Vi vill avskaffa fastighetsskatten på hyresbostäder. Ökad konkurrens
              är det ingen som är emot. När det gäller strandskyddet kommer
              det väl en del förändringar också. Man kommer att ha mer eller
              mindre skyddsvärda stränder. Det mesta av det du tar upp kommer
              inte att skapa särskilt många bostäder.
            </seg>
            <seg n="d7dfcb13">
              Ägarlägenheter den debatten har vi haft många gånger, faktiskt
              ända sedan jag kom in i den här kammaren. Vår invändning mot ägarlägenheter
              är framför allt att det innebär, precis som i Norge, att man köper
              ägarlägenheter inte för att bo i dem utan för att hyra ut dem.
              Så ser det ut i Oslo. Så ser det ut på de flesta andra ställen.
              Man bor inte i så stor utsträckning i sina egna lägenheter.
            </seg>
            <seg n="1004321f">
              Är du intresserad av en bostadsmarknad som i Oslo där man också
              bygger två ingångar till en trerumslägenhet, där en stor del av
              befolkningen, framför allt unga människor, ska vara inneboende?
              Det är det förslaget ni har när det gäller skattelättnader för
              att hyra ut del av egen bostad.
            </seg>
            <seg n="cd2e289e">
              Nej, herr talman, för väljarna är det här en väldigt enkel situation
              faktiskt. För väljarna handlar det om partier som vill sälja ut
              allmännyttan, som vill privatisera, som vill höja hyrorna och
              som vill göra det ännu svårare för dem som står längst från bostadsmarknaden.
              Det är valet om man stöder den orange alliansen.
            </seg>
            <seg n="f0653743">
              Mot det står ett annat alternativ, ett alternativ som satsar
              på en social bostadsmarknad där alla ska ha lika möjlighet att
              få bostad. Där ska också byggas bostäder till priser som alla
              människor har möjlighet att efterfråga.
            </seg>
          </u>
          <note n="0f157671">
            Ajournering
          </note>
          <note n="f75b3435">
            Kammaren beslutade kl. 16.56 på förslag av talmannen att ajournera
            förhandlingarna till kl. 17.00 då votering skulle äga rum.
          </note>
          <u who="sten_lundstrom_39803a" xml:id="i-086f1c1f868d7cc1-0" n="973c4470" prev="i-7109ffd0005ffaee-0">
            <seg n="fa90fd80">
              Återupptagna förhandlingar
            </seg>
          </u>
          <note n="80bf001e">
            Förhandlingarna återupptogs kl. 17.00.
          </note>
          <note n="5f4d10d7">
            12 § Beslut om ärenden som slutdebatterats vid dagens sammanträde
          </note>
          <note n="64fbdd9e">
            Punkt 1
          </note>
          <note n="7cd316e9">
            Punkt 2
          </note>
          <note n="f6ddcf21">
            Punkt 5
          </note>
          <note n="d1c65c70">
            Punkt 10
          </note>
          <note n="3b0e1022">
            Punkt 12
          </note>
          <note n="e31c15a9">
            Övriga punkter
          </note>
          <note n="64fbdd9e">
            Punkt 1
          </note>
          <note n="7cd316e9">
            Punkt 2
          </note>
          <note n="f9144624">
            Punkt 14
          </note>
          <note n="0a34d4e8">
            Punkt 15
          </note>
          <note n="e685e1e3">
            Punkt 16
          </note>
          <note n="e31c15a9">
            Övriga punkter
          </note>
          <note n="baf4d59e">
            13 § (forts. från 11 §) Bostadsförsörjningsfrågor (forts. BoU12)
          </note>
          <note type="speaker" n="5bac7dd0">
            Anf. 96 LEIF JAKOBSSON (s):
          </note>
          <u who="leif_jakobsson_ff922d" xml:id="i-43bcbe48d67407b0-0" n="a9306915">
            <seg n="be9d6a86">
              Herr talman! I dag diskuterar vi bostadsutskottets motionsbetänkande
              om bostadsförsörjningsfrågor. Det är utmärkt att vi får chansen
              att här i dag redogöra för våra respektive ståndpunkter inför
              höstens val.
            </seg>
            <seg n="d9e16c60">
              Frågeställningen är följande: Vilket ansvar har samhället för
              bostadsförsörjningen eller, konkretare uttryckt, för att människor
              har någonstans att bo?
            </seg>
            <seg n="b55a9a02">
              Den socialdemokratiska politiken är väl känd. Vi anser inte att
              bostaden är en konsumtionsvara bland andra. Tvärtom samhället
              har ett ansvar för att se till att alla, och verkligen alla, har
              en god bostad. Det är, enligt vårt sätt att se det, lika grundläggande
              som god hälsa, utbildning och arbete för att kunna leva ett värdigt
              liv. Vi vet att marknadskrafterna inte kan lösa den utmaningen.
              Samhället och politiken måste vara med, aktivt pådrivande, planerande
              och styrande.
            </seg>
            <seg n="357ac2b6">
              Därför har vi under de senaste åren steg för steg tillfört nya
              verktyg och medel för att öka bostadsbyggandet. Och vi har lyckats
              över all förväntan. De mål som vi satte upp inför valet 2002 och
              gick till val på, om att bygga 30 000 lägenheter per år, når vi
              med råge.
            </seg>
            <seg n="3e87d983">
              Vi har också tagit itu med kostnaderna för boendet, de höga produktionspriserna,
              som omöjliggjorde byggandet av hyresrätter för människor med normala
              inkomster för några år sedan. Den politiken har också lyckats.
              Nu sjunker hyrorna i de nyproducerade husen.
            </seg>
            <seg n="3b05b026">
              Det är en kombination av mångas insatser: kommunerna, som har
              sett till att markpriser, anslutningsavgifter och annat har hållits
              på rimliga nivåer, och byggherrarna, som har lyssnat på Byggkostnadsdelegationen
              och tagit tag i konkurrensfrågorna, produktionsfrågorna och allt
              det och nu kan producera på ett betydligt billigare och effektivare
              sätt. Men det är också de insatser vi har gjort härifrån kammaren
              genom investeringsstöd och reducering av moms som har gjort det
              möjligt att bygga och att bygga till rimliga kostnader.
            </seg>
            <seg n="41656efc">
              Vår nästa stora utmaning är att modernisera bostadsmarknadens
              arbetssätt, se till att vi kan komma bort från gamla och omoderna
              sätt, som att folk ska behöva sitta och ringa runt till alla fastighetsägare
              i en kommun och liknande, att kommunerna ska inrätta någon form
              av kö eller förmedling och service där man kan söka bostad samt
              att fastighetsägarna ska redovisa sina uthyrningsprinciper offentligt.
              För att underlätta för ungdomar föreslår vi hyresgarantier. Det
              är stelbenta regelverk som väldigt många fastighetsägare i dag
              använder sig av, där bara fast anställning och annat godkänns,
              och vi vill även den här vägen se till att fler ska få tillgång
              till de bostäder som nu byggs.
            </seg>
            <seg n="7677ba0c">
              Vi har fått fart på byggandet. Vi har fått ned boendekostnaderna.
              Nu ska vi se till att alla får likvärdiga chanser att få den bostad
              de vill ha. Man kan verkligen säga att det som ni säkert har hört
              av oss förr, stolta men inte nöjda, passar väldigt bra här.
            </seg>
            <seg n="c55e7f0d">
              Herr talman! Vilket är då alternativet? Ja, i dag skulle vi haft
              möjligheten att få se det samlade offensiva borgerliga programmet
              för vår bostadsförsörjning och vad det är man tänker gå till val
              på. I dag behandlar vi ju de motioner som de borgerliga partierna
              har skrivit om vad man vill göra framöver, och vi har möjlighet
              att diskutera det i dag. Det handlar inte om att reagera på regeringens
              politik utan om att tala om vad man vill. Då borde det program
              som man kan utläsa av dagens reservationer vara det borgerliga
              valprogrammet för bostadsförsörjningen.
            </seg>
            <seg n="8fbbb4b3">
              Det ser ut så här, om jag går igenom reservation för reservation.
            </seg>
            <seg n="ea6f5d1b">
              Det är programmet. Det är de reservationer som finns i det här
              betänkandet om bostadsförsörjning, alltså: Bort med kommunernas
              ansvar för bostadsfrågorna! Låt privata bostadsförmedlare skinna
              bostadslösa! Fritt fram för att sälja ut allmännyttan! Överbeskatta
              hyresgästerna i kommunala bostadsföretag! Erbjud ägarlägenheter!
              Det är precis det som står där.
            </seg>
            <seg n="c6207367">
              Frågan man ställer sig är: Vart leder den politiken? Vad blir
              det av det här? Jo, den leder precis till den bostadspolitiska
              situation som rådde i konungariket Sverige våren 1994. Då var
              de lagar som ni nu vill ta bort på plats, och då rådde detta förutom
              ägarlägenheter, som ni inte hann eller inte kom överens om att
              genomföra när ni hade den borgerliga regeringsmakten. Det var
              precis så det såg ut våren 1994.
            </seg>
            <seg n="cc6a0a94">
              Hur såg bostadssituationen ut då? Vi kan jämföra med i dag. Hur
              såg situationen ut på bostadsmarknaden?
            </seg>
            <seg n="665e14d5">
              Bostadsrättsföreningar gick i konkurs på löpande band. Folk till
              och med smygflyttade ur sina bostadsrätter på nätterna för att
              man skulle slippa ta ansvar för föreningens dåliga ekonomi. Det
              stod tomma lägenheter i alla delar av landet för att folk inte
              hade råd att betala hyrorna. Familjer flyttade till allt mindre
              lägenheter och trängde ihop sig för att sänka bostadskostnaderna.
              Ungdomar kunde inte ens drömma om att planera att flytta till
              något eget. Byggbranschen kollapsade. Nästan alla medelstora byggbolag
              gick i konkurs för det fanns inga byggjobb att utföra. Det byggdes
              naturligtvis inte heller några bostäder under de åren. Stora skaror
              byggnadsarbetare blev arbetslösa. Lyftkranar och grävmaskiner
              antingen skrotades eller såldes billigt till Sydostasien.
            </seg>
            <seg n="9b973ad9">
              Så såg det ut 1994, när lagstiftningen och bostadspolitikens
              verktyg såg ut som den borgerliga alliansen i dag vill att det
              ska se ut år 2006.
            </seg>
            <seg n="21c59c86">
              Min fråga är väldigt enkel. Ni kan inte på allvar mena att ni
              vill tillbaka till detta bostadspolitiska fiasko. Har ni glömt
              eller har ni förträngt hur det såg ut? Eller är det verkligen
              er vision att vi ska tillbaka till hur det såg ut 1994? Det är
              faktiskt vad ni föreslår i det här betänkandet.
            </seg>
            <seg n="3f06c2be">
              Det hade funnits utrymme för er att i motioner presentera förslag
              om hur samhället offensivt kan se till, utifrån era värderingar
              och era politiska program, att alla verkligen får rätt till en
              bostad. Men ni har valt, summerat alla dessa reservationer, att
              föreslå att allt som har hänt under senare år ska upphävas och
              vi ska tillbaka till den eländiga situation som rådde 1994. Inte
              ett uns av nytänkande från den borgerliga oppositionen!
            </seg>
            <seg n="7ac5c700">
              Herr talman! Jag yrkar avslag på samtliga reservationer.
            </seg>
          </u>
          <note type="speaker" n="12a8843e">
            Anf. 97 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-fab8f420a0b19a3c-3" n="91513948">
            <seg n="ab4fae5b">
              Herr talman! Då är det alltså den nya propositionen som ska komma
              från den socialdemokratiska regeringen under våren som riksdagen
              inte kan behandla. Låt mig ställa en fråga till Leif Jakobsson.
            </seg>
            <seg n="6b0d9e56">
              Med dagens lagstiftning är det möjligt för regeringen att inrätta
              den obligatoriska bostadsförmedling som Leif Jakobsson så varmt
              har talat för från talarstolen. Varför har ni inte ålagt Malmö,
              Göteborg med flera kommuner att i så fall göra detta? Den möjligheten
              har regeringen redan i dag utifrån gällande lagstiftning.
            </seg>
          </u>
          <note type="speaker" n="07f6685d">
            Anf. 98 LEIF JAKOBSSON (s) replik:
          </note>
          <u who="leif_jakobsson_ff922d" xml:id="i-43bcbe48d67407b0-1" n="a9306915">
            <seg n="357ffe15">
              Herr talman! Låt mig först säga ett ord om bostadsförmedlingen.
              Jag tycker att det i debatten i dag har varit väldigt svepande
              formuleringar och näst intill hånfullt om att människor ska få
              ställa sig i kö. För oss som deltar i den här debatten i dag,
              herr talman, är det inget problem att komma i kontakt med någon
              som hyr ut lägenheter. Men jag möter oerhört många människor som
              skulle känna en bekräftelse bara genom att få lov att komma fram
              i en telefonväxel, få lov att fylla i ett papper och säga: Jag
              vill ha en bostad. Oerhört många människor, framför allt med invandrarbakgrund,
              förvägras denna rätt i dag. De får bara ett samtal: Tyvärr, vi
              har inga lägenheter.
            </seg>
            <seg n="4e3ac8e9">
              Beakta det här! Det är väldigt många människor som inte har vår
              privilegierade situation, som har ett oerhört utsatt läge på bostadsmarknaden
              och är diskriminerade. De säger på varje möte som man är på: Vi
              vill ha en bostadsförmedling. Vi vill faktiskt manifestera vårt
              behov, att vi behöver en större lägenhet eller en lägenhet över
              huvud taget.
            </seg>
            <seg n="4585f0d1">
              Frågan är nu varför vi inte har infört det här eller varför regeringen
              inte har använt den möjlighet som finns i nuvarande lagstiftning.
              Det är väl en bra fråga att ställa till regeringen i och för sig.
              Men låt mig säga så här: Det vi nu gör är att faktiskt komma med
              en betydligt modernare och mer utvecklad form av bostadsförmedling
              som också handlar om service och att på olika sätt kunna underlätta
              för fastighetsägarna i deras jobb med uthyrning och liknande.
              Så det här blir ett mycket mer komplett förslag, och ett modernt
              förslag.
            </seg>
          </u>
          <note type="speaker" n="6c01767a">
            Anf. 99 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-fab8f420a0b19a3c-4" n="91513948">
            <seg n="338d14e0">
              Herr talman! Men det var inte svaret på min fråga. Med en utskottsmajoritet
              vi hörde Sten Lundström som var inne på samma fråga och om ni
              anser att det här är lösningen, varför då invänta en proposition
              som riksdagen inte kan behandla när dessutom frågan är möjlig
              att avgöra med gällande lagstiftning? Ni har ju utskottsmajoritet.
              Ni har ju möjlighet att agera. Varför använder ni då inte dagens
              lagstiftning? Jag har talat för andra lösningar. Vi har, tror
              jag, ett 6070-tal yrkanden i våra motioner på hur vi tror att
              bostadspolitiken kan förbättras, men jag är mycket förvånad, Leif
              Jakobsson. Utifrån dagens lagstiftning har regeringen, ni Socialdemokrater
              med stödpartier, möjlighet att införa detta. Varför då invänta
              en proposition som vi inte kan behandla? Ni har ju möjlighet att
              använda lagstiftningen. Varför gör ni inte det?
            </seg>
          </u>
          <note type="speaker" n="a72ecc0b">
            Anf. 100 LEIF JAKOBSSON (s) replik:
          </note>
          <u who="leif_jakobsson_ff922d" xml:id="i-43bcbe48d67407b0-2" n="a9306915">
            <seg n="64bc2148">
              Herr talman! Därför att vi ska införa en lagstiftning med ett
              brett spektrum på hela bostadsförmedlingsverksamheten. Det kommer
              att bli fantastiskt bra, är jag ganska övertygad om, när vi väl
              kommer dithän. Jag konstaterar en enda sak: Inte ett ord om förslag
              eller hur den bostadsförsörjningspolitik skulle se ut som ni vill
              ha utan tillbaka till 1994 och kaoset. Det är det borgerliga svaret.
            </seg>
          </u>
          <note type="speaker" n="66bef7b7">
            Anf. 101 OWE HELLBERG (v):
          </note>
          <u who="owe_hellberg_0f771b" xml:id="i-9763c3f01dc97981-1" n="b0dcde38">
            <seg n="8798a8e3">
              Herr talman! De kommunala bostadsbolagen, som utgör den största
              delen av allmännyttan, är en omistlig del i den sociala bostadspolitiken.
              Kommunerna kan via sina ägardirektiv ställa krav på en social
              bostadspolitik för att till exempel motverka boendesegregation.
              Trots det är bostadsbristen stor, och det behövs framför allt
              fler hyresrätter, för ungdomar, för stora barnfamiljer och andra
              utsatta grupper. På senare år har det byggts en hel del hyresrätter,
              men tyvärr har det också försvunnit 100 000 hyresrätter de senaste
              tio åren, mest privata men även i allmännyttan. Det försvårar
              utsatta gruppers möjligheter på bostadsmarknaden, och varje omvandlad
              hyresrätt bidrar till en ökad boendesegregation. Vänsterpartiet
              anser att allmännyttan är så viktig att den ska finnas i alla
              Sveriges kommuner utan undantag.
            </seg>
            <seg n="72e12ca4">
              Lagen om allmännyttiga bostadsföretag, den så kallade allbolagen,
              bör skärpas i flera avseenden så att den fungerar bättre som skydd
              för att bevara allmännyttan och som skydd mot hyreshöjningar som
              inte är befogade. Därför är det bra att regeringen tillsatt en
              särskild utredare som ska se över lagen. Jag vill nu redovisa
              vad Vänsterpartiet vill göra för förändringar i lagen. Jag vill
              också passa på att framföra vår ståndpunkt att bostadspolitiken
              inte är en EU-fråga utan ska hanteras utifrån nationella förhållanden.
            </seg>
            <seg n="743905e0">
              Större kommuner inrättar någon form av koncernbildning, av praktiska
              skäl men också tyvärr av skatteplaneringsskäl. Tyvärr är det då
              ofta så att de kommunala bostadsbolagen får dela ut koncernbidrag
              till sina ägare som är betydligt större än vad utdelningsbestämmelserna
              säger i allbolagen. Den luckan måste täppas till och sanktionsmedel
              återinföras mot de kommuner som bryter mot lagen.
            </seg>
            <seg n="64901673">
              Gävle kommun blev dömd enligt föregångaren till allbolagen, den
              så kallade stopplagen, för att kommunen tog ut för hög utdelning
              från sitt bostadsbolag. Numera håller sig Gävle till reglerna,
              trots att det inte finns några sanktionsavgifter.
            </seg>
            <seg n="2527035d">
              Örebro kommun, som jag besökte för ett par veckor sedan, fortsätter
              att ta ut ett koncernbidrag som vida överskrider allbolagens intentioner.
              Visserligen är bostadsbolaget välskött och sänkte hyran något
              under 2006, men den sänkningen hade kunnat vara större eller ha
              använts för underhåll av det befintliga beståndet i stället.
            </seg>
            <seg n="5d42256a">
              Ett förtydligande om att självkostnadsprincipen ska gälla i de
              kommunala bostadsbolagen skulle undanröja en del problem. Vänsterpartiets
              förslag om att införa skattefria underhållsfonder skulle också
              stimulera att överskottsmedel blir kvar i bostadsbolagen för det
              framtida fastighetsunderhållet. Länsstyrelserna bör också lättare
              kunna kontrollera om kommunerna följer utdelningsreglerna i allbolagen
              genom att kommunrevisorerna ska ha godkänt utdelning till ägaren,
              rapporterat det till länsstyrelsen och sedan vidare till Boverket.
            </seg>
            <seg n="5a7cc8f6">
              När det gäller bedömningen om hyresrätter ska tillåtas omvandlas
              till bostadsrätter i områden där de behövs för att kunna hävda
              bruksvärdesprincipen menar jag att regelverket bör skärpas ytterligare.
              Jag drar helt motsatt slutsats av den kritik som Boverket framför
              i sin analys än den som framförs i den borgerliga reservationen
              som ett skäl för att avskaffa allbolagen. Bruksvärdesprincipen
              måste fungera som det är tänkt genom att det ska finnas jämförelseobjekt
              på den enskilda orten. Handlar det om större städer måste ortsbegreppet
              förtydligas och klargöra att det gäller begränsade geografiska
              områden på stadsdels- eller bostadsområdesnivå.
            </seg>
            <seg n="b8ba7d5b">
              Till sist, herr talman, vill jag ta upp frågan om hyresgästernas
              boinflytande, som är en del av reservation 15 som jag härmed yrkar
              bifall till.
            </seg>
            <seg n="cc8ae669">
              Som egnahemsägare och bostadsrättsinnehavare har du full kontroll
              över eller är delaktig i gemensamma beslut som berör ekonomi och
              förvaltning. För en hyresgäst är denna möjlighet oftast mycket
              liten. Varken bostadsbolag eller hyresgäströrelsen gör tillräckligt
              för att påverka den här situationen. Visst finns det exempel där
              man försökt på olika sätt, där hyresgästerna blir delaktiga i
              fastighetsskötseln eller själva tar ansvar för vissa delar, som
              trappstädning och utemiljö. Mer heltäckande lösningar med avtal
              om självförvaltning är dock ovanliga. En möjlighet som inte används
              särskilt mycket är rätten att bilda kooperativa hyresrättsföreningar.
            </seg>
            <seg n="8c40eba4">
              Vänsterpartiet är angeläget om att utveckla boinflytandet även
              för hyresgästerna, både när det gäller den egna lägenheten och
              i bostadsområdet. Närhetsprincipen bör råda och besluten kunna
              fattas på flera nivåer. Vi tycker att denna fråga är så viktig
              att den borde leda till ett tilläggsdirektiv till den utredning
              som just nu ser över den så kallade allbolagen.
            </seg>
          </u>
          <note type="speaker" n="c883d1f2">
            Anf. 102 GUSTAV FRIDOLIN (mp):
          </note>
          <u who="gustav_fridolin_76f0ba" xml:id="i-0be0d4c156e68718-0" n="c42684b4">
            <seg n="63d3479b">
              Herr talman! Den här riksdagen lider fortfarande av ett mycket
              stort problem: Den miljöpartistiska riksdagsgruppen är alldeles
              för liten. Detta leder till att vi får lite för mycket på våra
              bord det där tror jag att många även från andra partier känner
              igen. Det är den enda förklaring jag har till det faktum att jag
              tvingats smyga in och ut under den här debatten, som jag trots
              allt har försökt följa efter bästa förmåga via de kanaler tv,
              radio och annat som finns i Riksdagshuset.
            </seg>
            <seg n="fdec1d05">
              Herr talman! Jag tror på människan. Jag tror på människan som
              en skapande varelse som kan och vill ta ansvar. Jag tror på människan
              som någon som faktiskt försöker göra saker och hela tiden försöker
              förbättra sin situation. Jag tror på människan som en solidarisk
              varelse som försöker göra det så bra som möjligt inte bara för
              sig själv utan för alla som är nära och också alla som man kanske
              inte riktigt känner.
            </seg>
            <seg n="431dbef1">
              Men jag tror också, herr talman, att människan bara kan blomma
              ut på det sättet om hon får vissa grundläggande villkor uppfyllda.
              Jag tror att människor som känner sig utanförsatta, människor
              som inte känner sig delaktiga och människor som inte känner att
              de har en grundtrygghet aldrig heller riktigt får visa att de
              kan skapa någonting eller kan ta ansvar för sin eller någon annans
              situation. Därför tror jag att staten, eller i vart fall det allmänna,
              har ett väldigt viktigt ansvar i att se till att människor har
              en grundläggande trygghet: en grundläggande ekonomisk trygghet
              och en bostad, ett hem, att bo i.
            </seg>
            <seg n="5f5fe709">
              I slutändan är det faktiskt just detta, herr talman, som denna
              debatt handlar om. Denna debatt handlar om de människor som inte
              har fått den tryggheten uppfylld. Vi kan tala om siffror som pekar
              åt rätt håll. Vi kan tala om att det byggs mer. Vi kan tala om
              att regeringen äntligen har börjat lyssna på krav om obligatoriska
              bostadsförmedlingar, och så vidare. Men om det fortfarande finns
              människor som saknar ett hem, människor som saknar tryggheten
              i att faktiskt ha ett ställe att gå till och veta att det finns
              kvar också i morgon, då är det om dem denna debatt måste handla.
            </seg>
            <seg n="0b36871b">
              Herr talman! Jag tror att det finns diskriminering. Jag tror
              att vissa människor har svårare än andra att ta sig in på bostadsmarknaden.
              Jag tror att vissa människor har svårare än andra att få en plats,
              att få ett hem. Jag tycker att det är lite märkligt att när det
              äntligen förs fram krav på hyresgaranti så besvaras de med ägarlägenheter.
              Jag återkommer till ägarlägenheter i mitt anförande, herr talman,
              men det är väl få som tror att det är en lösning för den unga
              människa som söker ett första hem, en hyresrätt att faktiskt bo
              i.
            </seg>
            <seg n="93e05fea">
              Herr talman! I storstäderna är det i dag nästan omöjligt att
              få ett hem, en lägenhet, om du inte har rätt kontakter eller en
              tjock plånbok.
            </seg>
            <seg n="b106b7ba">
              Herr talman! I storstäderna stängs i allt högre grad människor
              utan något av detta, kontakter eller plånbok, ute.
            </seg>
            <seg n="1aafe7a6">
              Herr talman! I storstäderna råder segregation, en form av diskriminering.
            </seg>
            <seg n="46fb7559">
              För att lösa detta och det här bör också regeringen lyssna till
              finns det en del förslag. Ett sådant förslag är att bygga mer.
              Det är bra. Ett annat sådant förslag är att det som byggs och
              det som finns fördelas på ett rättvist sätt. För att kunna fördela
              det på ett rättvist sätt där även den som är ung, även den som
              varit hemlös och även den som ännu inte har ett fast jobb ska
              ha en möjlighet att få ett hem att bo i krävs det en kommunal
              bostadsförmedling. För att den ska fördela dessa lägenheter på
              ett rättvist sätt tror jag att det krävs en kommunal bostadsanvisningsrätt.
            </seg>
            <seg n="b3bf69b4">
              Herr talman! Låt mig orda något om de reservationer som finns
              i betänkandet.
            </seg>
            <seg n="64a3396a">
              I några reservationer tas frågan om hemlöshet upp. Jag är ganska
              glad och nöjd över att den senaste budgetuppgörelsen äntligen
              slutade i en del konkreta åtgärder mot hemlösheten i Sverige.
              Där finns en klart uttryckt nollvision. Även om ordet nollvision
              aldrig nämns sägs det att ingen människa ska behöva vara hemlös
              i det här landet. Det är egentligen konstigt, men det har varit
              en politisk strid att faktiskt få detta uttryckt. Där finns också
              klargöranden om att personer som är hemlösa ska kunna få personliga
              ombud, någon som hjälper dem med myndighetskontakterna. Där finns
              möjligheter för människor att faktiskt komma vidare och ta sig
              ur sin hemlöshet.
            </seg>
            <seg n="238f2a31">
              Herr talman! I reservation 16 talas det om ägarlägenheter. Jag
              tror att de flesta ledamöter av bostadsutskottet vet att Miljöpartiet
              inte är främmande för att i en framtid öppna för ägarlägenheter
              som en boendeform. Det problem vi har i dag och som måste lösas
              i dag är dock ett helt annat än den brist på mångfald som man
              möjligen skulle behöva lösa genom ägarlägenheter. Problemet i
              dag är ju att i våra stora städer har lägenheter ombildats i en
              sådan takt att det nästan är omöjligt att få tag i en hyresrätt.
              Problemet i dag är att den unga människa som behöver en ingång
              på bostadsmarknaden inte får det. Då är det detta problem vi måste
              ta tag i. Ägarlägenheter och behovet av sådana är det vi får analysera
              i nästa steg.
            </seg>
            <seg n="feb8c63c">
              Herr talman! På det här området händer mycket. Jag pekade på
              något av detta i inledningen av mitt anförande. Det byggs mer,
              tack och lov. Det talas, tack och lov, om obligatoriska bostadsförmedlingar
              och om bostadsanvisningslagar. Jag tycker att det är bra. Men
              det måste också börja hända något. Därför har jag viss sympati
              för det som sägs i reservation 15 från Vänsterpartiet om att till
              de utredningar som finns i dag även lägga krav och tilläggsdirektiv
              om att man måste titta på möjligheterna också för dem som bor
              i en hyresrätt att få ökad makt över sitt boende. En sådan form
              av ökad makt kan vara självförvaltning, som nämndes tidigare i
              debatten. Jag tror och hoppas dock att utredningarna även utan
              tilläggsdirektiv har möjlighet och kommer att titta på de här
              frågorna. Annars får vi återkomma till det.
            </seg>
            <seg n="9e2b6a0b">
              Herr talman! Jag står givetvis bakom alla reservationer från
              Helena Hillar Rosenqvist, miljöpartisten i bostadsutskottet, i
              detta betänkande, men för tids vinnande nöjer jag mig med att
              yrka bifall till reservation 4.
            </seg>
          </u>
          <note type="speaker" n="c27daf96">
            Anf. 103 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-fab8f420a0b19a3c-5" n="91513948">
            <seg n="839a7650">
              Herr talman! Jag tycker att det var intressant att höra Gustav
              Fridolin. Det låter nästan som att Miljöpartiet skulle kunna tänka
              sig att öppna för ägarlägenheter. Ni som parti var ju faktiskt
              med om att vi kunde tillsätta en utredning om just ägarlägenheterna.
            </seg>
            <seg n="c120c497">
              Det jag dock inte förstår är varför Gustav Fridolin i så fall
              är negativ till att en ung person eller vem det än är ska kunna
              hyra en ägarlägenhet med förstahandskontrakt. Det är ju faktiskt
              det man kan göra.
            </seg>
            <seg n="9e2c845c">
              Min andra fråga är: Vore det inte fantastiskt att använda denna
              möjlighet att också sprida ägandet i speciellt de stadsdelar där
              man inte har särskilt mycket av ägande utan i princip en dominans
              av de kommunala bostadsföretagen? Det finns människor från Rosengård,
              Rinkeby och många andra ställen som har tagit kontakt med mig.
              Där kan man inte äga sin bostad på samma sätt. Det här är en upplåtelseform
              som man känner igen från många olika länder. Den är välbekant
              och fungerande.
            </seg>
            <seg n="cfd5b9ef">
              Min andra fråga är: Vore det inte en fantastisk möjlighet att
              sprida ägandet också till de områden där man i dag inte kan äga
              sin bostad på samma sätt?
            </seg>
            <seg n="76e76081">
              Det är de två frågor som jag har. Varför ska inte unga kunna
              få hyra ägarlägenheter med förstahandskontrakt enligt Miljöpartiet?
              Vore det inte fantastiskt att också ge människor i förorten en
              möjlighet att kunna äga sin bostad i ett flerbostadshus?
            </seg>
          </u>
          <note type="speaker" n="bc114249">
            Anf. 104 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-0be0d4c156e68718-1" n="c42684b4">
            <seg n="c0cc391c">
              Herr talman! Det har varit en intressant debatt det jag kunnat
              höra av den, och det har varit det mesta just därför att det så
              tydligt har blivit en blockuppdelning. I de bostadspolitiska debatterna
              brukar jag just peka på att det finns ett behov av att föra politiken
              på ett annat sätt, lyssna på varandra och titta på olika lösningar.
              Jag tror att det kan behövas vissa avregleringar för att få i
              gång byggandet samtidigt som jag tror att det behövs ett klart
              och viktigt offentligt ansvarstagande för att det byggs till de
              grupper som verkligen behöver bostad i dag. Jag tror att man kan
              förena de två synsätten samtidigt.
            </seg>
            <seg n="7962636f">
              Det var just i den tron och i den insikten som Miljöpartiet gick
              med på kraven på en utredning om ägarlägenheter och tyckte att
              de var bra. Vi stödde den reservation som fanns och som fick till
              den utredningen.
            </seg>
            <seg n="d51883b3">
              När sedan utredningen kom hade utvecklingen sprungit vidare.
              Vi hade sett hur ännu fler bostäder, framför allt i Helsingforssregionen
              men också i andra storstäder, ombildades och hur allt färre hyresrätter
              fanns på marknaden. Det var allt svårare att, framför allt som
              ung, få ett första boende, en första hyresrätt.
            </seg>
            <seg n="cbab679a">
              Att i det läget öppna för fler former av ombildning var inte
              det vi såg framför oss. Först ansåg vi att man var tvungen att
              lösa det stora problemet med en brist på hyresrätter, och det
              håller vi på att försöka lösa i dag dels genom att det byggs mer,
              dels genom att de bostäder som finns fördelas på ett rättvisare
              sätt, vilket mycket av det här betänkandet handlar om.
            </seg>
            <seg n="e6ecc780">
              I nästa steg, när vi löst det problemet, kan vi också titta på
              andra upplåtelseformer, och där är ägarlägenheter en del.
            </seg>
          </u>
          <note type="speaker" n="28d3d3a8">
            Anf. 105 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-fab8f420a0b19a3c-6" n="91513948">
            <seg n="8f783f10">
              Herr talman! Jag fick inte svar på min fråga. Varför ska inte
              unga kunna få möjlighet att hyra en ägarlägenhet med förstahandskontrakt?
              Jag har inte nämnt ordet ombildning. Jag talar lika mycket om
              nyproduktion. Det här är en fantastisk möjlighet att nyproducera
              lägenheter. Vi var med bostadsutskottet i Norge och gick in i
              en nyproducerad ägarlägenhet. Det handlade min andra fråga om.
            </seg>
            <seg n="3baf4d2c">
              Jag tror inte att det finns en nyckel till att lösa situationen
              på bostadsmarknaden. Det behövs flera parallella åtgärder. Det
              här är en viktig nyckel. Den kommer inte att lösa allt, men det
              är en viktig nyckel.
            </seg>
            <seg n="a6535afb">
              Hur ställer sig Miljöpartiet till att unga ska kunna hyra en
              ägarlägenhet med förstahandskontrakt? Hur ska vi öka möjligheterna
              att äga en bostad också i förorten där hyresrättens dominans är
              fullständig?
            </seg>
          </u>
          <note type="speaker" n="b40f8c98">
            Anf. 106 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-0be0d4c156e68718-2" n="c42684b4">
            <seg n="70cc9e47">
              Herr talman! Först måste man öppna för ägarlägenheter innan det
              kan bli aktuellt att hyra en ägarlägenhet. Och innan vi har öppnat
              för ägarlägenheter och innan vi öppnar för ytterligare en form
              att ombilda boendet menar jag att vi behöver lösa problemet med
              en akut brist på hyresrätter i de stora städerna. Det är den logik
              jag har. Jag tycker att jag har presenterat den för kammaren.
            </seg>
            <seg n="63e5c52d">
              Jag tror också att Nina Lundström möjligen gör det lite enkelt
              för sig när hon frågar hur man ska göra det lättare att äga sitt
              boende i förorterna, i de utsatta områdena eller hur man vill
              uttrycka det. Här ser det väldigt olika ut lokalt sett. Jag tror
              att vi alla strävar efter att det ska finnas blandningar av olika
              upplåtelseformer för boende i alla områden. Det är bra om den
              typen av boende man har när man först kommer ut på bostadsmarknaden
              blandas med bostadsrätter och villor. Det är bra att den blandningen
              åstadkoms. Men hur man åstadkommer den måste man nog lösa på det
              lokala planet.
            </seg>
            <seg n="ddce9ea0">
              I dag har vi till exempel i Helsingfors haft den väldiga omvandlingen
              från hyresrätter till bostadsrätter. En tredjedel av hyresrätterna
              har försvunnit på tio år. En tredjedel av hyresrätterna har ombildats
              till bostadsrätter. Jag tror helt enkelt att det är fel väg att
              gå att i det läget öppna för ytterligare ombildningar. I andra
              städer ser situationen annorlunda ut, och där behövs andra typer
              av lösningar för att uppnå det blandade boendet. Jag tror inte
              riktigt att det är så enkelt att lösa det här som Nina Lundström
              säger.
            </seg>
          </u>
          <note n="8986af8c">
            Överläggningen var härmed avslutad.
          </note>
          <note n="2ae159e6">
            14 § Bordläggning
          </note>
          <note n="a496cd47">
            Anmäldes och bordlades
          </note>
          <note n="da23ff6c">
            15 § Anmälan om interpellation
          </note>
          <note n="ca1b2cf3">
            Anmäldes att följande interpellation framställts
          </note>
          <note n="79a8f9c7">
            den 26 april
          </note>
          <note n="29b3f081">
            Carl B Hamilton
          </note>
          <note n="b1a47dec">
            Interpellationen redovisas i bilaga som fogats till riksdagens
            snabbprotokoll tisdagen den 2 maj.
          </note>
          <note n="0de996b9">
            16 § Anmälan om frågor för skriftliga svar
          </note>
          <note n="82565db2">
            Anmäldes att följande frågor för skriftliga svar framställts
          </note>
          <note n="aebf205a">
            den 27 april
          </note>
          <note n="2be29d92">
            Marietta de Pourbaix-Lundin
          </note>
          <note n="bbf70881">
            Magdalena Andersson
          </note>
          <note n="558cf348">
            Sten Tolgfors
          </note>
          <note n="720755f5">
            Gunilla Carlsson
          </note>
          <note n="720755f5">
            Gunilla Carlsson
          </note>
          <note n="38298ec5">
            Hans Backman
          </note>
          <note n="0c942065">
            Anna Grönlund Krantz
          </note>
          <note n="0c942065">
            Anna Grönlund Krantz
          </note>
          <note n="fb25d813">
            Christer Nylander
          </note>
          <note n="fb25d813">
            Christer Nylander
          </note>
          <note n="fb25d813">
            Christer Nylander
          </note>
          <note n="cbf2e981">
            Ulla Hoffmann
          </note>
          <note n="cbf2e981">
            Ulla Hoffmann
          </note>
          <note n="a8441a1d">
            Birgitta Ohlsson
          </note>
          <note n="1d2d6f56">
            Ulrik Lindgren
          </note>
          <note n="02f9b768">
            Maria Larsson
          </note>
          <note n="62afec23">
            Tobias Krantz
          </note>
          <note n="ded465ca">
            Ola Sundell
          </note>
          <note n="57129c71">
            Elisebeht Markström
          </note>
          <note n="b110be87">
            Alf Eriksson
          </note>
          <note n="e3ec06cc">
            Frågorna redovisas i bilaga som fogats till riksdagens snabbprotokoll
            tisdagen den 2 maj.
          </note>
          <note n="eed349d4">
            17 § Kammaren åtskildes kl. 17.45.
          </note>
          <note n="34cf4639">
            Förhandlingarna leddes
          </note>
          <note n="3d5a43f0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
