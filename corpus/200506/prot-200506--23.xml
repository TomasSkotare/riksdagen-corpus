<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--23</head>
          <docDate when="2005-10-28">2005-10-28</docDate>
        </div>
      </front>
      <body>
        <div>
          <note n="d0af1422">
            ﻿
          </note>
          <note n="542336f4">
            Riksdagens protokoll
          </note>
          <note n="bf910707">
            2005/06:23
          </note>
          <note type="date" n="ec0ed3b6">
            Fredagen den 28 oktober
          </note>
          <note n="d79b10ed">
            Kl. 09:00 - 11:13
          </note>
          <note n="67dd3c4b">
            1 § Svar på interpellation 2005/06:34 om E 6 och världsarvet
            i Tanum
          </note>
          <note type="speaker" n="48b36089">
            Anf. 1 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-d34196426d849e8b-0" n="c0f8f21a">
            <seg n="99cb735d">
              Fru talman! Lennart Kollmats har frågat vilka åtgärder jag avser
              att vidta för att bevara världsarvsområdet i Tanum fritt från
              motorväg. Lennart Kollmats tar sin utgångspunkt i ett regeringsbeslut
              fattat den 30 juni i år som gällde en tillåtlighetsprövning enligt
              17 kap. miljöbalken av utbyggnad av väg E 6 i Bohuslän, mellan
              Tanumshede och Vik. Berörda myndigheter har från kulturmiljösynpunkt
              inte ifrågasatt den tillåtna vägdragningen. Befintlig väg E 6
              går redan i dag delvis genom världsarvsområdet och konventionen
              för världsarv omöjliggör inte en ny väg genom området under förutsättning
              att värdena inte hotas.
            </seg>
            <seg n="6542d551">
              Regeringen har i ett beslut från den 8 september tillåtlighetsprövat
              en ny sträckning av väg E 6 mellan Rabbalshede och Tanumshede.
              I det ärendet har flera remissinstanser bland annat Riksantikvarieämbetet
              och Länsstyrelsen i Västra Götaland haft synpunkter på den sträckning
              som Vägverket har förordat. Detta har föranlett att regeringen
              i nämnda beslut endast tillåtit utbyggnad i den del som ligger
              utanför världsarvet. Samtidigt fick Vägverket i uppdrag att närmare
              utreda förutsättningarna att anordna en väg som inte kommer att
              hota världsarvets värden eller påtagligt skada kulturmiljön som
              är av riksintresse. Vägverket ska senast vid årsskiftet redovisa
              resultatet av detta uppdrag till regeringen. Därefter kommer regeringen
              att göra en samlad bedömning av alla aspekter i ärendet innan
              beslut fattas. Jag varken kan eller vill föregripa det arbetet.
            </seg>
          </u>
          <note type="speaker" n="88605c3b">
            Anf. 2 LENNART KOLLMATS (fp):
          </note>
          <u who="lennart_kollmats_f83648" xml:id="i-70f966d9958c954e-0" n="901ac1f4">
            <seg n="edc412a5">
              Fru talman! Till att börja med vill jag tacka för svaret även
              om det faktiskt inte säger så mycket. Jag har givetvis förståelse,
              Leif Pagrotsky, för att du varken kan eller vill föregripa ett
              ställningstagande i regeringen innan Vägverket kommer med resultatet
              av sitt uppdrag. Inte ens jag begär att du ska kunna förutspå
              vad de ska säga eller skriva. Men för att det ändå ska bli en
              diskussion och debatt här försöker jag tolka några delar av svaret.
            </seg>
            <seg n="45fccdae">
              Jag ska börja med det positiva. Med positivt menar jag, ur min
              utgångspunkt, att skyddet för världsarvet ska vara totalt. Det
              finns andra krafter som ser annorlunda på vad som är positivt.
              Det framgår ju av svaret att regeringen har tagit hänsyn till
              Riksantikvarieämbetets synpunkter och just bett att få kompletteringarna
              från Vägverket mot bakgrund av dessa synpunkter, och det tycker
              jag visar på en lyhördhet. Men dessutom säger du: konventionen
              för världsarv omöjliggör inte en ny väg genom området under förutsättning
              att värdena inte hotas.
            </seg>
            <seg n="59aa1254">
              Då undrar jag: Vem avgör om värdena hotas om man drar en ny väg
              genom området? Jag gissar att du har sett att jag bevakar det
              här ärendet sedan många år tillbaka. Jag kan inte låta bli att
              tycka att det hade varit väldigt mycket enklare om uppdraget från
              regeringen från början gjort klart att världsarvet inte ska beröras.
              Då hade Vägverket med all säkerhet redan varit på väg att bygga.
              De uppgifter jag fick då, och det är över fem år sedan, innebar
              att det skulle vara ungefär 200 miljoner kronor dyrare att bygga
              utanför området, och det kan ju betecknas som småpengar om man
              jämför med kostnaden för Norrbotniabanan eller trängselavgifterna
              här i Helsingfors.
            </seg>
            <seg n="2f33b520">
              Jag vet inte hur stor fördyring av projektet det är nu, men det
              är ju faktiskt så att det här området, om man ser det ur mänsklig
              synpunkt, har en åtminstone 8 000-årig historia medan behovet
              av motorväg är avsevärt yngre. Det här måste man vara beredd att
              betala för.
            </seg>
            <seg n="7afe13fc">
              Jag undrar också hur jag ska tolka Marita Ulvskogs svar till
              mig år 2000, där hon säger: Genom att ratificera världsarvskonventionen
              har Sverige åtagit sig att för all framtid bevara de värden som
              motiverar de svenska områdenas världsarvsstatus. Regeringen har
              inte för avsikt att frångå detta åtagande.
            </seg>
            <seg n="20ee68fc">
              Den 13 februari 2002 skriver hon: Det är enligt min bedömning
              självklart att kulturmiljöaspekterna måste väga tungt vid den
              kommande prövningen av Vägverkets ansökan.
            </seg>
            <seg n="b1a356ee">
              Ulrica Messing säger i Göteborgs-Posten i år: Jag hoppas att
              vi inte stöter på några ytterligare problem med vägdragningen
              kring världsarvet. Jag gladde mig oerhört mycket över att hon
              sade ordet kring och inte genom. Jag hoppas att hon menar det
              och att journalisten har citerat rätt.
            </seg>
            <seg n="1d151c12">
              Nu finns ju den här tillåtlighetsprövningen norrifrån fram till
              något som heter Oppen, har jag lärt mig, och söderifrån till en
              trafikplats som kallas Pålen. Oppen ligger inom världsarvsområdet,
              och går man fram dit, både norrifrån och söderifrån, är fortsättningen
              nästan sådan att det är nödvändigt att den går genom världsarvet.
              Då kommer man dessutom väster om Fossumhällen. Du som är från
              västkusten vet att det oftast blåser västanvindar, och det innebär
              att nedfallet från trafikens utsläpp kommer att skada den hällen
              med sina 130 bilder.
            </seg>
            <seg n="6e76e7ef">
              Nu finns det alternativ som inte ens är dyrare än Vägverkets
              förslag. Jag undrar, eftersom jag ser att talartiden håller på
              att gå ut, hur du ser på detta med ett världsarv och en motorväg
              genom världsarvet och vem som avgör om värdena hotas om man drar
              en ny väg genom det här området.
            </seg>
          </u>
          <note type="speaker" n="89c1db62">
            Anf. 3 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-d34196426d849e8b-1" n="c0f8f21a">
            <seg n="5b083354">
              Fru talman! Det här är en av många svåra avvägningar som man
              som politiker ställs inför när väldigt viktiga intressen står
              mot varandra. Vi har å ena sidan de värden som ligger i att bevara
              kulturarvet, som i det här fallet måste vara väldigt långtgående
              och tillmätas väldigt stor vikt eftersom det ju handlar om så
              unika saker som det gäller här i Tanum. Det handlar också om behovet
              av säker trafik. E 6 genom norra Bohuslän är en av Sveriges mest
              olycksdrabbade vägar, och det är angeläget att de människor som
              bor i norra Bohuslän får tillgång till en bra väg. Det är därför
              det här arbetet bedrivs.
            </seg>
            <seg n="46a4a758">
              Vägverket har gjort ett väldigt ambitiöst jobb. De har tagit
              fram olika alternativ. Vi har nu ett bredare underlag än tidigare.
              Delar av vägen har visat sig vara mindre kontroversiella. Där
              har bygget kunnat börja och tillstånd kunnat ges. Men just de
              kilometrar som vi nu diskuterar är mer kontroversiella. Regeringen
              har därför givit ett slags bakläxa och bett att man ska fördjupa
              analysen av ett alternativ som är mindre ingripande och som av
              remissinstanserna har bedömts vara mer förenligt med världsarvets
              krav även om vägen då skulle bli lite längre, lite dyrare, ta
              längre tid att bygga och komma senare i drift.
            </seg>
            <seg n="0f2566a5">
              Det alternativ som Vägverket hade tagit fram, och som regeringen
              som sagt har återremitterat, har dock fått starkt stöd i regionen.
              Jag kan till exempel berätta för riksdagens protokoll att Lennart
              Kollmats partikamrater i Tanums kommun har tillstyrkt det alternativ
              som vi nu har hört Lennart Kollmats beskriva i väldigt bjärta
              ordalag beträffande alla skadeverkningar som det skulle föra med
              sig och som också regeringen har återförvisat till Vägverket för
              att be dem ta fram alternativ vad gäller sträckningen.
            </seg>
            <seg n="68406990">
              Jag skulle vilja fråga Lennart Kollmats om han tycker att den
              här vägen i stället ska dras utanför världsarvet. Då måste den
              dras en ganska lång omväg förbi Underslös jag ser att Lennart
              Kollmats har kartan i handen som ligger längst upp i nordost,
              i det nordöstra hörnet av världsarvsområdet. Det skulle innebära
              att man då drar vägen runt i en slinga och sedan västerut förbi
              Tanumshede. Är det den sträcka som Lennart Kollmats skulle förorda,
              eller är det kanske en sträcka väster om hela området, väster
              om Orrekläpp och väster om järnvägen? Det skulle kräva ytterligare
              järnvägsövergångar, viadukter och annat. Hur ser Lennart Kollmats
              på hur man ska göra avvägningen? Jag utgår nämligen från att Lennart
              Kollmats tycker att dagens trafiksituation och trafiksäkerhetssituation
              med hela Norgetrafiken och de boende som behöver komma söderut
              för att nå sjukhus, skolor och annat inte är acceptabel.
            </seg>
          </u>
          <note type="speaker" n="acb6c056">
            Anf. 4 LENNART KOLLMATS (fp):
          </note>
          <u who="lennart_kollmats_f83648" xml:id="i-70f966d9958c954e-1" n="901ac1f4">
            <seg n="5d9eb149">
              Fru talman! För att det inte ska råda några som helst missförstånd
              beträffande mitt engagemang när det gäller E 6:ans utbyggnad till
              motorväg vill jag klart deklarera att jag vill ha den utbyggd
              så snart som möjligt. Det ville jag även 2000 när jag började
              titta på detta och började förstå att man försökte dra en motorväg
              genom världsarvsområdet.
            </seg>
            <seg n="ad2ee647">
              Man hade också ett blått alternativ som hade inneburit att vägen
              skulle ha gått väster om världsarvsområdet, och det av skäl som
              jag nämnde tidigare, vilket är ganska koko med tanke på västvindar
              och liknande, nedfall och utsläpp.
            </seg>
            <seg n="5086c6d4">
              Jag skulle föredra det från början så kallade gröna alternativet.
              Och det finns förslag i dag som inte skulle fördyra så väldigt
              mycket eftersom man bland annat slipper en stor bro som från Rabbalshede
              vi har ju kartan båda två går öster om världsarvsområdet och som
              skulle vara ett mycket bättre alternativ. För fem år sedan skulle
              det ha kostat ca 200 miljoner mer, vilket jag tycker att det är
              värt i dessa sammanhang.
            </seg>
            <seg n="dbc514e0">
              Jag var sjukvårdslandstingsråd när vi fick motorvägen genom Halland
              färdig. Och jag vet vad det innebär hälsomässigt. Därför är jag
              oerhört angelägen om att detta ska komma fram rätt snabbt. Jag
              vet också att mina partikamrater i Tanum har en annan uppfattning
              än vad jag har. Jag ser detta mer som kulturpolitik än partipolitik.
            </seg>
            <seg n="e8fef85a">
              Jag tycker också att detta är svårt. Det är konflikter mellan
              E 6:an och kulturarvet. Men vad är man beredd att betala för detta,
              var går gränsen enligt Unescos konvention, och vad har regeringen
              åtagit sig genom att skriva på konventionen om att skydda detta?
              När man säger ja till ett världsarv är frågan: Vad åtar man sig?
              Och vad får detta världsarv kosta? Och återigen: Är det regeringen
              som värderar om värdena hotas?
            </seg>
            <seg n="3aa0eb1f">
              Det kan finnas en risk för att detta kommer upp på en hotlista
              som Unesco har om man drar motorvägen igenom detta område.
            </seg>
            <seg n="497f79cf">
              De två tillåtlighetsprövningar som regeringen har sagt ja till,
              som alltså gäller fram till en trafikplats från norr och en trafikplats
              från söder, pekar på att man nästan måste gå genom världsarvet
              om man ska få ihop dessa två trafikplatser. Jag tycker att det
              är tråkigt. Och det är väl inte en slump var gränserna för världsarvet
              i dag går? Någon har väl rimligtvis tänkt till i fråga om att
              man ska få se hela området när det gäller mänsklig historia och
              att det ska vara ett område som ska skyddas och bevaras så långt
              som möjligt.
            </seg>
            <seg n="629c14ea">
              Det måste finnas ett skäl till att man har gjort en utbuktning
              i världsarvet i den nordöstra delen vid Underslös. Om man drar
              motorvägen på det sätt som Vägverket helst vill, då klipper man
              så att säga av mellan Fossumhällen och de övriga världsarvsdelarna.
              Fossumhällen är inte en så dålig häll med 130 bilder som är viktiga
              i detta sammanhang.
            </seg>
            <seg n="8d3f3117">
              Jag svarar ja på frågan om det finns alternativ när det gäller
              att dra vägen österut, och det är det som jag skulle vilja förorda.
            </seg>
          </u>
          <note type="speaker" n="676d9738">
            Anf. 5 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-d34196426d849e8b-2" n="c0f8f21a">
            <seg n="c307095a">
              Fru talman! Det är mitt ansvar i regeringen att se till att kulturminnesvärdena
              respekteras vid prövningen. Och jag ser mig som den som ska garantera
              att ingreppen blir så små som det går. Den uppgiften kommer jag
              att ta på stort allvar.
            </seg>
            <seg n="70846f82">
              Men när jag lyssnar på Lennart Kollmats känner jag att jag måste
              påminna honom om någonting. Du talar nu inte om att etablera en
              väg genom ett område som tidigare är orört, utan verkligheten
              är ju att E 6:an i dag går genom detta område. Och vi talar nu
              om att bygga en ny sträckning av E 6:an som gör att den största
              delen av sträckningen jämfört med i dag går utanför området. Det
              som vi redan har beslutat om är att börja bygga den del av vägen
              som inte ligger inom området och som därmed flyttar en enormt
              omfattande trafik ut ur världsarvsområdet. Detta sker nu snabbt
              och utan dröjsmål, och bygget är färdigt från planerings- och
              beslutssynpunkt i dessa delar. Nu handlar det om en kortare sträcka
              på några kilometer fram till en trafikplats, och vi diskuterar
              om den ska flyttas till en östligare sträckning för att det ska
              bli ett mindre ingripande i den gamla kulturmiljön. Det handlar
              i första hand inte om hällar, utan det handlar om andra fornminnen,
              atmosfärer och miljöer i området.
            </seg>
            <seg n="1cfcc640">
              Men jag tror att vi måste vara överens om att de alternativ som
              vi diskuterar, och som Vägverket har bedömt vara sämre och som
              tar mer tid och kostar mer pengar men som kanske är bättre ur
              kulturminnessynpunkt, kommer att kräva mer tid.
            </seg>
            <seg n="65220cd1">
              Det alternativ som Lennart Kollmats förordar med en långa extraböj
              runt Underslös, som innebär lång omväg för all trafik i framtiden,
              lång extra byggtid och stora extra kostnader är väldigt ambitiöst.
            </seg>
            <seg n="6a8c57ec">
              Jag tvivlar inte på att Lennart Kollmats har engagerat sig i
              denna fråga tidigare. Det vet jag att han har gjort. Så sent som
              den 30 september, för bara några veckor sedan, skrev Lennart Kollmats
              en motion till riksdagen i just denna fråga. Men innebörden i
              den motionen är en liten smula annorlunda, nämligen att ytterligare
              fördröjningar av detta bygge inte är acceptabla. I motionen 2005/06:T334
              står det att ytterligare fördröjningar inte är acceptabla.
            </seg>
            <seg n="0f593341">
              Jag tycker att det är konstigt att nu behöva stå här och försvara
              att vi stressar i den här frågan och forcerar Vägverket att snabbt
              ta fram nya och bättre alternativ. Och Lennart Kollmats kommer
              med helt andra, mycket längre och mycket mer tidskrävande alternativ
              bara några veckor efter att han har lämnat in en motion där han
              skäller på regeringen och säger att ytterligare fördröjningar
              inte är acceptabla. Det fanns inga nyanser i detta om att inga
              fördröjningar är acceptabla av det ena, det andra eller det tredje
              skälet eller andra förseningar än de som beror på detta. Det var
              bara kategoriskt och pang på inga nya fördröjningar är acceptabla.
              Men nu står han här några veckor senare och säger att han har
              engagerat sig länge för lösningar som tar mer tid och blir mer
              krävande ur den synpunkten.
            </seg>
            <seg n="059aab38">
              Jag undrar vilken av alla olika Kollmatspositioner som jag ska
              ta med mig när jag ska driva detta i regeringen. Om jag skulle
              ta på mig rollen att driva Lennart Kollmats uppfattning vid överläggningarna
              i regeringen om vilken sträckning som vi nu ska ha, ska jag då
              ta den som är några veckor gammal, eller ska jag ta den som kommer
              till uttryck i debatten i dag?
            </seg>
          </u>
          <note type="speaker" n="c944417c">
            Anf. 6 LENNART KOLLMATS (fp):
          </note>
          <u who="lennart_kollmats_f83648" xml:id="i-70f966d9958c954e-2" n="901ac1f4">
            <seg n="bb3c87a3">
              Fru talman! Du säger att det inte är så lång sträcka. Men om
              Vägverkets förslag går igenom handlar det åtminstone om en halvmil
              Röd mitt, eller vad det nu heter för någonting genom världsarvsområdet.
              Det handlar om sträckan norrifrån fram till Oppen där man kommer
              utanför världsarvsområdet. Jag vet inte om det är ett mindre ingrepp
              eller inte. Men jag är medveten om att E 6:an i dag går igenom
              världsarvsområdet. Här har man chansen att dra den utanför, vilket
              vore väldigt angeläget.
            </seg>
            <seg n="145b62e7">
              Det är synd att din företrädare inte orkade driva hårdare så
              att E 6:an redan för fem år sedan hamnade utanför världsarvsområdet.
              Det hade varit en väldig styrka. Det finns ju alternativ som fortfarande
              diskuteras ibland. Om E 6:an hade dragits från Rabbalshede och
              norrut hade det inte blivit så stor omväg. Nu har man gett tillåtelse
              till en sträckning fram till Pålen och diskuterar att vägen ska
              dras ned Oppen. Säger man ja till det är det fullständigt klart
              att E 6:an kommer att gå genom världsarvsområdet eftersom det
              ligger innanför världsarvsområdets gränser.
            </seg>
            <seg n="ddb4f4cb">
              Jag tycker att det är bra att du vill se på helheten och inte
              bara se på den här hällen. Det är riktigt. Det rör sig om hela
              landskapsbilden. Jag vill vädja om att du bevakar dessa kulturintressen,
              och det är ju den uppgiften som du har. Vi får väl se vilket ställningstagande
              regeringen kommer fram till. Det ger kanske ett betyg på kulturministerns
              inflytande i regeringen beträffande skyddet av ett världsarv.
            </seg>
          </u>
          <note type="speaker" n="69a9e7f1">
            Anf. 7 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-d34196426d849e8b-3" n="c0f8f21a">
            <seg n="fab3dff2">
              Fru talman! Jag blev så ledsen över att Lennart Kollmats inte
              ville kommentera min huvudfråga. Vilken stol ska man sitta på?
            </seg>
            <seg n="bb1c4c6d">
              Den 30 september lämnade Lennart Kollmats in en motion: Inga
              nya fördröjningar är acceptabla. Den 11 oktober lämnade han in
              en interpellation: Dra en annan sträckning. Det var en halvmil
              av vägen som skulle bort ur världsarvsområdet, och inte bara den
              utan även en del andra sträckor.
            </seg>
            <seg n="453135cc">
              Eftersom Lennart Kollmats inte har någon ytterligare talartid
              ska jag inte formulera någon fråga, utan jag nöjer mig med att
              konstatera att förvirringen verkar vara total. Det finns tydligen
              lika många åsikter som det finns opinionsgrupper. Jag är rädd
              för att det är den gamla vanliga fingret-i-vädret-politiken.
            </seg>
            <seg n="8cd5b46a">
              Jag kommer att arbeta för en avvägning som innebär att tanumshedeborna
              får en säker, bekväm och bra lösning på trafiken och att det unika
              läge i världen som de har valt att bo på ska bevaras för framtiden.
              Det är en svår avvägning, och jag ska se till att den inte sker
              på bekostnad av det unika världsarvet. Det är en uppgift som jag
              tar på mig, och jag inser att vad man än kommer fram till i den
              frågan kommer man så småningom att få kritik. Men jag ska agera
              på ett sätt som gör att jag kan se alla tanumsbor i ögonen, oavsett
              vilken av åsikterna som de förfäktar.
            </seg>
            <seg n="335de943">
              Jag är rädd att Lennart Kollmats försöker bli vän med alla, men
              det kommer att sluta med att han inte är trovärdig hos någon.
            </seg>
          </u>
          <note n="c2c1aee7">
            Överläggningen var härmed avslutad.
          </note>
          <note n="0604d4c1">
            2 § Svar på interpellation 2005/06:35 om sekretesskydd inom forskningen
          </note>
          <note type="speaker" n="e926c0e9">
            Anf. 8 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-d34196426d849e8b-4" n="c0f8f21a">
            <seg n="2e2849ff">
              Fru talman! Marita Aronsson har frågat mig om vilka åtgärder
              jag tänker vidta för att forskningsdeltagare i framtiden ska kunna
              delta på ett rättssäkert sätt i medicinsk forskning om två domar
              i kammarrätt och tingsrätt blir prejudicerande.
            </seg>
            <seg n="629ceae9">
              Jag är medveten om att människor som medverkar i forskning kan
              komma att fundera över vilket skydd de har för sin personliga
              integritet. Jag förstår att man kan känna en oro och en osäkerhet.
              Dessa känslor blir särskilt tydliga när det handlar om barn. Det
              är viktigt att vi i Sverige har en ordning som är rättssäker och
              trygg för alla människor som deltar i forskningen. Reglerna har
              därför skärpts på detta område.
            </seg>
            <seg n="48862281">
              Integriteten hos de människor som medverkar i forskning behöver
              skyddas. Samtidigt behöver dessa människor ett skydd mot risken
              att skadas fysiskt eller psykiskt. För att uppnå detta har regeringen
              tagit initiativ till en rättslig reglering av etikprövning av
              forskning där människor medverkar. Regeringens utgångspunkt har
              varit att mänskliga rättigheter och grundläggande friheter måste
              säkerställas, samtidigt som forskningen ges möjlighet att utveckla
              ny kunskap.
            </seg>
            <seg n="f6af6ac8">
              Vårt samhälle behöver forskning. Forskningen bidrar till utveckling
              och förnyelse och förbättrar medborgarnas möjlighet att leva ett
              gott liv. För att kunna genomföra forskningsprojekt där människor
              medverkar krävs ett förtroende för att varje person behandlas
              på ett korrekt och tryggt sätt. De nya reglerna för etisk prövning
              av varje enskilt forskningsprojekt ska se till att vi kan leva
              upp till detta förtroende. Dessa regler är fastställda i en lag
              som gäller sedan januari 2004.
            </seg>
            <seg n="627b1770">
              Etikprövningslagen innehåller en lång rad förutsättningar som
              måste vara uppfyllda för att forskningen ska få startas. Utgångspunkterna
              för etikprövningen har till stor del hämtats från Europarådets
              konvention om mänskliga rättigheter och biomedicin. Innan ett
              forskningsprojekt har godkänts vid en etikprövning är det förbjudet
              att börja forska. Den som bryter mot förbudet kan dömas till böter
              eller fängelse.
            </seg>
            <seg n="8fdb8237">
              Jag tycker att det är bra att vi i dag har rättsligt bindande
              regler för etikprövning. Det är en styrka att våra regler bygger
              på internationellt erkända överenskommelser inom etikområdet.
              Det är också en stor tillgång att det finns en fungerande och
              kompetent organisation som genomför prövningarna. I Sverige har
              vi nu ett skydd för den enskilda människan som medverkar i forskning
              och vi har gjort det tydligt att människors värde och integritet
              ska respekteras. Dessa åtgärder har goda förutsättningar att stärka
              allmänhetens förtroende för forskningen. Åtgärderna är också viktiga
              för att trygga människors vilja att medverka i forskningsprojekt
              som ger viktig kunskap inför framtiden.
            </seg>
          </u>
          <note type="speaker" n="e9c5bfe5">
            Anf. 9 MARITA ARONSON (fp):
          </note>
          <u who="unknown" xml:id="i-d34196426d849e8b-5" n="c0f8f21a">
            <seg n="bd49ce1b">
              Fru talman! Jag tackar ministern för svaret, men jag är inte
              riktigt nöjd med det. Det är väldigt mycket ord, men de berör
              kanske inte den fråga som jag hade ställt.
            </seg>
            <seg n="e8c489b4">
              Det är bra att ministern delar min oro. Det behövs säkerhet för
              dem som medverkar i forskningen, både för personer som deltar
              i den och för själva forskaren. Men det får inte sluta där. Jag
              vet mycket väl att det sedan jag kom in i riksdagen i januari
              2004 har införts etiska regler. Det handlar väldigt mycket om
              att man ska kontrollera de som forskar och att de som deltar inte
              utsätts för någon integritetskränkande åtgärd.
            </seg>
            <seg n="1979f374">
              Men det här handlar om vem som får gå in och titta i materialet.
              Det är det som den här domen handlar om, och det är i det sammanhanget
              som jag känner en stor oro. Hela forskarvärlden känner en oro
              efter de två domar som meddelades i somras mot en professor i
              Göteborg. Om man lovar de personer som det forskas kring att man
              inte ska yppa någonting kan någon ändå gå in ta del av materialet.
              Okej, jag förstår att man måste kunna genomlysa forskningsresultat
              så att det inte sker något fusk, men vem får gå in och titta på
              materialet? Här var det fråga om två personer som egentligen inte
              hade någon neuropsykiatrisk bakgrund som den här forskningen handlade
              om. Då är vi ute på väldigt svag is om vem som helst nu var den
              ena läkare och den andra var sociolog får gå in och titta.
            </seg>
            <seg n="4fdd6485">
              Jag känner oro över hur man ska få personer att ställa upp. Jag
              har själv forskat i många år om känsliga grupper, om barn till
              missbrukande mödrar och om barn med olika typer av handikapp.
              Då måste man ha respekt för den enskilde som ställer upp och vänder
              ut och in på sig och berättar om hela sitt liv för att vi ska
              insyn i vad det ligger för mekanismer bakom.
            </seg>
            <seg n="e0a40148">
              Men om jag sedan inte kan garantera att det här inte kan komma
              ut i massmedierna, eller i artiklar i alla fall, och chikanera
              den enskilda individen, då har jag ingen rätt att säga att du
              har sekretess. Det har du ju inte om man i domstol kan slå fast
              att det här är känsliga saker.
            </seg>
            <seg n="e4fb9bde">
              I det här fallet vet jag att det var tre professorer som hade
              lämnat in materialet. Vad som hände var att teamet runt professorn
              förstörde materialet för att det skulle vara onåbart, därför att
              till slut blev situationen så ohållbar att de inte ville lämna
              ut materialet. Väldigt många av dem som hade ställt upp sade:
              Vi vill absolut inte att det här materialet ska gå ut till någon
              annan än till den professor som har lovat oss sekretess. Och flera
              andra professorer kom in och sade: Vi skulle göra precis likadant
              och förstöra materialet, för vi skulle inte vilja utsätta våra
              forskningspersoner för detta.
            </seg>
            <seg n="179ef800">
              I Helsingforsdeklarationen står det väldigt tydligt att integriteten
              hos varje försöksperson ska respekteras och att långtgående åtgärder
              ska vidtas för att säkerställa att försökspersonernas konfidentiella
              uppgifter skyddas.
            </seg>
            <seg n="04cac58b">
              Jag tycker nog inte att den lag vi har i dag skyddar på ett ordentligt
              sätt. Jag skulle önska att ministern tänkte om här, att vi kanske
              måste backa och titta på lagen en gång till.
            </seg>
          </u>
          <note type="speaker" n="8271a0a1">
            Anf. 10 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-d34196426d849e8b-6" n="c0f8f21a">
            <seg n="6a36d3c7">
              Fru talman! Detta är väldigt svåra avvägningar. Det rör väldigt
              starka känslor och för människor väldigt viktiga frågor om integritet,
              och det rör forskningskultur.
            </seg>
            <seg n="6a8bf941">
              Det centrala här är vilka villkor människor erbjuds när de ställs
              inför valet att delta i forskningsprojekt. Reglerna har skärpts
              mycket kraftigt sedan den nämnda forskningen bedrevs och avtalen
              mellan forskaren och forskningspersonerna träffades. De misstag
              som har ägt rum här skulle inte kunna ske om den forskningen skulle
              ha bedrivits i dag. Dagens regler är så annorlunda att avtalet
              mellan forskaren och forskningspersonerna skulle tvingas vara
              mycket tydligare, mycket klarare i konturerna och erbjuda ett
              mycket tydligare val för forskningspersonerna. Dessutom skulle
              det kunna granskas av utomstående på olika sätt. Där har reglerna
              förbättrats mycket.
            </seg>
            <seg n="386e041e">
              Jag vet att Marita Aronson var med i beslutsprocessen och att
              Marita Aronson i utskottet stödde det förslag som nu har blivit
              genomfört, så det råder, såvitt jag kan förstå, ingen oenighet
              i den delen.
            </seg>
            <seg n="e4b595b9">
              När det gäller sekretessbehandlingen och offentlighetsprincipen
              vid våra myndigheter är det också fråga om väldigt besvärliga
              och svåra avvägningar. Jag tycker för min del att det ska vara
              uteslutet att den här typen av integritetskänsligt material ska
              kunna lämnas ut till vem som helst. Dessutom menar jag att det
              ska vara uteslutet för medierna att välja att publicera sådant
              material. Nu har det ju inte hänt, så det är inte det vi diskuterar
              i dag, men det är oron för det som Marita Aronson åberopar.
            </seg>
            <seg n="f6f7e033">
              Då är frågan om det är så i dag att forskningsmaterial kan lämnas
              ut till vem som helst. Dagens lagstiftning är en avvägning där
              denna typ av integritetskänsligt material inte ska lämnas ut utan
              vidare, utan det ska ske en ordentlig prövning. Den som får del
              av materialet ska dessutom omfattas av samma sekretess som gäller
              materialet i stort. Det ska alltså vara ett brott att lämna ut
              det till till exempel en tidning.
            </seg>
            <seg n="c0b1d8fd">
              Det här är som sagt svåra avvägningar. Man kan ha synpunkter
              på de avvägningar som har gjorts i dag. Men jag skulle vilja veta
              hur Marita Aronson mer i detalj tycker att det här borde ske,
              till exempel genom att Marita Aronson tog initiativ till att Folkpartiet
              skrev en motion som preciserade hur ändringarna i lagstiftningen
              skulle se ut. Nu är det en allmän viljeyttring att det här inte
              är bra, och jag kan hålla med om att det finns missförhållanden
              och oklarheter. Men detta är stora, viktiga och känsliga frågor
              som till stora delar regleras i grundlagen. Jag vet att det finns
              motstående intressen som har olika försvarare också i Folkpartiet.
              Tidningar närstående ett parti som Folkpartiet brukar ju alltid
              annars prioritera att så lite som möjligt ska hållas hemligt på
              myndigheterna. Sedan ska man lita på att medierna inte missbrukar
              och lämnar ut saker som är känsliga.
            </seg>
            <seg n="161c1c73">
              Jag skulle vilja få Marita Aronsons tankar preciserade, med Folkpartiets
              eventuella auktoritet bakom, så att vi kunde få en diskussion
              om avvägningarna i dess helhet och inte bara denna speciella del
              av detta mycket besvärliga frågekomplex.
            </seg>
          </u>
          <note type="speaker" n="f89bae5a">
            Anf. 11 MARITA ARONSON (fp):
          </note>
          <u who="unknown" xml:id="i-d34196426d849e8b-7" n="c0f8f21a">
            <seg n="850633f7">
              Fru talman! Tack herr minister! Men det är faktiskt så att det
              fortfarande är Socialdemokraterna som har regeringsinnehavet,
              eller hur? Visst, vi kan gärna hjälpa till att göra bra underlag,
              men initiativet måste finnas hos er. Jag trodde att ni var i regeringsställning,
              men ni kanske redan har lagt av. Det var ju lite tråkigt, höll
              jag på att säga, men det kanske var bra.
            </seg>
            <seg n="e385f886">
              Det hör rör, precis som ministern säger, offentlighetsprincipen,
              alltså hur man ska kunna gå ut med forskningsmaterial offentligt.
              Jag tror att om vi ska kunna få forskning framöver måste vi se
              över lagen. Jag tycker inte att den blev bra 2004 efter att ha
              läst igenom den ordentligt. Det som är bra i denna är, precis
              som ministern säger, etikprövningen. Det sker en väldigt kritisk
              prövning innan, och det är jättebra. Den ska vara stenhård, och
              man ska ha mycket på fötterna innan man går ut med ett forskningsmaterial.
              Men om man sedan ska kunna gå in och titta på materialet och då
              se att det är en person som kanske ifrågasätter allt, för det
              gör de ofta, med vilka ögon läser man detta material som sedan
              också kanske ska publiceras? Där är jag väldigt orolig för den
              enskilde forskningspersonens del, alltså den som det bedrivs forskning
              på.
            </seg>
            <seg n="4c946b4c">
              Vi kanske måste backa bandet och titta just på den här biten
              en gång till. Nu när det just har kommit två prejudicerande domar
              är det väldigt lätt att säga: Visst, det är fritt fram att titta
              på allting för vem som helst i stort sett.
            </seg>
            <seg n="25a4c4ff">
              Här är det två privatpersoner som har ansökt om att få titta
              på materialet. Även om de har akademisk utbildning är de inte
              professionella i just den sektorn. Hur läser de då materialet?
              Det här är helt tokigt.
            </seg>
            <seg n="0e323e49">
              Jag tycker att det känns som en liten öppning när ministern diskuterar
              att det finns en viss möjlighet att börja se över det här igen.
              Annars är jag rädd att Forsknings-Sverige börjar oroa sig. Det
              finns en stor oro, i alla fall inom den medicinska forskningen,
              över hur man ska kunna få forskningspersoner framöver.
            </seg>
          </u>
          <note type="speaker" n="b3e3adaf">
            Anf. 12 Utbildnings- och kulturminister LEIF PAGROTSKY (s):
          </note>
          <u who="unknown" xml:id="i-d34196426d849e8b-8" n="c0f8f21a">
            <seg n="7368812f">
              Fru talman! Jag har en känsla av att Marita Aronson försöker
              locka in mig i en bana där jag ska försöka kvälja dom här, att
              jag ska säga att de har gjort fel, att det inte stämmer vad de
              har gjort och att de har tagit fel på det ena och det andra. Jag
              tänker inte göra det.
            </seg>
            <seg n="e77832cd">
              Jag konstaterar att domstolen har fattat vissa beslut och gått
              igenom den lagstiftning som finns och som Marita Aronson som medlem
              av den lagstiftande församlingen har kommit fram till. Jag vill
              upplysa den talrika publiken om att det är riksdagen som stiftar
              lagar i Sverige, inte regeringen.
            </seg>
            <seg n="f4594b7a">
              Jag är orolig över Marita Aronsons linje att ingen annan än de
              som ger en välvillig behandling, att ingen annan än de som är
              av samma profession och ingen annan än de som kan tänkas göra
              en positiv granskning ska tillåtas att titta i materialet. Det
              skulle innebära en forskningspolitisk tillbakagång av väldigt
              stora mått om ingen forskning där människor är inblandade skulle
              kunna bli föremål för kritisk granskning, om inga experiment skulle
              kunna upprepas därför att man inte ska kunna kontrollera hur de
              har gått till och om inga tolkningar skulle kunna ifrågasättas
              därför att ingen ska få se dem. Det tror jag inte skulle stärka
              forskningens förtroende, och jag tror inte att det skulle stärka
              tilliten till resultaten av den forskning som kommer fram.
            </seg>
            <seg n="61bb87bf">
              Jag tror att vi måste vårda respekten för vetenskapen så att
              forskning ska kunna granskas av forskarsamhället. Och då måste
              forskarsamhället vara definierat på ett sätt som är relevant.
              Ska bara neuroexperter få granska sådant här och inte läkare?
              Är inte läkare som ska tillämpa kunskaperna i sin vardagliga gärning
              tillräckligt relevanta i sin utbildning och vetenskapliga skolning
              för att ha tillgång till detta under sekretess, undrar jag vad
              skillnaden skulle bli mellan forskning och journalistik.
            </seg>
            <seg n="81ec037b">
              Här tror jag nog att vi måste vara försiktiga. Det var det som
              var min poäng när jag bad Marita Aronson försöka skriva ned detta
              på papper så att man kan ställa för och emot och gå ett steg förbi
              detta att bara allmänt uttrycka oro över att allt är kass. Ni
              är faktiskt ett politiskt parti, och Marita Aronson är ledamot
              av den lagstiftande församlingen. Det finns något som heter motion
              som man har här i riksdagen. Det innebär att man föreslår att
              regeringen ska göra någonting, för det är nästan bara mot regeringen
              de här motionerna riktar sig. Marita Aronson kan inte lämna walk
              over i den här frågan.
            </seg>
            <seg n="2d85c1cc">
              För de grupper som är intresserade av och angelägna om det viktiga
              arbete som Marita Aronson bedriver i den här frågan måste det
              framstå som konstigt att hon inte vill följa upp det genom att
              kräva ändringar av reglerna och säga vilka regler som hon vill
              ha annorlunda. Jag har en känsla av att hon försöker sitta på
              alla stolar på en gång och inte ändra några regler men ändå vara
              missnöjd med deras innebörd.
            </seg>
            <seg n="8073e6c3">
              Marita Aronson röstade för de regler som gäller i dag, men jag
              var inte inblandad. Det var en aktiv röst först i utskottet och
              sedan i kammaren. Men nu är ändå resultatet dåligt på något vis.
              Precisera då vad det är som ska ändras och hur de ska ändras!
            </seg>
            <seg n="b69951df">
              Den andra frågan om offentlighetsprincipen och sekretesslagstiftningen
              är väldigt svår. Det är svåra avvägningar som väcker mycket känslor.
              Då är det väldigt lätt att säga att det inte är bra och att något
              måste göras, men vad? Gå igenom de här avvägningarna i ditt parti
              och kom med ett förslag! Jag är inte av den åsikten att vi har
              nått nirvana där allt är perfekt. Jag vill gärna utveckla och
              förbättra lagstiftningen. Vi har svåra avvägningsproblem, och
              de kan säkert göras på annat sätt. Men om man är medlem av den
              lagstiftande församlingen duger det inte att bara yttra sig som
              en insändare. Kraven ställs lite högre, tycker jag. Hur ska det
              ändras, och på vilket sätt? Ska forskning kunna kontrolleras eller
              inte? Hur? Ska det bara vara av forskarens egen familj och hans
              privata närmaste vänkrets? Eller ska det också finnas utrymme
              för konkurrerande forskningstraditioner att göra det under sekretess?
            </seg>
          </u>
          <note type="speaker" n="1594bd77">
            Anf. 13 MARITA ARONSON (fp):
          </note>
          <u who="unknown" xml:id="i-d34196426d849e8b-9" n="c0f8f21a">
            <seg n="8f262850">
              Fru talman! Visst ska vi hjälpas åt, men det är ändå så att ministern
              måste ta initiativ om man vill titta över en lag. Det kan inte
              jag ta initiativ till. Det var därför jag vädjade och sade att
              man kanske måste backa bandet och börja titta över detta. Det
              kanske inte blir bra. I de här frågorna känns det som om vi är
              ute på lite osäker mark. Vi ska visst hjälpa till och titta på
              hur man ska kunna göra det. Jag hjälper gärna till, men jag tror
              att det är viktigt att vi vet vem som gör vad.
            </seg>
            <seg n="630e69e4">
              Både tingsrätt och kammarrätt har ju gått in och dömt i detta
              fall. Om man visar en undersökning kan man upprepa den. Den typ
              av undersökning som den här professorn har gjort har ju upprepats
              på många ställen i hela världen efter att han har gjort den. Den
              är verkligen säkerställd. Men det är kanske just detta med att
              man ska gå in i materialet och titta som vi måste se över. Det
              kan vara känsligt för vissa integritetsgrejer. Och då måste man
              kanske göra en utredning. Man måste alltså titta över det. Det
              är ingenting som man bara kan sätta på papper snabbt. Man behöver
              genomlysa hela processen. Jag tror att det behövs en ny omgång
              så att inte de här två domarna blir prejudicerande. Då är jag
              rädd för Forsknings-Sverige. Det är mitt budskap till ministern.
              Tänk en gång till!
            </seg>
            <seg n="5b74e217">
              Det var så jag menade. Jag hjälper jättegärna till att tänka.
              Men det måste komma en signal från Regeringskansliet att detta
              behöver tittas på en extra gång så att vi inte gör fel i den här
              frågan.
            </seg>
          </u>
          <note n="c2c1aee7">
            Överläggningen var härmed avslutad.
          </note>
          <note n="54530fa1">
            3 § Svar på interpellation 2005/06:45 om kemikalierna i våra
            kroppar
          </note>
          <note type="speaker" n="c2a7f51c">
            Anf. 14 Statsrådet LENA SOMMESTAD (s):
          </note>
          <u who="unknown" xml:id="i-d34196426d849e8b-10" n="c0f8f21a">
            <seg n="5bbf98ab">
              Fru talman! Sven Gunnar Persson har frågat mig vilka åtgärder
              jag tänker vidta för att sådana kemikalier som vi bär på i våra
              kroppar ska sluta användas i material och varor.
            </seg>
            <seg n="ee7e6090">
              Först vill jag betona att jag delar den oro som Sven Gunnar Persson
              ger uttryck för när det gäller kemikalier som lagras i kroppen
              och att dessa bland annat finns i varor i vår omgivning. Jag är
              också väl bekant med Världsnaturfondens och Kungl. Tekniska högskolans
              undersökning av förekomst av sådana ämnen i blodet hos ett antal
              testade familjer i olika EU-länder.
            </seg>
            <seg n="eb68e60f">
              Den typ av ämnen vi talar om är svårnedbrytbara, persistenta,
              och, anrikas i människor och andra levande organismer, det vill
              säga de är bioackumulerande. Spridningen av dessa ämnen känner
              inga gränser utan sker genom handel med varor och långväga transporter
              via luft och vatten. Sverige möter detta med att arbeta för åtgärder
              på alla nivåer; nationellt, på EU-nivå och globalt.
            </seg>
            <seg n="adc8fb72">
              I det internationella samarbetet prioriterar regeringen arbetet
              med den globala kemikaliestrategin, som kallas SAICM, högt och
              vi agerar nu kraftfullt för att den ska kunna antas i februari
              2006. Andra viktiga internationella processer är Helsingforsskonventionen
              om persistenta organiska föreningar, POP, och arbetet med kvicksilver
              under FN:s miljöprogram, Unep.
            </seg>
            <seg n="e14b1fad">
              På EU-nivå är regeringens arbete med den nya europeiska kemikalielagstiftningen,
              Reach, bland de allra högst prioriterade frågorna inom miljöområdet.
              Hanteringen av just persistenta och bioackumulerande ämnen är
              prioriterade i Reach och kommer att innebära restriktioner för
              både tillverkning och användning. Sverige driver också frågan
              om att redovisa farliga ämnen i varor. Eftersom förhandlingarna
              kring Reach fortfarande pågår så är det ännu inte möjligt att
              bedöma i vilken mån den nya lagstiftningen kommer att bidra till
              att lösa problemet. Sverige deltar i flera andra processer av
              betydelse på EU-nivå. Den kommande revideringen av växtskyddsmedelsdirektivet
              och det pågående arbetet med registrering och utvärdering av både
              växtskyddsmedel och biocider är exempel på sådana processer.
            </seg>
            <seg n="15de07f1">
              Eftersom kemikalieområdet i relativt hög grad är harmoniserat
              genom EU-lagstiftning så är Sveriges utrymme att vidta nationella
              åtgärder begränsat. Men möjligheten att nationellt införa hårdare
              regler för hanteringen av kemikalier finns och utnyttjas också
              av regeringen. Detta gäller bland annat farliga ämnen som inte
              är reglerade eller inte kan förväntas bli reglerade inom en snar
              framtid på EU-nivå. Sverige har gått före med vissa bromerade
              flamskyddsmedel, kvicksilver och PFOS. Det finns också exempel
              där svenska initiativ lett till att regleringar införs på EU-nivå
              till exempel de giftiga så kallade HA-oljorna i däck. Sverige
              har också framfört starka invändningar mot EU-kommissionens förslag
              att undanta det bromerade flamskyddsmedlet deka-BDE i RoHS-direktivet
              om elektroniska produkter. Vi avser att driva den frågan vidare
              i EU.
            </seg>
            <seg n="fb2513bf">
              Det är mycket allvarligt att den unga generationen har så högt
              antal kemikalier i blodet. Barn exponeras och kan påverkas av
              miljöfaktorer på ett annat sätt än vuxna och vi vet för lite om
              kemikaliers effekter på barns hälsa. Regeringen anser därför att
              det är nödvändigt att åtgärda bristerna på kunskap och att förbättra
              barns miljö. I miljömålspropositionen finns flera miljökvalitetsmål,
              däribland Giftfri miljö och Frisk luft, som har bäring på barns
              miljö och hälsa. Sverige har också åtagit sig att ta fram en nationell
              handlingsplan för barns miljö och hälsa inom ramen för WHO-Europa.
              Här är farliga kemikalier ett prioriterat område.
            </seg>
            <seg n="0de8d584">
              Företagens arbete med åtgärder som produktvalsprincipen och miljömärkning
              måste stimuleras och stödjas. Med ökad kunskap och bättre tillgång
              till information om miljö- och hälsorisker med kemikalieanvändning
              så drivs arbetet framåt i företag, myndigheter och hos allmänheten.
              Forskningen kring kemiska hälso- och miljörisker är här av stor
              betydelse. Kunskapen om kemikalier måste förmedlas till tillverkare
              och användare av varor. Exempel på ett verktyg för kunskapsförmedling
              är databasen Prio, som tagits fram av Kemikalieinspektionen och
              som innehåller information om vilka farliga kemikalier som förekommer
              i olika varugrupper. För att ytterligare intensifiera arbetet
              för att uppnå en giftfri miljö har regeringen i budgetpropositionen
              2005 föreslagit ökningar av anslaget till Kemikalieinspektionen.
            </seg>
            <seg n="29c0bb08">
              Avslutningsvis vill jag peka på att svensk arbetsmiljölagstiftning
              begränsar användningen av farliga kemikalier på våra arbetsplatser.
            </seg>
            <seg n="98d53c9f">
              Svaret på Sven Gunnar Perssons fråga är sammanfattningsvis att
              Sverige arbetar långsiktigt inte bara nationellt men också globalt
              och på EU-nivå för att minska användningen av kemikalier som har
              sådana egenskaper att de kan lagras i kroppen. Lagstiftningen
              behöver kompletteras med frivilliga åtgärder, kunskapsuppbyggnad
              och bättre tillgång till information. Med de åtgärderna sammantagna
              är det min ambition att vi ska kunna nå miljömålet Giftfri miljö.
            </seg>
          </u>
          <note type="speaker" n="88a4cde0">
            Anf. 15 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-960bdb000839e2c1-0" n="147ebbc6">
            <seg n="c32dd9fb">
              Fru talman! Jag vill tacka miljöministern för ett ambitiöst och
              engagerat svar på min fråga. Det visar att hon och regeringen
              tar de här frågorna på stort allvar. Det finns också en stor enighet
              i Sveriges riksdag och i Sverige om att det här är oerhört viktigt.
              Den här enigheten borde ge en kanske ännu större kraft i arbetet.
              Jag ser det som en moralisk förpliktelse att förhindra den kränkning
              av människovärde och människoliv som det innebär att vi alla,
              oftast helt ovetande, har en cocktail av gifter skakande runt
              i vårt blodomlopp.
            </seg>
            <seg n="8d9af3b3">
              Min fråga tar sin utgångspunkt i den undersökning som Världsnaturfonden
              och Kungl. Tekniska högskolan presenterat och som visar att av
              107 undersökta kemikalier finns över 70 i blodet hos någon av
              försökspersonerna. Det finns störst antal i mormorsgenerationen,
              men där är det främst de äldre kemikalierna. Medelåldern har färre
              kemikalier i sig än den yngre generationen. I den yngre generationen
              finns också de nya kemikalierna mest företrädda, de som miljöministern
              mycket riktigt pekade på bromerade flamskyddsmedel och andra som
              ju finns i datorer, kläder, smink, ja överallt i vår miljö.
            </seg>
            <seg n="bec9045c">
              Det är en ständigt pågående ofrivillig förorening av våra kroppar,
              genom inandning, genom huden, genom textilier och genom elektronik
              en pågående förorening som vi inte har kontroll över fullt ut.
              Små barn har inte undersökts, och förmodligen är det de som får
              allra mest av de här ämnena i sig genom att de oftast befinner
              sig på en lägre nivå i höjdled och kanske andas in damm där det
              rörs upp, till exempel.
            </seg>
            <seg n="b441db20">
              Miljöministern påpekar mycket riktigt att vi vet för lite om
              ämnena och deras effekter. Därför menar jag att försiktighetsprincipen
              måste skärpas. När vi inte vet måste den som vill introducera
              ett ämne på marknaden bevisa att det är ofarligt. Håller miljöministern
              med om den synen på försiktighetsprincipen?
            </seg>
            <seg n="e9f4bab6">
              Miljöministern pekar på förhoppningar om att nå miljömålet Giftfri
              miljö. I utvärderingarna sägs det ju att det är mycket svårt att
              uppnå det miljömålet även med stora insatser. Det visar att vi
              måste förstärka kampen mot dem som inte vill agera kraftfullt,
              även om det är kommissionen, Europadomstolen eller WTO. Den fria
              rörligheten kan inte vara viktigare än liv och hälsa! Delar miljöministern
              min uppfattning att det måste bli ett slut på användandet av de
              farliga kemikalier som nu tillförs, lagras och i vissa fall förökas
              i våra kroppar?
            </seg>
          </u>
          <note type="speaker" n="f013af1f">
            Anf. 16 Statsrådet LENA SOMMESTAD (s):
          </note>
          <u who="unknown" xml:id="i-d34196426d849e8b-11" n="c0f8f21a">
            <seg n="02c1f024">
              Fru talman! Jag kan försäkra Sven Gunnar Persson att det nog
              inte finns en regering i världen som driver detta hårdare än vad
              Sverige gör. Vi agerar mycket aktivt i EU. Vi hör till dem som
              hårdast driver skärpta krav i EU:s kemikalielagstiftning. Vi leder
              och har ordförandeskapet i den process som handlar om den globala
              kemikaliestrategin, och vi har mycket tydliga miljömål i Sverige
              kring just det som Sven Gunnar Persson frågade om, nämligen att
              vi ska fasa ut de farligaste kemikalierna. De ska bort ur användningen.
              Därför har vi också en mycket tydlig betoning på substitutionsprincipen.
              Vi har också, vill jag säga, varit en pionjärnation när det gäller
              tillämpningen av försiktighetsprincip och substitutionsprincip.
              Vi ska se till ämnenas egenskaper. Vi ska inte behöva bevisa att
              människor exponeras för dem för att de ska bort ur kretsloppet.
              Den positionen driver vi mycket starkt i EU-förhandlingarna i
              dag.
            </seg>
            <seg n="dd764a19">
              Vi är också ledande när det gäller kunskapsuppbyggnad. Jag vill
              betona detta: Utan kunskap kan vi inte agera mot kemikalier. Det
              handlar alltså om att skaffa kunskap, det handlar om information
              så att man får kunskap om vad som finns i varorna och det handlar
              om att fasa ut i en trestegsraket. Det är detta vi agerar för.
            </seg>
            <seg n="14daae89">
              Vi talar nu om nya ämnen som kommer fram. Jag håller med om att
              det finns ett starkt stöd för en stark kemikaliepolitik i Sveriges
              riksdag. Det möter jag ofta. Tyvärr har vi dock ännu inte sett
              någon tydlig manifestation av detta från den borgerliga sidan
              eller alliansen i presentationen av den nya politik som man vill
              driva i framtiden. Bland de arbetsgrupper som finns syns ingen
              miljöarbetsgrupp. Vi har heller inte sett några tydliga förslag
              om exakt hur ni vill driva kemikaliepolitiken, även om vi ofta
              hör att det finns ett starkt stöd för de principer vi arbetar
              för.
            </seg>
            <seg n="c13e9396">
              En viktig fråga här handlar till exempel om hur långt vi är beredda
              att driva nationella åtgärder om vi inte kommer fram på EU-nivån.
              Jag tror att vi alla är eniga om att det bästa sättet är att driva
              en harmoniserad politik. Den starkaste politiken driver vi tillsammans
              eftersom de här ämnena sprids både genom varor och genom luft
              och vatten. En stark kemikalielagstiftning på EU-nivå är alltså
              vårt bästa skydd liksom ett starkt samarbete världen över.
            </seg>
            <seg n="171e9979">
              Men när det gäller till exempel bromerade flamskyddsmedel, som
              är ett av de nya farliga ämnen som just finns i våra ungdomars
              blod, som finns i till exempel elektroniken men också i textilier,
              ser vi nu att vi möter ett starkt motstånd av ett alltmer konservativt
              EU. Nyligen har man, som jag nämnde i mitt svar beslutat sig för
              att ta bort deka-BDE, ett av de flamskyddsmedel som vi bedömer
              som mycket farligt, från elektronikproduktdirektivet, och det
              innebär att vi återigen kan få en spridning av deka. Vi kommer
              nu att gå fram i EU och driva frågan om ett nationellt förbud.
              Vi kommer också att se över möjligheten att göra det på andra
              områden.
            </seg>
            <seg n="fb84eaa8">
              Min fråga till Sven Gunnar Persson är: Innebär enigheten att
              Kristdemokraterna och övriga partier i det borgerliga blocket
              också är beredda att driva till exempel frågan om bromerade flamskyddsmedel
              nationellt, om vi inte kommer fram på EU-nivå? Det tror jag är
              en nyckelfråga för att se om vi även i fortsättningen ska driva
              en skarp kemikaliepolitik.
            </seg>
          </u>
          <note type="speaker" n="87934990">
            Anf. 17 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-960bdb000839e2c1-1" n="147ebbc6">
            <seg n="32b6519d">
              Fru talman! Miljöministern vet mycket väl att Kristdemokraterna
              under flera år har drivit och i motionsform framställt förslag
              om att vi ska fasa ut samtliga bromerade flamskyddsmedel i Sverige.
              Det är en fråga som vi naturligtvis kommer att fortsätta driva,
              och vi hoppas att vi får regeringen med oss i den delen. Vår EU-parlamentariker
              kämpar hårt inom den konservativa gruppen, som tråkigt nog inte
              är lika radikal som vi i Sverige när det gäller miljö- och kemikaliefrågorna.
            </seg>
            <seg n="0458c69a">
              Det är en gigantisk uppgift som vi står inför. Miljöministern
              kan räkna med vårt stöd. Vi kommer att fortsätta driva på när
              det gäller det här arbetet. Vi har också starkt stött den svenska
              positionen och drivit på den när det gäller arbetet med Reach.
              Det är en gigantisk uppgift, och det kan få oöverblickbara konsekvenser
              om vi misslyckas. Därför är minsta tvekan farlig.
            </seg>
            <seg n="e9267f7e">
              Bara inom EU fanns redan 1981 över 100 000 olika kemiska ämnen
              registrerade, och sedan dess har det tillkommit mängder med nya.
              Vi vet inte heller hur de reagerar med varandra. Varje ämne undersöks
              oftast för sig, vilket gör att gränsvärdena blir väldigt osäkra.
              Därför behövs en oerhört noggrann prövning, och bristfälligt testade
              ämnen måste betraktas som farliga tills motsatsen bevisats. Det
              är min syn på försiktighetsprincipen, och jag hoppas att miljöministern
              delar den. Den finns i både svensk lag, i EU och i internationella
              konventioner.
            </seg>
            <seg n="145e791c">
              När det gäller bromerade flamskyddsmedel används ett 70-tal sådana
              i Sverige, varav kanske tio är riktigt genomanalyserade. Flera
              tusen ton används fortfarande i Sverige, och halterna i modersmjölken
              och i naturen stiger. Som miljöministern också sade bryts de inte
              ned utan finns kvar. Redan i samband med Esbjergdelegationen 1995
              var miljöministrarna överens om att de ska fasas ut. Det är viktigt
              att det arbetet nu sker med kraft.
            </seg>
            <seg n="27f20a8d">
              Det finns ersättningsmedel. Det är det fina i kråksången. Både
              branscher, Räddningsverk och företag pekar på att de går att ersätta.
              Därför skulle jag önska att vi snabbt kunde komma fram till ett
              beslut om förbud för import av alla bromerade flamskyddsmedel.
              Är du beredd att arbeta för detta, trots den fria rörligheten
              för varor och tjänster? Det är viktigt att de företag och branscher
              som ligger i framkant och redan ersatt sina varor inte konkurreras
              ut av billiga importvaror där dessa medel fortfarande finns kvar.
            </seg>
            <seg n="e27c695a">
              Alltså: Går det att driva försiktighetsprincipen starkare? Går
              det att se frågan på det sätt som jag gör? Är du beredd att arbeta
              för ett snabbt förbud av de allra flesta bromerade flamskyddsmedlen
              i Sverige?
            </seg>
          </u>
          <note type="speaker" n="1846e805">
            Anf. 18 Statsrådet LENA SOMMESTAD (s):
          </note>
          <u who="unknown" xml:id="i-d34196426d849e8b-12" n="c0f8f21a">
            <seg n="032deab2">
              Fru talman! Jag är glad att Socialdemokraterna och Kristdemokraterna
              är eniga om utfasningen av de bromerade flamskyddsmedlen. Här
              har vi varit mycket tydliga. Jag vet att Kristdemokraternas representant
              i Europaparlamentet också arbetat mycket aktivt med dessa frågor.
            </seg>
            <seg n="5710b27a">
              Min oro gäller, precis som Sven Gunnar Persson antyder, var den
              stora konservativa gruppen står och var Sveriges andra riksdagspartier
              står. Det vore intressant att få en presentation av alliansens
              miljöpolitik på det här området och se om alla partier är lika
              framåt som Kristdemokraterna i fråga om utfasningen.
            </seg>
            <seg n="ca104186">
              Vi är nu på väg och arbetar aktivt för det. Som jag nämnde i
              mitt tidigare svar är vi på väg att till EU-kommissionen notifiera
              ett nationellt förbud mot deka-BDE. Vi arbetar också mycket aktivt
              när det gäller elektronikprodukterna. Jag är oerhört besviken
              över att vi, trots ett intensivt arbete, mötts av att kommissionen
              på ett sätt som vi ifrågasätter valt att undanta ett av de bromerade
              flamskyddsmedlen, nämligen deka-BDE, från det förbud som fanns
              för elektroniska produkter. Ungefär 80 % av detta bromerade flamskyddsmedel
              finns i elektroniska produkter. Det är alltså mycket allvarligt.
            </seg>
            <seg n="39722a5a">
              Vi har erfarit att Europaparlamentet har för avsikt att agera
              i den här frågan eftersom kommissionen förbigått parlamentet.
              Även den svenska regeringen har en beredskap att agera i frågan.
              Vi har en gång råd och parlament tillsammans beslutat att deka-BDE
              inte ska vara tillåtet i elektroniska produkter. Det förbudet
              anser vi bör bibehållas. Vi anser inte att kommissionen kan dra
              bort det av egen kraft.
            </seg>
            <seg n="d32f0206">
              Sverige står för fri rörlighet av varor och tjänster. Vi tycker
              att det är mycket viktigt att vi har fri rörlighet, en fri marknad
              i Europa, en fri marknad i världen. Det har hög prioritet. Emellertid
              anser vi också att detta inte får gå ut över ett starkt miljöskydd,
              och det finns situationer när vi måste agera och säga att vi inte
              kan låta den fria rörligheten av varor och tjänster gå förbi miljökraven.
              När det gäller bromerade flamskyddsmedel har vi en sådan situation.
            </seg>
            <seg n="6170c5fe">
              Vårt första val är alltid att försöka få med alla EU-länder på
              ett gemensamt förbud så att vi kan enas om att ha fri rörlighet
              och ett starkt miljöskydd. Om vi inte kan det och det är fråga
              om ett mycket bekymmersamt fall, som deka-BDE, är vi beredda att
              agera. Det är därför vi nu notifierar deka-BDE till kommissionen.
            </seg>
            <seg n="8cdd1f79">
              Vi ger också Kemikalieinspektionen i uppdrag att se över möjligheten
              till ett nationellt förbud för övriga bromerade flamskyddsmedel.
              Det gör vi i ett läge när vi ser att det är svårt att komma fram
              på EU-nivå eftersom motståndet är för hårt. Vi gör bedömningen
              att de bromerade flamskyddsmedlen hör till de nya farliga, ackumulerande
              ämnen som bör fasas ut, och där måste vi alltså agera mycket aktivt
              och ligga i framkant. Jag gläder mig åt att vi har samma uppfattning
              i den frågan.
            </seg>
            <seg n="17725b25">
              När det gäller försiktighetsprincipen vill jag än en gång försäkra
              att vi driver frågan om försiktighetsprincipen med full kraft.
              Den definieras i något olika termer. Det förs många diskussioner
              om det. Vi har i EU tillsammans drivit fram hur vi ska formulera
              den. Vi har en stark tolkning av försiktighetsprincipen, och vi
              driver den mycket tydligt också i de internationella förhandlingarna,
              där försiktighetsprincipen nästan alltid är uppe.
            </seg>
            <seg n="81382749">
              Just när det till exempel gäller de persistenta och de ackumulerande
              kemikalierna har vi gjort stora framsteg, inte minst inom ramen
              för Helsingforsskonventionen, beträffande en skärpt och tydlig
              tillämpning av försiktighetsprincipen. Det arbetet kommer vi att
              fortsätta med.
            </seg>
          </u>
          <note type="speaker" n="6c8b78cc">
            Anf. 19 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-960bdb000839e2c1-2" n="147ebbc6">
            <seg n="6c576ebf">
              Fru talman! Jag vill tacka miljöministern för de goda omdömena
              om kristdemokratisk kemikaliepolitik och miljöpolitik. Jag kan
              försäkra ministern att jag inte mött några invändningar från de
              övriga partierna i alliansen. Antingen har de inte tordats eller
              också har de inga invändningar.
            </seg>
            <seg n="ef509231">
              Frågan för dagen är alltså: Vad kan göras för att fasa ut de
              farliga kemikalier som finns i våra kroppar, i vårt blod. Det
              har varit ett bra och förhoppningsvis för eventuella åhörare intressant
              samtal. Miljöministern har stor kunskap och insikt om vad som
              behöver göras och visar också en vilja att göra det. För mig kvarstår
              tyvärr vissa frågetecken när det gäller förmågan att genomföra
              det nödvändiga kanske inte så mycket beroende på miljöministerns
              egen förmåga, utan på förmågan hos det system som vi är insatta
              i. Det gäller också viljan att sticka ut och gå före. Den finns
              ju, men finns den i tillräcklig omfattning?
            </seg>
            <seg n="3f71ff62">
              Min avslutande vädjan till miljöministern blir därför: Låt försiktighetsprincipen
              få ännu större genomslag. Låt riskerna för hälsa och miljö stå
              över den fria rörligheten av varor. För fram beslut som gör att
              bromerade flamskyddsmedel försvinner från vårt land.
            </seg>
            <seg n="7294a1ca">
              Med hänsyn till påverkan på talmannens och kammarpersonalens
              mentala hälsa avstår jag från att föreslå att ministern och jag
              ska sjunga duett, men nog skulle vi kunna förenas i sångstrofen:
              Kan vi, vill vi, törs vi? Ja, vi kan, vi vill, vi törs.
            </seg>
            <seg n="73899daf">
              Tack för en bra debatt!
            </seg>
          </u>
          <note type="speaker" n="a81ecbe9">
            Anf. 20 Statsrådet LENA SOMMESTAD (s):
          </note>
          <u who="unknown" xml:id="i-d34196426d849e8b-13" n="c0f8f21a">
            <seg n="1856bd6c">
              Fru talman! Efter denna nästan musikaliska avslutning ska jag
              inte förlänga debatten i onödan. Låt mig säga att vi kan och vi
              vill och vi törs. Det är jag alldeles övertygad om. Vi har också
              visat det.
            </seg>
            <seg n="64cbc304">
              Jag nämnde tidigare att OECD i sin bedömning av svensk kemikaliepolitik
              noterar att vi ligger bland de absolut främsta i världen både
              när det gäller kunskap och forskning och när det gäller att driva
              dessa frågor. Det ska vi fortsätta att göra.
            </seg>
            <seg n="e9c86a8f">
              Jag vill betona att det är många utöver regering och riksdag
              som kan göra och gör stora insatser. Många i svenskt näringsliv
              ligger långt framme. Många företag jobbar på ett föredömligt sätt
              med dessa frågor och gör stora insatser. Det är viktigt, och det
              arbetet kommer vi att fortsätta att stödja. Jag är övertygad om
              att det är en strategi som på sikt kommer att vinna allt större
              gehör. Det märker vi inte minst på den internationella arenan.
            </seg>
            <seg n="ab112251">
              Det finns i dag ett oerhört intresse i världen för att öka kunskapen
              om kemikalier och få kapacitet att hantera dessa tiotusentals
              kemikalier som bidrar till sjukdom och död bland många människor
              betydligt fler än hos oss. Det är ett internationellt ansvar som
              vi måste ta. När det gäller dessa frågor kommer det som vi gör
              i Sverige och i EU att ha betydelse för hela vår jords framtid.
            </seg>
          </u>
          <note n="c2c1aee7">
            Överläggningen var härmed avslutad.
          </note>
          <note n="640a63b1">
            4 § Svar på interpellation 2005/06:39 om lagen om stöd och service
            till vissa funktionshindrade
          </note>
          <note type="speaker" n="8667dd32">
            Anf. 21 Socialminister BERIT ANDNOR (s):
          </note>
          <u who="unknown" xml:id="i-d34196426d849e8b-14" n="c0f8f21a">
            <seg n="10c6af6f">
              Fru talman! Kaj Nordquist har frågat mig om vad jag avser att
              göra för att förmå kommunerna att ta sitt ansvar när det gäller
              lagen (1993:387) om stöd och service till vissa personer med funktionshinder,
              LSS.
            </seg>
            <seg n="8452a31f">
              LSS har varit en fantastisk reform för personer med omfattande
              funktionshinder, inte minst för dem som har fått tillgång till
              personlig assistans. LSS har också varit en grundförutsättning
              för att vi ska kunna tala om ett perspektivskifte från patient
              till medborgare, det som vår handikappolitik bygger på.
            </seg>
            <seg n="94b3b872">
              När det gäller kommunernas ansvarstagande i förhållande till
              LSS vill jag börja med att nyansera bilden något. Enligt min uppfattning
              visar nämligen ökningen av LSS-insatser att kommunerna i stor
              utsträckning tillhandahåller insatser efter behov. Med detta sagt
              finns det ändå problem som inte ska förringas.
            </seg>
            <seg n="81d4a413">
              De fall som Kaj Nordquist uppmärksammar är då hemkommunen sluter
              avtal med en annan kommun för att utföra en insats som man för
              tillfället inte kan tillhandahålla själv. Sedan utjämningssystemet
              för LSS-kostnader infördes år 2004 har det kommit signaler om
              att kommuner säger upp sådana avtal och använder utjämningssystemet
              som grund för uppsägningen. Genom att säga upp avtalet går kostnaderna
              för LSS-insatsen över till den kommun som tillhandahåller insatsen.
              I praktiken innebär det att den ursprungliga hemkommunen avsäger
              sig sitt ansvar för den enskilde kommunmedborgaren. Det är oacceptabelt
              och är inte på något sätt förenligt med utjämningssystemets syfte.
            </seg>
            <seg n="d298aa7f">
              Med anledning av detta har Socialstyrelsen fått regeringens uppdrag
              att följa upp avtalen och analysera vilken betydelse och funktion
              de har. Socialstyrelsen ska redovisa hur vanligt det är att avtal
              sägs upp och också ge en bild av hur rättssäkerheten beaktats
              inför och i samband med uppsägning av avtal. Man ska också uppmärksamma
              vilka konsekvenser uppsägningarna fått för enskildas livsvillkor.
              Uppdraget ska redovisas senast den 1 december 2005.
            </seg>
            <seg n="89e0d663">
              När det gäller ej verkställda beslut och domar har Socialstyrelsen
              och länsstyrelserna nyligen rapporterat statistiken för år 2004.
              Antalet ej verkställda domar minskade kraftigt under både år 2003
              och år 2004. Av det kan man dra slutsatsen att den särskilda sanktionsavgift
              som infördes år 2002 för domstolstrots har varit effektiv. När
              det gäller ej verkställda beslut och avslag trots bedömt behov,
              kvarstår problemet i lika stor omfattning som tidigare. Regeringen
              kommer därför att redogöra för åtgärder mot detta i en lagrådsremiss
              som ska lämnas före årsskiftet.
            </seg>
            <seg n="e72c375b">
              Jag vill egentligen inte kommentera Kaj Nordquists uppgift om
              att kommunala tjänstemän uppger att de inte anser att den egna
              kommunen har råd med LSS. Låt mig i stället säga så här. I och
              med att LSS är en rättighetslag kan inte bristande ekonomiska
              resurser användas som ett argument för att inte tillhandahålla
              insatser om behoven finns. Och i övrigt när det gäller kommunal
              ekonomi och LSS-kostnader, låt oss se vad som kommer ut av den
              granskning av utjämningssystemet för LSS-kostnader som kommunminister
              Sven-Erik Österberg har aviserat.
            </seg>
          </u>
          <note type="speaker" n="5033a533">
            Anf. 22 KAJ NORDQUIST (s):
          </note>
          <u who="unknown" xml:id="i-d34196426d849e8b-15" n="c0f8f21a">
            <seg n="5f9df9b7">
              Fru talman! Jag tackar statsrådet för visat engagemang. Jag vet
              att socialministern har ett stort intresse för dessa frågor. Det
              känns väldigt bra för framtiden. Jag vill ändå peka på några saker.
            </seg>
            <seg n="8c970bda">
              I grund och botten handlar det om vilken sorts samhälle vi ska.
              Ett jämlikt samhälle, som den gamla parollen hette, förutsätter
              att även funktionshindrade människor är fullt delaktiga och har
              en full tillgänglighet.
            </seg>
            <seg n="cefb47db">
              Det måste rimligen vara så att kommuner tar ansvar för sina kommuninvånare.
              Det är fullständigt orimligt att man exkluderar gruppen funktionshindrade
              från dem som man ska ta ansvar för. Det är orimligt att man ska
              skyffla över dem till någon sorts statlig finansiering. Om man
              är en kommuninvånare ska naturligtvis kommunen ta hand om en.
              Så pass enkelt är det egentligen.
            </seg>
            <seg n="e4090e43">
              Vi talar här om olika beslut som inte har blivit av. Det finns
              icke verkställda beslut. Då kan man fundera på hur man ska tackla
              det. Det går inte riktigt att överklaga ett i grund och botten
              positivt beslut. Men ska man hitta något straffsystem vore det
              rimligt att vitesförläggandet var kopplat till att man inte har
              brytt sig om vad domstolarna har sagt. Förhoppningsvis skulle
              det kunna leda till en större tydlighet där både kommuner och
              landsting skulle kunna peka på när de sociala delarna av myndigheterna
              inte har gjort vad de ska, det vill säga sina åtaganden för sina
              invånare. Det är också orimligt med de väntetider som finns trots
              positiva beslut. Det är inte ovanligt. Var fjärde person har fått
              vänta i mer än två års tid på att besluten ska genomföras.
            </seg>
            <seg n="3e39ce94">
              För mig är LSS en oerhörd frihetsreform. Det är en viktig del
              av den generella välfärdspolitiken. Det måste vara så att om man
              är eller blir funktionshindrad ska man inte helt plötsligt hamna
              i någon sorts straffklass som medborgare. För mig känns det viktigt
              att 1994 års LSS, som framställdes som århundradets stora handikappreform,
              också får fortsätta att vara det.
            </seg>
            <seg n="857b80ba">
              Huvudmannaskapet för kommunerna ska respekteras av kommunerna.
              Lagstiftningen ska vara intakt och inte frasas sönder på olika
              sätt. Jag är väldigt positiv till att man gör en översyn inför
              den lagrådsremiss som alldeles nyss apostroferades.
            </seg>
          </u>
          <note type="speaker" n="224d2a57">
            Anf. 23 Socialminister BERIT ANDNOR (s):
          </note>
          <u who="unknown" xml:id="i-d34196426d849e8b-16" n="c0f8f21a">
            <seg n="b6b98e5a">
              Fru talman! Låt mig börja med att säga att jag instämmer helt
              i vad Kaj Nordquist säger om värdet av LSS och den frihetsreform
              som detta är.
            </seg>
            <seg n="9a59d1d3">
              Jag instämmer också i det som Kaj Nordquist säger om att det
              handlar i grunden om att kunna skapa förutsättningar för jämlikhet
              i samhället. Ska det vara möjligt måste alla i samhället kunna
              erbjudas en delaktighet. Det handlar ytterst om mänskliga rättigheter.
              Alla ska vara med om vi ska kunna bygga ett jämlikt och gott samhälle.
              I det perspektivet är LSS-reformen oerhört central och viktig.
            </seg>
            <seg n="b92e3817">
              Tyvärr har vi problem med verkställigheten av de beslut som man
              fattar i kommunerna. Det har också dykt upp under senare år att
              man i och för sig fattar positiva beslut. Man konstaterar att
              du som person har rätt till insatsen eftersom dina behov är av
              den omfattning och den art att du behöver insatsen. Men sedan
              när man har fattat beslutet uppstår problemet med att man inte
              verkställer detta beslut.
            </seg>
            <seg n="d47d3c27">
              Det var just för att titta närmare på det som vi tillsatte utredningen
              för att föreslå hur vi skulle komma till rätta med det. I en situation
              där du får ett positivt beslut har du inte någon möjlighet att
              överklaga. Jan Pennlöv har tittat på utredningen och har överlämnat
              betänkandet Beviljats men inte fått. I utredningen finns ett förslag
              som innebär att man ska införa en rapporteringsskyldighet för
              kommunerna om de icke verkställda positiva besluten. Det finns
              också ett förslag om en sanktionsavgift som det yttersta påtryckningsmedlet.
            </seg>
            <seg n="03ac68bf">
              Det är egentligen ett misslyckande att vi ska behöva ägna oss
              åt att i lagstiftning lägga fast behovet av sanktionsavgifter.
              Det är min uppfattning att kommuner och landsting borde vara angelägna
              om att tillse att de beslut som man har fattat också verkställs.
              Tyvärr ser vi att det brister. Det är mot den bakgrunden som vi
              nu förbereder denna lagrådsremiss. Vi har också för avsikt att
              lämna en proposition i frågan till riksdagen. Men jag vill understryka
              att det egentligen borde vara obehövligt.
            </seg>
            <seg n="8c805ad0">
              Jag vill också kommentera det som Kaj Nordquist sade om hur man
              ska betrakta alla personer i en kommun. Det är också min utgångspunkt
              att vi alla är kommunmedborgare och att vi alla ska behandlas
              på samma sätt, oavsett vilka vi är och hur vi har det.
            </seg>
            <seg n="3b600ba5">
              Därför är det naturligtvis oerhört viktigt att kommunerna tar
              ansvar för alla sina medborgare. Vad skulle det innebära i förlängningen
              om vi fick se den utvecklingen att kommunen inte vill ta ansvar
              för vissa medborgare i kommunen?
            </seg>
            <seg n="6bb7e201">
              Jag tycker att det är en märklig diskussion som har dykt upp
              även i denna kammare, där det finns partier som företräder den
              linjen.
            </seg>
          </u>
          <note type="speaker" n="0ea1ffe3">
            Anf. 24 KAJ NORDQUIST (s):
          </note>
          <u who="unknown" xml:id="i-d34196426d849e8b-17" n="c0f8f21a">
            <seg n="487d7f62">
              Fru talman! Jag tycker att det centrala är att vi ska byta perspektiv
              på debatten. Det uttrycktes väldigt bra i den handikapplan som
              vi antog i den här kammaren för en del år sedan. Vi ska gå från
              att funktionshindrade inte ska vara patienter, utan de ska vara
              medborgare.
            </seg>
            <seg n="5cfd0bbb">
              Det handlar ytterst om människovärde, rättigheter och mänskliga
              rättigheter naturligtvis. Det är det det är fråga om. Det blir
              fullständigt bedrövligt när man diskuterar sådana synpunkter som
              att vissa kommunmedborgare är dyrare än andra. Såvitt jag vet
              finns det inte plus- och minusmänniskor. Det finns människor.
              De ska ha sina rättigheter.
            </seg>
            <seg n="6f7f2276">
              Det är trist att höra formuleringar som att funktionshindrade
              blir dumpade hit och dit. Det är inte ens ironi, utan man resonerar
              faktiskt så.
            </seg>
            <seg n="2140c56c">
              Vi pratar om kronor och ören och vem som ska betala och när man
              ska betala. Vi borde inte diskutera det. Vi borde diskutera LSS
              som frihetsreform. Vi borde diskutera ideologin kring detta. Vi
              borde diskutera relationen till den generella välfärdspolitiken.
              Vi borde diskutera i termer om ett samhälle för alla. Det är det
              det egentligen handlar om.
            </seg>
            <seg n="73b624d3">
              Jag tycker att det är väldigt bra att du för fram frågan om behovet
              och att det är behovet som ska styra och att man inte kan avvisa
              det utifrån att man har brist på pengar. Det är ändå så diskussionen
              ser ut nu. Jag tycker att det är väldigt tråkigt. Det är också
              olämpligt.
            </seg>
            <seg n="ed7c494a">
              Den traditionella omfördelning vi har i Sverige är faktiskt ekonomiskt
              rationell. Det ska vi komma ihåg. Rättighetslagar handlar inte
              bara om att vi skapar rättvisa. Vi skapar också ekonomisk utveckling.
            </seg>
            <seg n="043d4e8d">
              Jag hade förmånen att under helgen vara på ett seminarium i Helsingfors
              kring Världsbanken. Där visar man tydligt att stora skillnader
              inte alls är ekonomiskt lämpliga eller en bra grund för ekonomisk
              utveckling, som man så länge har hävdat i borgerlig nationalekonomi.
              Det visar sig tvärtom att små ekonomiska skillnader och jämlika
              förhållanden är det som skapar den bästa utvecklingen, även för
              de stora företagen i landet. Det ska vi inte glömma.
            </seg>
            <seg n="31dc9c9a">
              Om man börjar kapa sådana idéer och koncept som vi har utvecklat
              får det också sådana konsekvenser. Jag vill inte se ett Sverige
              som hamnar efter beroende på att man i praktiken börjar trasa
              sönder den generella välfärdspolitiken genom att kommunerna inte
              tar ansvar för sina medborgare. Jag tycker att det är en absurd
              utveckling.
            </seg>
          </u>
          <note type="speaker" n="b789eb8a">
            Anf. 25 Socialminister BERIT ANDNOR (s):
          </note>
          <u who="unknown" xml:id="i-d34196426d849e8b-18" n="c0f8f21a">
            <seg n="47b2dd31">
              Fru talman! Jag delar helt Kaj Nordquists uppfattning när det
              gäller vikten av att slå vakt om och stärka och vidareutveckla
              den generella välfärden.
            </seg>
            <seg n="17432963">
              Det är ju en unik modell som vi har lyckats skapa i de nordiska
              länderna. Den bygger på de grundprinciper som handlar om att vi
              skapar stora värden av jämlikhet och rättvisa i våra samhällen.
            </seg>
            <seg n="8bd77b8e">
              Det visar att när vi har en generell välfärd alltså en välfärd
              som omfattar alla, inte bara några uppnår vi också stora mått
              av omfördelning och därmed en god jämlikhet mellan människor i
              levnadsvillkor.
            </seg>
            <seg n="6ef05e4d">
              Det är en stor omfördelning som sker. Det leder till en positiv
              utveckling. Det är också en del av att skapa goda förutsättningar
              för tillväxt och det är, tror jag, helt avgörande för att vi i
              de nordiska länderna har en så stark konkurrenskraft som vi har.
            </seg>
            <seg n="f8e40bdf">
              Det är oerhört viktigt för våra samhällens utveckling även i
              framtiden att vi slår vakt om och stärker den generella välfärden.
            </seg>
            <seg n="2ee3f872">
              Det resonemang som vi kan se i den allmänna debatten, men också
              företrädd av vissa partier, där man pekar ut vissa kommunmedborgare
              som dyrare än andra, som Kaj Nordquist säger, tycker jag är djupt
              oroande. Jag har upprörts mycket av den debatt där vissa kommuner
              inte vill vara med och ta gemensamt ansvar för den gemensamma
              välfärden och där man faktiskt i praktiken tillämpar en uppsägning
              av avtal som man har ingått och hänvisar till att det nya utjämningssystemet
              inom LSS skulle innebära att den här typen av avtal inte behövs.
            </seg>
            <seg n="c8d4d77c">
              Det är upprörande och jag anser att vi måste komma till rätta
              med detta. Det finns inget som helst stöd i lagstiftningen och
              det nya utjämningssystemet för att vissa kommuner ska kunna ställa
              sig vid sidan om och säga att man inte vill vara med och betala.
            </seg>
            <seg n="18c134c5">
              Socialstyrelsen har nu fått det här uppdraget. De ska kartlägga
              hur det ser ut och vilken omfattningen är. De ska också se hur
              spritt detta är. Uppföljningen och analysen kommer att lämnas
              till mig om bara någon månad. Jag hoppas att den kommer att ge
              ett bra underlag för en fortsatt diskussion. Detta är naturligtvis
              inte acceptabelt. Jag vill understryka att det inte är förenligt
              med det nya utjämningssystemets syfte. De kommuner som har ingått
              ett avtal tidigare har fortsatt ett ansvar för sina kommunmedborgare.
            </seg>
            <seg n="4d22530c">
              Slutligen vill jag understryka att jag helt delar Kaj Nordquists
              syn när det gäller värdet av LSS och dess omistliga del i en generell
              välfärd.
            </seg>
          </u>
          <note type="speaker" n="96f8f0c9">
            Anf. 26 KAJ NORDQUIST (s):
          </note>
          <u who="unknown" xml:id="i-d34196426d849e8b-19" n="c0f8f21a">
            <seg n="bb993f7e">
              Fru talman! Jag vill göra en avslutande kommentar. LSS är ju
              i grund och botten en lagstiftning som handlar om offentliga lokaler
              och kommunikationer. Ursprunget till min fråga var rätten att
              bo var man vill utan att kommunala tjänstemän ska obstruera mot
              det.
            </seg>
            <seg n="92e025ef">
              En person tog kontakt med mig och berättade vilka kommuner som
              vid kontakt med honom faktiskt talade om att han inte var välkommen
              att flytta till deras kommuner. Det är ju inget officiellt beslut
              så det går ju inte att överklaga. Jag har en lista. Jag ska läsa
              upp några av namnen. Det är skammens namn. Alingsås, Botkyrka,
              Borås, Falkenberg, Gävle, Göteborg, Halmstad, Helsingborg, Haninge,
              Huddinge, Järfälla, Karlstad, Kristianstad, Linköping, Lund, Malmö,
              Mölndal. Det är en rad till. Det är bara att rabbla vidare. Det
              är bedrövligt att kommunala tjänstemän gör så här.
            </seg>
            <seg n="40e78b3c">
              Det finns säkert inget postulat som har gjort att man gör på
              detta sätt. Men det får fruktansvärda konsekvenser. Det är den
              gamla sockenvandringen, det vill säga att den som lovade att ta
              hand om ett barn till lägst kostnad för kommunen fick ta hand
              om barnet.
            </seg>
            <seg n="8c2f35d2">
              Så ska vi inte ha det i Sverige på 2000-talet.
            </seg>
          </u>
          <note type="speaker" n="a8a69f94">
            Anf. 27 Socialminister BERIT ANDNOR (s):
          </note>
          <u who="unknown" xml:id="i-d34196426d849e8b-20" n="c0f8f21a">
            <seg n="727d6e17">
              Fru talman! Jag delar helt Kaj Nordquists uppfattning. Det är
              inte acceptabelt, och det skulle, precis som Kaj Nordquist säger,
              vara en återgång till gamla förhållanden. Jag trodde att vi hade
              lagt den tiden bakom oss. Det här visar än mer hur viktigt det
              är att ständigt föra kampen för allas lika värde och allas rätt
              att fullt ut delta i samhällslivet som fullvärdiga kommunmedborgare.
            </seg>
            <seg n="1f9e50e0">
              Det har skett ett perspektivskifte när det gäller handikappolitiken
              och dess utformning från ett omsorgsperspektiv till ett medborgarperspektiv.
              Det visar på vikten av att vi fortsätter det här arbetet och systematiskt
              följer upp och driver arbetet vidare. Så fort vi ser den här typen
              av överträdelser mot de grundläggande principer som vi anser ska
              ligga till grund för ett gott samhälle är det viktigt att vi tar
              tag i det.
            </seg>
            <seg n="772e24a2">
              Min uppfattning är att det arbetet måste drivas vidare. Jag tackar
              Kaj Nordquist för en bra debatt.
            </seg>
          </u>
          <note n="c2c1aee7">
            Överläggningen var härmed avslutad.
          </note>
          <note n="14456fd8">
            5 § Svar på interpellation 2005/06:43 om JämO:s politiserade
            roll
          </note>
          <note type="speaker" n="e08f00ff">
            Anf. 28 Statsrådet JENS ORBACK (s):
          </note>
          <u who="unknown" xml:id="i-430a636392c337e5-0" n="c0f8f21a">
            <seg n="ffa4407c">
              Fru talman! Tina Acketoft har frågat mig vad jag tänker göra
              för att säkerställa en jämställdhetsombudsman för alla medborgare,
              och en JämO som i högre utsträckning fokuserar på det rättsliga
              arbetet över det politiska.
            </seg>
            <seg n="1e95b468">
              Jag vill gärna börja mitt svar genom att redogöra för vilken
              roll JämO har i dag. Myndigheten har tillsyn över tre lagar: jämställdhetslagen,
              lagen om likabehandling av studenter i högskolan och lagen om
              förbud mot diskriminering.
            </seg>
            <seg n="03471c1b">
              JämO har enligt sin instruktion i huvudsak tre uppgifter. Den
              första är rådgivning och tillsyn och att i första hand genom rådgivning
              och upplysning verka för att lagarna följs.
            </seg>
          </u>
          <note n="a4246e98">
            Den andra är att handlägga ärenden och tvister om diskriminering
            på grund av kön.
          </note>
          <u who="unknown" xml:id="i-463798346235eebe-0" n="c0f8f21a">
            <seg n="01630b4b">
              Det tredje är att ge information och på andra sätt verka för
              att främja jämställdheten.
            </seg>
            <seg n="9d23243b">
              Över 70 % av resurserna läggs på arbetet med anmälningar, rådgivning
              och tillsyn. Enligt årsberättelsen för 2004 har endast drygt en
              fjärdedel av myndighetens resurser gått till att sprida information.
            </seg>
            <seg n="b91e47a9">
              Interpellanten beklagar att JämO har tagit så få tvister till
              Arbetsdomstolen. I själva verket följer det av instruktionen att
              myndigheten ska försöka nå en förlikning med arbetsgivaren och
              endast ta tvister till domstol när det är fråga om ett särskilt
              svårbedömt fall. I år har JämO vunnit två mål i Arbetsdomstolen.
            </seg>
            <seg n="dd623ac5">
              Det är självfallet viktigt att myndigheternas informationsinsatser
              sker inom ramen för de uppgifter och uppdrag som beslutas av regering
              och riksdag. Det måste finnas en klar rågång mellan de politiska
              beslutsprocesserna och myndigheternas verkställighetsuppgifter.
              Det är därför viktigt att det sker en öppen debatt om denna gränsdragning.
            </seg>
            <seg n="82923053">
              JämO har klart definierade uppgifter i dag och jag anser att
              man utför dessa uppgifter på ett korrekt sätt.
            </seg>
            <seg n="34232893">
              Sedan håller jag med Tina Acketoft om att det är viktigt att
              JämO är en stark myndighet som ser till att lagen följs. Jag håller
              också med om att lagen efterlevs för dåligt i dag. Av arbetsplatser
              med mer än 200 anställda har visserligen 80 % en jämställdhetsplan,
              men det finns en hel del kvar att göra. Det gäller främst bland
              små företag, där bara 25 % har en jämställdhetsplan.
            </seg>
            <seg n="99749938">
              Regeringen har därför föreslagit riksdagen att JämO ska få 6
              miljoner kronor mer i anslag nästa år, vilket är en ökning med
              25 %. Denna ökning ska i första hand gå till att granska och stödja
              arbetsgivarnas lönekartläggningar.
            </seg>
          </u>
          <note type="speaker" n="11cda20b">
            Anf. 29 TINA ACKETOFT (fp):
          </note>
          <u who="tina_acketoft_60c419" xml:id="i-6efa642ed66f4de3-0" n="65e3d23d">
            <seg n="1ed59561">
              Fru talman! Tack så mycket för svaret, jämställdhetsministern!
              Man känner sig nästan alldeles ihjälkramad här; det finns närapå
              ingenting som vi har olika åsikter om. Man bara håller med mig
              hela tiden.
            </seg>
            <seg n="5b466b9d">
              Låt mig börja med att säga att jag är stolt över den viktiga
              roll som Folkpartiet spelade i jämställdhetslagens tillkommande.
              Det var inte direkt en enig kammare som fattade det beslutet.
              Tvärtom var det så att den nuvarande regeringen starkt motsatte
              sig jämställdhetslagen. Man ansåg att det var fackets uppgift
              att sköta detta. Efter att ha sett att facket kanske inte är något
              under av jämställdhet direkt är jag oändligt tacksam att vi har
              en jämställdhetslag. Därför är det också så viktigt att den verkligen
              följs.
            </seg>
            <seg n="b7a46ffb">
              Eftersom det var Folkpartiet som låg bakom det här känner jag
              ett ytterligare större ansvar för att se till att lagen verkligen
              efterlevs. Vi är överens om att den inte gör det. Vi hör ett antal
              upprepningar här. På arbetsplatser med 200 anställda har visserligen
              80 % en jämställdhetsplan, men det finns en hel del kvar att göra,
              säger jämställdhetsministern. Det gäller främst bland små företag,
              där bara 25 % har en jämställdhetsplan. Det är väl någonting som
              vi måste notera.
            </seg>
            <seg n="b7d5b048">
              En del av orsaken till den här låga efterlevnaden skulle jag
              vilja påstå är att den tillsyn som ska skötas av JämO, Jämställdhetsnämnden
              och fackföreningarna sköts alldeles för dåligt. Det beror också
              på att lagen har ett frivillighetsinslag som är förödande. Den
              tas inte på lika stort allvar som andra lagar. Tänk om ett företag
              skulle kunna säga: Vi tycker inte att det är så kul att betala
              skatt, så vi låter bli det! Eller tänk om ett företag skulle säga:
              Miljölagen tycker inte vi är så häftig, så den tar vi och struntar
              i! Vilka skulle kunna säga så här och komma undan på ett så enkelt
              sätt som man gör om man inte följer jämställdhetslagen?
            </seg>
            <seg n="0ca34c4c">
              Det ska inte finnas något frivilligt inslag, och jämställdhetslagen
              är ingen mjukislag. Därför krävs det att tillsynen sköts på ett
              effektivt sätt. Det är en fråga. Hur ska vi komma till rätta med
              detta? Vad krävs det för nya instrument i lådan för att JämO ska
              utföra sin roll? Det är en separat fråga.
            </seg>
            <seg n="10ddeb5f">
              Den stora frågan i denna interpellation, som jag har försökt
              att göra tydlig och som jag ska göra ännu tydligare, är att JämO
              är en myndighetsfunktion. JämO är ingen opinionsbildande verksamhet.
            </seg>
            <seg n="0298dc9c">
              Lyssna här, kära jämställdhetsminister! Ibland ser jag mig själv
              som ledare för en statlig befrielsearmé. Varje arbetstidsförkortning
              som omfattar både kvinnor och män kan betraktas som en jämställdhetsreform.
              Det finns ideologiskt avgörande argument som kan föras fram mot
              subventionerade tjänster eftersom förslaget strider mot både idén
              om jämlikhet och jämställdhet. Detta har sagts av JämO, Claes
              Borgström, i våra stora tidningar, i utredningar och i remissvar.
            </seg>
            <seg n="f4f75d55">
              Därtill kommer att han ständigt driver frågan om kvoterade styrelser
              och kvoterad föräldraledighet. I en debatt som jag förde med Claes
              Borgström i veckan i tv hävdar han bestämt att han inte för en
              politisk debatt för att sekunden efteråt i en intervjusituation
              gå ut och säga att föräldrar som inte begriper bättre än att dela
              sin egen föräldraledighet i fifty-fifty kämpar emot jämställdhet.
              Jag citerar honom inte ordagrant, men innehållet var detta. Det
              lämnade inte mycket i övrigt att tolka. Han är klart övertygad
              om var han står i sina uppgifter.
            </seg>
            <seg n="b662c16a">
              Jag delar inte Claes Borgströms politiska övertygelse. Men det
              är inte frågan. Det är inte saken. Jag hade inte blivit lyckligare
              om han hade drivit mina linjer. Han är inte en politiker; han
              är en ombudsman.
            </seg>
            <seg n="c511f9ae">
              Jag måste ta fasta på en sak som jämställdhetsministern säger
              här i sitt svar: Det måste finnas en klar rågång mellan de politiska
              beslutsprocesserna och myndigheternas verkställighetsuppgifter.
              Det är därför viktigt att det sker en öppen debatt om denna gränsdragning.
            </seg>
            <seg n="29763468">
              Låt oss då ha den, snälla någon! Det är det jag vill komma fram
              till i dagens debatt, och jag hoppas att vi är överens om det.
            </seg>
          </u>
          <note type="speaker" n="1125684e">
            Anf. 30 Statsrådet JENS ORBACK (s):
          </note>
          <u who="unknown" xml:id="i-d34196426d849e8b-21" n="c0f8f21a">
            <seg n="e47ff096">
              Fru talman! Det var inte min avsikt att krama ihjäl Tina, men
              om hon uppfattade det så varsågod!
            </seg>
            <seg n="6cfecc51">
              JämO har stämt flera gånger än sina företrädare på JämO-posten.
              Men att stämma någon är inte målet för JämO:s handlingar. De personer
              som förs till domstol arbetar också på en arbetsplats. Intresset
              för dem är i de allra flesta fall att nå en förlikning och en
              överenskommelse. Först försöker man nå den lokalt och fackligt,
              sedan lyfter man upp den och efter det går den ibland till JämO.
              Men JämO har som sin huvuduppgift att nå en förlikning, och man
              har också nått det i många fall. Jag tycker att det är tydligt
              att JämO fullföljer sin uppgift där.
            </seg>
            <seg n="4f803476">
              I den andra delen, när det gäller att skilja på opinionsbildning,
              information och politik, har jag tittat på instruktionen till
              JämO från 1991. Detta var alltså under den borgerliga tiden. JämO:s
              uppgifter är enligt den att medverka i strävandena att främja
              jämställdhet. Man ska då använda sig av rådgivning och information.
              Ett krav som finns på JämO är att svara på remisser, bland annat
              remisser om reformering av föräldraförsäkringen.
            </seg>
            <seg n="88246db6">
              Jag vet inte vilket parti som JämO röstar på. Jag ska ställa
              en fråga till dig, Tina. Om JämO får en fråga om ifall det är
              bäst för jämställdheten att ha vårdnadsbidrag eller att dela på
              föräldraförsäkringen vad tycker du då att han ska svara? Jag tror
              att JämO ska svara utifrån ett jämställdhetsperspektiv. Sedan
              kan man ta många andra hänsyn när man ska titta på utformningen
              av föräldraförsäkring. Det gäller vem ska få bestämma och så vidare.
            </seg>
            <seg n="f86da400">
              Tänk dig alltså att JämO får en fråga den är hypotetiskt ställd
              i ett strikt jämställdhetsperspektiv, det vill säga det som är
              JämO:s uppgift. Är det bra för jämställdheten att ha vårdnadsbidrag
              eller är det bra om man går till den andra extremen att dela föräldraförsäkringen?
              Jag skulle vilja att du gav ett råd till JämO om vad han skulle
              svara då. Han är ju skyldig att svara på remisser från utredningar.
            </seg>
          </u>
          <note type="speaker" n="0e49a4c4">
            Anf. 31 TINA ACKETOFT (fp):
          </note>
          <u who="tina_acketoft_60c419" xml:id="i-6efa642ed66f4de3-1" n="65e3d23d">
            <seg n="c15cade7">
              Fru talman! Tack så mycket, herr ministern! Det är alldeles korrekt.
              Jag tycker att det var ett förtjusande svar som jag fick av jämställdhetsministern
              eftersom det var en genomgång exakt av vad JämO:s roll ska vara.
              Det är alldeles korrekt att i hans uppdrag ligger att främja jämställdhet.
              Det står också att det naturligtvis ska ingå information och opinionsbildning.
              Då kan man inte lyfta ut och enbart belysa att driva opinion och
              inte driva information. Man måste ju se begreppet som en helhet,
              där information och opinion ska bedrivas gemensamt. Han ska inte
              gå ut med sina egna åsikter om saker och ting, utan precis som
              Handikappombudsmannen och alla våra andra ombudsmän driva sakliga
              frågor. De går inte ut i egenskap av sin egen person och sin egen
              övertygelse som är känslomässigt grundad.
            </seg>
            <seg n="29e7d325">
              Jag förstår att jämställdhetsministern vill få en debatt här
              om föräldraförsäkringen, eftersom han tydligt har tagit ställning
              i den frågan. Det är hans roll som jämställdhetsminister och som
              socialdemokrat att ha en tydlig roll. Det hade varit spännande
              att se fler socialdemokrater som hade en tydlig roll vad gäller
              föräldraförsäkringen, men det kanske vi får efter helgens lilla
              övning.
            </seg>
            <seg n="12c8f956">
              Jag kommer tillbaks till detta igen. JämO:s roll är inte att
              vara en politisk förespråkare. Den är inte att spela vänsterytter
              för Socialdemokraterna. JämO:s roll är att se till att den lagstiftning
              som vi har följs och att bedriva information och opinion men inte
              politiskt enögd sådan, inte politisk över huvud taget, för att
              förtydliga mig ytterligare.
            </seg>
            <seg n="d612c956">
              Jag kan ta fram alla de andra ombudsmännen som jag anser bedriver
              ett betydligt mindre politiserat arbete. Vi kommer tillbaks till
              det hela tiden.
            </seg>
            <seg n="f96b8ebb">
              Vi kan naturligtvis begrava oss här i sifferexercis, till exempel
              i antalet granskningar som JämO gör. Det är 161 granskade jämställdhetsplaner.
              Vi vet att två tredjedelar av företagen faktiskt inte följer lagstiftningen,
              men man granskade bara 161 stycken förra året. Man kan säga att
              2004 var ett dåligt år. 2003 granskade man 174 ärenden. 2002 gjorde
              man en unik massgranskning. Då lyckades man granska 624 stycken.
            </seg>
            <seg n="e96a0719">
              Jag vet att jämställdhetsministern kommer att säga att man nu
              tillskjuter medel så att JämO ska kunna granska. Det är jättebra.
              Se till att fokusera den delen av verksamheten! Gå inte ut och
              slå på trumman för politiska åsikter som inte är belagda med forskning
              eller någonting! Det är bara ett tyckande. Jag kan tycka, och
              jämställdhetsministern kan tycka. Men JämO ska inte tycka. JämO
              ska verkställa. JämO ska driva information som är vedertagen.
            </seg>
          </u>
          <note type="speaker" n="d4ca3319">
            Anf. 32 Statsrådet JENS ORBACK (s):
          </note>
          <u who="unknown" xml:id="i-d34196426d849e8b-22" n="c0f8f21a">
            <seg n="d256b366">
              Fru talman! Det är bra att jag får stöd för vad vi ska göra av
              Tina Acketoft. Vi ska föreslå i den här kammaren att JämO får
              ett kraftigt utvidgat stöd, bland annat för att kunna göra flera
              massgranskningar. Lagen är tvingande, precis som andra lagstiftningar
              när det gäller misshandel och andra brott. Men människor misshandlar
              i alla fall. Vi kanske på sikt kan vässa den här lagstiftningen
              det kanske kommer i vår andra interpellationsdebatt genom att
              titta på effekten av att ha tydligare kartläggningar och analys
              av handlingsplaner och se vart detta leder. Det kanske alltid
              finns möjligheter att vässa lagen. För mig är det ofta så att
              verkligheten överträffar lagen, precis som verkligheten överträffar
              dikten. Då måste man ibland ändra lagen.
            </seg>
            <seg n="426e4f0a">
              Jag trodde att jag var vänlig mot Tina Acketoft när jag tog upp
              den handske som hon kastade när det gäller JämO:s uttalande om
              föräldraförsäkringen. JämO ska också vara en remissinstans. Om
              man har en utredning kring föräldraförsäkringen ska JämO svara
              utifrån en jämställdhetsaspekt när det gäller förslagen i utredningen.
              Man kan tycka väldigt mycket om utredningen, men JämO:s uppgift
              är att utifrån en jämställdhetssynpunkt säga vad man tycker. Jag
              tyckte att jag var väldigt vänlig när jag frågade om råd här om
              vad JämO ska säga. Om vi hypotetiskt säger att det finns en utredning
              där man ställer vårdnadsbidrag mot delad föräldraförsäkring och
              man frågar vad JämO tycker ur ett strikt jämställdhetsperspektiv
              har JämO skyldighet att svara på det. Eller tycker Tina att JämO
              inte ska svara, för då riskerar JämO att bli politisk? Jag tror
              inte att man ska ha det på det sättet. Jag tror att JämO ska svara
              utifrån ett jämställdhetspolitiskt perspektiv på den frågan. Men
              om Tina tycker annorlunda måste hon förklara att JämO inte ska
              svara på remisser i framtiden.
            </seg>
          </u>
          <note type="speaker" n="a2984266">
            Anf. 33 TINA ACKETOFT (fp):
          </note>
          <u who="tina_acketoft_60c419" xml:id="i-6efa642ed66f4de3-2" n="65e3d23d">
            <seg n="93579df4">
              Fru talman! Jag brukar bli beskylld för att vara raljant i tonen,
              men jag måste säga att jag hamnar i skuggan av vår käre jämställdhetsminister.
              Så jag tänker inte ens ta upp den handsken.
            </seg>
            <seg n="0a405f18">
              Jag började mitt inlägg med att försöka förtydliga att det är
              just den politiska rollen som är viktig och att det i sin tur
              går ut över det faktiska arbete som faktiskt står som nummer ett
              på listan av de uppgifter som JämO ska utföra. Jag kan fortfarande
              inte förstå hur jämställdhetsministern, som så tydligt i sitt
              svar dessutom säger att det är viktigt att vi får upp den här
              diskussionen, tydligen inte vill ha den här diskussionen. Vi är
              fastlåsta i våra skyttegravar redan här. Man glider över frågan
              helt enkelt.
            </seg>
            <seg n="fbde0266">
              Det faktum att det bara är en handfull ärenden som kommit till
              Jämställdhetsnämnden och att viten bara utdömts i ett så fåtal
              fall är tydligen inte så bekymmersamt. Det är mer bekymmersamt
              att jag ifrågasätter JämO:s sätt att svara på saker.
            </seg>
            <seg n="d70b900f">
              Faktum kvarstår. JämO har ett oklart mandat. Det är väl helt
              klart. Det går oundvikligen ut över andra uppgifter. Jag vill
              nog påstå att JämO har blivit en tankesmedja någonstans till vänster
              om regeringen. Man har svar på snart sagt alla frågor.
            </seg>
            <seg n="dae70f56">
              Jag vill fråga jämställdhetsministern på vilken grund han anser
              att JämO kan säga att subventionerade hushållsnära tjänster har
              en definitivt dålig inverkan på jämställdheten. Var finns belägg
              för den typen av svar? Är det inte bara ett allmänt tyckande och
              ett politiserande? Vi vet varifrån den typen av resonemang kommer
              ideologiskt.
            </seg>
          </u>
          <note type="speaker" n="60e5d8e3">
            Anf. 34 Statsrådet JENS ORBACK (s):
          </note>
          <u who="unknown" xml:id="i-d34196426d849e8b-23" n="c0f8f21a">
            <seg n="55c43648">
              Fru talman! Det var inte alls min mening att vara raljant. Jag
              ska försöka framföra det på ett mindre raljant sätt. Jag kan ta
              några statistiska kalla siffror. JämO talar i sin årsredovisning
              om vad tid har lagts på. 22 % har lagts på anmälningar om könsdiskriminering
              i arbetslivet respektive högskolan. 49 % har lagts på tillsyn,
              rådgivning och utvecklingsarbete. Det är alltså över 70 % som
              har lagts på det som Tina här lyfter fram, medan en fjärdedel
              ungefär har lagts på information. Det står väldigt klart i JämO:s
              mandat att JämO är en tillsynsmyndighet, men JämO är också en
              myndighet som ska arbeta med främjande arbete och som inte minst
              ska jobba med rådgivning till företag. Därför hoppas jag att den
              här masskontrollen som JämO gjorde hos många företag ska kunna
              fortsätta. Man kanske också i ännu högre utsträckning när det
              gäller stora företag ger spridning av dåliga resultat så att företag
              när de inte följer planerna får ett dåligt renommé.
            </seg>
            <seg n="cfb3b7a0">
              Men vi fastnade lite i frågan om vad JämO ska göra när man har
              remissförfarandet där man ska svara. Tina Acketoft tog själv upp
              en fråga där jag inte direkt kan göra ett uttalande på stående
              fot men där JämO avkrävs att ge ett svar utifrån ett jämställdhetsperspektiv.
              Det tycker jag att JämO ska fortsätta med. Om jag skulle vara
              JämO själv skulle jag på den första frågan om ett vårdnadsbidrag
              är bättre än delad föräldraförsäkring säga att delad föräldraförsäkring
              är bättre utifrån ett jämställdhetsperspektiv. Man kan lägga på
              andra aspekter så att andra ombudsmän och andra svarar på ett
              annat sätt. Men från ett strikt jämställdhetsperspektiv tror jag
              inte att JämO där kunde svara på ett annat sätt.
            </seg>
          </u>
          <note n="c2c1aee7">
            Överläggningen var härmed avslutad.
          </note>
          <note n="d6cfaea3">
            6 § Svar på interpellation 2005/06:46 om det bestående lönegapet
            mellan kvinnor och män
          </note>
          <note type="speaker" n="e4ea3534">
            Anf. 35 Statsrådet JENS ORBACK (s):
          </note>
          <u who="unknown" xml:id="i-d34196426d849e8b-24" n="c0f8f21a">
            <seg n="12d5ec7d">
              Fru talman! Tina Acketoft har frågat mig vad jag ämnar göra för
              att, för det första, minska den löneskillnad som beror på att
              kvinnor och män arbetar i olika sektorer och för det andra, råda
              bot på den löneskillnad som beror på diskriminering.
            </seg>
            <seg n="c623838b">
              Jag vill först betona att det är arbetsmarknadens parter som
              kommer överens om lönerna på arbetsmarknaden. Regeringens möjligheter
              att påverka löneskillnaden mellan kvinnor och män är därför begränsade.
            </seg>
            <seg n="59aa154c">
              Tina Acketoft tar upp flera faktorer som kan vara orsak till
              de oskäliga löneskillnader som finns mellan kvinnor och män: Kvinnor
              och män arbetar inom olika sektorer, fler kvinnor än män arbetar
              deltid och bristen på karriärsteg i kvinnodominerade yrken.
            </seg>
            <seg n="2154f6ea">
              Jag instämmer till fullo i detta. Regeringen är fullt medveten
              om problematiken och kommer senare under hösten att tillsammans
              med Vänsterpartiet och Miljöpartiet att presentera en nationell
              handlingsplan mot könsdiskriminerande löneskillnader.
            </seg>
            <seg n="3af00fb6">
              Planen kommer att vara bred och omfatta de områden som direkt
              eller indirekt påverkar individens lön. Det innebär att utöver
              jämställdhetslagen kommer den bland annat att omfatta områden
              såsom anställningsformer, kompetensutveckling och fördelningen
              av betalt och obetalt arbete. Den långsiktiga ambitionen är att
              all könsdiskriminering på arbetsmarknaden ska upphöra.
            </seg>
            <seg n="aa7427f6">
              Regeringen finner det angeläget att uppnå en mindre könssegregerad
              arbetsmarknad. Arbetsgivarnas sätt att rekrytera och befordra
              kvinnor respektive män måste uppmärksammas mer. Utredaren Åsa
              Löfström har också bekräftat det i sitt betänkande, Den könsuppdelade
              arbetsmarknaden .
            </seg>
            <seg n="4be75bfe">
              Regeringen har också tillsatt en utredning med uppgift att utreda
              rätten till stärkt heltidsanställning. I uppdraget ingår att analysera
              hur förslaget kommer att påverka de grupper som i dag är överrepresenterade
              bland de deltidsanställda, som till största delen är kvinnor.
            </seg>
            <seg n="5ddc0f22">
              För att minska de strukturella löneskillnaderna mellan kvinnor
              och män bör kvinnors arbete inom den offentliga sektorn, vård-
              och omsorgssektorn, uppvärderas. Regeringen har därför föreslagit
              i budgetpropositionen för 2006 att tillföra kommunsektorn ytterligare
              resurser de närmaste åren. Överläggningar kommer att ske med Sveriges
              Kommuner och Landsting i god tid inför kommande avtalsförhandlingar
              för att klargöra förutsättningarna för att bland annat minska
              lönegapet mellan kvinnor och män.
            </seg>
            <seg n="6a75f601">
              Den andra frågan som Tina Acketoft har bett mig besvara är vad
              jag ämnar göra för att en gång för alla råda bot på den löneskillnad
              som beror på diskriminering.
            </seg>
            <seg n="56eae2f5">
              Löneskillnader som beror på diskriminering kan åtgärdas med hjälp
              av jämställdhetslagen. Det är den enskilde arbetsgivarens skyldighet
              att se till att lagen följs. Lagens krav på att kartlägga lönerna
              för kvinnor och män vid lika och likvärdiga arbeten, analysera
              resultatet och att ta fram en handlingsplan för eventuella åtgärder
              borde innebära att all lönediskriminering på grund av kön elimineras.
            </seg>
            <seg n="06340c62">
              Regeringen har föreslagit att Jämställdhetsombudsmannen, som
              är tillsynsmyndighet för lagens efterlevnad, får höjt anslag från
              år 2006 för att bland annat bistå arbetsgivare med stöd i lönekartläggningen.
            </seg>
            <seg n="4ba89ff5">
              I den allmänna debatten blandas ofta två begrepp ihop: Lika lön
              enligt jämställdhetslagens mening och lönegapet mellan olika delar
              av arbetsmarknaden.
            </seg>
            <seg n="42e323d9">
              Jag tror att det nu är dags för oss alla att tala klarspråk.
              Lönediskrimineringen kan åtgärdas hos den enskilde arbetsgivaren
              med hjälp av jämställdhetslagen, men oskäliga löneskillnader på
              grund av kön i olika sektorer, branscher och yrkesområden kräver
              att man bryter strukturerna på arbetsmarknaden.
            </seg>
          </u>
          <note type="speaker" n="1b9d60b0">
            Anf. 36 TINA ACKETOFT (fp):
          </note>
          <u who="tina_acketoft_60c419" xml:id="i-6efa642ed66f4de3-3" n="65e3d23d">
            <seg n="0d06b611">
              Fru talman! Återigen tack, jämställdhetsministern. Jag tycker
              att det är fantastiskt att vi äntligen kan tala klarspråk, och
              jag hoppas att vi verkligen kommer att göra det också. Tyvärr
              tror jag inte att vi kommer till riktigt samma slutsats, men ändock.
            </seg>
            <seg n="d9b0ec3a">
              Låt mig först förtydliga en sak, så att jag inte får ett antal
              fackföreningsordförande på halsen sedan: Jag är fullständigt på
              det klara med att det är arbetsmarknadens parter som kommer överens
              om lönerna på arbetsmarknaden. Så har vi beslutat att det ska
              vara i Sverige, och jag tycker att det är rätt och riktigt. Jag
              ställer mig helhjärtat bakom det. Men att jämställdhetsministern
              använder det som ett slags ursäkt för sakernas tillstånd han menar
              att det är eländigt men säger att regeringen inte kan göra särskilt
              mycket för att förändra de orättvisa lönerna tycker jag är beklämmande.
            </seg>
            <seg n="a88ad3fd">
              I dagar som dessa vill många låtsas som om Sverige är ett jämställt
              land. Vi brukar ju vara världens mest jämställda land när vår
              feministiska statsminister talar. Men sanningen är att det blåser
              väldigt snålt kring feminismen just nu.
            </seg>
            <seg n="2a18fe1b">
              Lönegapen mellan könen har inte minskat i Sverige under de senaste
              tio åren. De har faktiskt ökat. När Kalle lägger ned 1 000 kr
              i plånboken lägger Lisa ned 800 kr. Det skiljer ungefär 20 % i
              lön mellan könen, lite beroende på hur man räknar.
            </seg>
            <seg n="a4d3293a">
              Den främsta anledningen till löneskillnaderna är fortfarande
              de strukturella faktorerna. Det var vi också överens om. Kvinnor
              och män arbetar i olika sektorer, och fler kvinnor än män arbetar
              deltid. Det är mycket vanligt. Dessutom arbetar kvinnor i betydligt
              större omfattning än män i offentlig sektor. Närmare bestämt är
              väl 80 % av de kommun- och landstingsanställda kvinnor. Det är
              stora skillnader mellan Kommunals medlemmars löner och Metalls
              medlemmars löner, även om utbildningsnivån är densamma. Dessutom
              finns det tecken som tyder på att när vissa yrken får in kvinnor
              förändras statusen. Titeln kan förändras från att till exempel
              ha varit informationsdirektör blir den informationsansvarig. Och
              lönerna tenderar att sjunka relativt sett. Jag tror att vi är
              överens om detta också, jämställdhetsministern och jag.
            </seg>
            <seg n="b7d9c5a7">
              Ett märkligt fenomen kan man tycka är att även om det nu är 80
              % av de anställda i landsting och kommun som är kvinnor, så är
              faktiskt 80 % män på chefspositionerna. Det kan vara lite spännande
              kuriosa.
            </seg>
            <seg n="78eb60e5">
              Den andra avgörande orsaken till löneskillnaderna kan inte förklaras
              med att kvinnor och män jobbar i olika sektorer, på olika poster
              eller inom olika yrken. Den är ren och skär diskriminering. Här
              är skillnaden svårmätt. Det finns få studier, men man tror att
              det kan röra sig om 35 %.
            </seg>
            <seg n="e6e724d8">
              Då kommer vi till pudelns kärna. Om nu det största problemet
              är att kvinnor och män är fastlåsta i olika sektorer med olika
              möjligheter så långt var vi ju överens är frågan: Vad avser ministern
              att göra för att korrigera denna skevhet?
            </seg>
            <seg n="f85a40ef">
              När det gäller lönediskriminering säger ministern att den kan
              åtgärdas med hjälp av jämställdhetslagen. Men vi har ju redan
              konstaterat att jämställdhetslagen är trubbig! Jämställdhetslagen
              fungerar inte. Utvärdering av lönerna fungerar inte. Att då ge
              ett höjt anslag till JämO vad gör det för nytta rent konkret?
              Borde inte jämställdhetsministern sätta i gång med en översyn
              av jämställdhetslagen? Vad är det för verktyg vi behöver för att
              komma till rätta med den löneskillnad som beror på ren diskriminering
              den strukturella skillnaden behövs det andra lösningar för? Jag
              är intresserad av att höra vad ministern har för konkreta förslag,
              för det första när det gäller strukturerna och för det andra när
              det gäller diskrimineringen.
            </seg>
          </u>
          <note type="speaker" n="ac9d7a6b">
            Anf. 37 Statsrådet JENS ORBACK (s):
          </note>
          <u who="unknown" xml:id="i-d34196426d849e8b-25" n="c0f8f21a">
            <seg n="9b19969c">
              Fru talman! Här upprepas ungefär samma frågor som i interpellationen.
              Jag skulle kunna upprepa mitt svar igen, men det kanske skulle
              bli tråkigt för dem som följer debatten.
            </seg>
            <seg n="536a5cbb">
              Det är två frågor som tas upp här, och de blandas ihop ibland.
              Jämställdhetslagen, tror vi, kan möjligen komma att vässas. Möjligen
              blir det efter det att JämO i mitten av november har redogjort
              för effekterna av den skärpning av lagen som skedde 2001. Då gjordes
              nämligen ett förtydligande av skyldigheten att ha en lönekartläggning.
              När en sådan kartläggning görs ska man också göra en analys av
              den. Om man då märker att det finns oskäliga löneskillnader mellan
              män och kvinnor ska man åtgärda det så snabbt som möjligt. Man
              har max tre år på sig. Utvärderingen av detta ser jag fram emot
              att JämO presenterar i mitten av november. Jag tror inte att det
              är tal om att JämO skulle ha mindre resurser och att det inte
              fungerar. Tvärtom tror jag att det kommer att kunna skötas ännu
              bättre med mer resurser.
            </seg>
            <seg n="44f4d301">
              Den stora frågan är de strukturella skillnaderna. Där måste man
              i större utsträckning ta ett helhetsgrepp. Jag tror att det blev
              lite fel i de siffror som Acketoft presenterade. 50 % av alla
              kvinnor jobbar i privat sektor och 50 % i offentlig sektor. 20
              % av männen jobbar i offentlig sektor och 80 % i privat sektor.
              Det bästa vore alltså att fler män gick in i offentlig sektor,
              så att vi kan få en jämnare könsfördelning.
            </seg>
            <seg n="a5df59d7">
              I det arbetet, som vi också kommer att redovisa i vår handlingsplan
              tillsammans med våra samarbetspartier, måste man i mycket större
              utsträckning ta ett helhetsgrepp. Det handlar om sådant som utbildning
              av fackföreningar och utbildning när det gäller rekrytering, att
              få män och kvinnor att blandas på arbetsplatserna i mycket större
              utsträckning. Men det handlar också om utbildningsväsendet att
              börja tidigt, redan i förskolan, och att börja med genuspedagoger
              i skolan. Det är alltså ett väldigt stort grepp som måste tas
              för att vi ska göra val som inte är stereotypa.
            </seg>
            <seg n="f8c48e85">
              Skulle jag föra debatten vidare skulle jag tala om sexualiseringen
              av det offentliga rummet där män aldrig framställs som omsorgsgivare.
              Här växer pojkar upp och ser aldrig att män kan vara omsorgsgivare,
              och därför söker man kanske inte ett arbete inom omsorgen.
            </seg>
            <seg n="a8b45740">
              Men låt mig få komma tillbaka till de konkreta förslagen när
              vi presenterar vår handlingsplan. Vår ambition är att göra det
              före årsskiftet.
            </seg>
          </u>
          <note type="speaker" n="e2bae276">
            Anf. 38 TINA ACKETOFT (fp):
          </note>
          <u who="tina_acketoft_60c419" xml:id="i-6efa642ed66f4de3-4" n="65e3d23d">
            <seg n="9743a9ce">
              Herr talman! Här byter vi kön hastigt och lustigt i denna jämställdhetsdebatt.
            </seg>
            <seg n="2f9b9c00">
              Nej, jämställdhetsministern, jag tror inte att jag hade fel siffror.
              Däremot missuppfattade ni mig kanske något. Jag sade att av dem
              som är anställda i kommun och landsting i Sverige är 80 % kvinnor,
              och 20 % är då män eftersom vi fortfarande bara har 100 % i det
              här landet också.
            </seg>
            <seg n="2b9f0b71">
              Låt oss då ett tag diskutera den diskriminerande jämställdhetsproblematiken
              och hur vi ska komma till rätta med den! Jag ser också fram emot
              att vi kanske kan få ett förslag om en stärkt jämställdhetslag
              och andra verktyg i lådan för JämO att arbeta med. Hur sedan JämO
              arbetar kan vi lämna därhän. Den diskussionen har vi redan haft,
              och där är vi inte överens. Ministern tycker att JämO är ypperlig
              på det han gör; jag tycker att han är politisk.
            </seg>
            <seg n="fefac3af">
              Om vi sedan talar om nästa fråga, diskrimineringen på arbetsmarknaden
              och vad som skulle behövas, skulle det vara intressant att höra
              vad jämställdhetsministern tycker om det faktum att de ytterligt
              få mål som drivs till Arbetsdomstolen hamnar i en domstol där
              tvisten ska avgöras av parter som redan från början har lagt spelplanen,
              så att säga, det vill säga arbetsmarknadens parter. Dessa ska
              där sitta och granska om de beslut de fattade från början var
              korrekt fattade eller inte. Kan det ha en påverkan på det faktum
              att vi har så få fall som faktiskt klarar sig i Arbetsdomstolen?
              Vi har det berömda barnmorskefallet i Örebro som bara ett exempel
              som i de flestas ögon ytterligare bevisar att verktygen är trubbiga
              eller saknas, men också att domstolen som målet hamnar i kanske
              inte är rätt instans. Nu tror jag inte att jämställdhetsministern
              vågar ha någon avvikande uppfattning från regeringen, men det
              skulle vara intressant att höra hans uppfattning i alla fall.
            </seg>
            <seg n="9d529179">
              Men detta är som sagt den lilla delen av problematiken, även
              om den är nog så hemsk för alla som drabbas av den. Jag måste
              också säga att jag är väldigt förvånad över vilket enormt gensvar
              jag fått denna vecka från folk som anser sig ha blivit felbehandlade
              i diskrimineringsärenden på grund av jämställdhet.
            </seg>
            <seg n="1893216e">
              Då kommer vi tillbaka till den strukturella diskrimineringen
              igen. 80 % av de anställda inom kommun och landsting är kvinnor,
              kom vi överens om. Jämställdhetsministern säger att män ska till
              den offentliga sektorn. Då vill jag fråga jämställdhetsministern:
              Hur ska detta gå till? Han tog upp, vilket jag delar övertygelsen
              om, förskolans arbete, att det ska vara strukturerat och framför
              allt att detta ska genomföras redan i förskolan. Man ska ha rätt
              inställning: Kalle och Lisa får lov att vara Kalle och Lisa, men
              det behöver inte vara typiskt traditionellt flicka och pojke.
              Man får vara den individ man är.
            </seg>
            <seg n="2448da1a">
              Jag tror att det var våren 2004 som jämställdhetsministern fick
              Den könsuppdelade arbetsmarknaden . Föga förvånande konstateras
              där att kvinnor fortfarande i huvudsak arbetar med att biträda,
              serva, städa, tvätta, laga, vårda, fostra, sälja, hjälpa till
              och så vidare, medan män är väldigt traditionellt orienterade.
              Män och kvinnor agerar i olika sektorer, helt enkelt. Så är det.
              Föga förvånande säger man också att könsuppdelningen är något
              mindre segregerad nu än för tio år sedan men bara något mindre.
              Det är unga kvinnors förtjänst att detta har förändrats.
            </seg>
            <seg n="d21044db">
              Då kommer man återigen konkret tillbaka till detta: Ser jämställdhetsministern
              något samband mellan de 80 procenten kvinnor bland de offentligt
              anställda, den struktur vi sätter upp genom att låsa in kvinnor
              i offentlig verksamhet och det faktum att män inte vill dit? Kan
              det vara en struktur som man kanske kan bryta och på så sätt också
              få ökad jämställdhet på köpet?
            </seg>
          </u>
          <note type="speaker" n="16dab93e">
            Anf. 39 Statsrådet JENS ORBACK (s):
          </note>
          <u who="unknown" xml:id="i-d34196426d849e8b-26" n="c0f8f21a">
            <seg n="14d1f385">
              Herr talman! Jag ska gå direkt på den fråga som Tina Acketoft
              avslutar med: Kan ökad privatisering leda till minskade löneskillnader?
              Man har gjort en del studier. Tittar man till exempel på privat
              sektor och jämför den med offentlig sektor ser man att den löneskillnad
              mellan män och kvinnor som inte kan förklaras är större i privat
              sektor, 10 %, medan man i runda slängar säger 8 % inom offentlig
              sektor och något mindre i kommunal specifikt. Sedan kan man titta
              på kvinnor som jobbar i privat sektor eller offentlig sektor.
              Det är till exempel 30 % av LO:s medlemmar som jobbar inom Handels,
              och där är inte lönerna högre än inom omsorgen. Den vägen tror
              jag alltså inte är den gyllene vägen.
            </seg>
            <seg n="4cb6a3d5">
              Däremot tror jag att vi ändå måste titta på offentlig sektor
              för att se hur vi kan göra de arbetena mer attraktiva för kvinnor
              och för män.
            </seg>
            <seg n="b4ff568e">
              I den utredning vi fick av Gertrud Åström kring jämställdhetspolitiken
              tittar hon på hur kvinnor individuellt anpassar sig till ojämställda
              strukturer, och denna individuella anpassning leder till deltid
              och till sjukskrivning. Där har vi en hel del att göra.
            </seg>
            <seg n="a80d7157">
              Som statsministern sade i sin regeringsförklaring avser vi också
              att starta en delegation för hälsa och heltid. Vad ska då en sådan
              göra? Där är vi i vårt beredningsarbete, men det handlar om att
              i större utsträckning än vad Ylva Johansson nu har föreslagit
              inom äldreomsorgen ha mer av fortbildning och få mycket mer av
              yrkesklassificering så att det finns fler karriärstegar. I dag
              är det så att en undersköterska heter undersköterska medan en
              maskiningenjör kan ha uppemot 30 olika titlar beroende på vilka
              muttrar man kan och vad man gör. Det kanske var föraktfullt sagt,
              man ska nog behålla det, men man ska göra samma sak när det gäller
              undersköterskor. Där finns nämligen också väldigt många olika
              specialiteter, precis som det finns inom andra delar av vård och
              omsorg. Där kan man göra väldigt mycket, tycker jag.
            </seg>
            <seg n="d724cef9">
              När man gör de här lönejämförelserna säger man att kvinnor har
              84 % i lön och män 100 %. När man gör rensningar för ålder, utbildningsnivå,
              sektor och yrkesgrupp kommer man dock ned i en 8 %. Att rakt av
              kalla det diskriminering är svårt. Man kan se att det har med
              kön att göra, men vi kan ännu inte se om det finns andra underliggande
              orsaker till att lönen sätts olika.
            </seg>
            <seg n="89b52b38">
              Det man däremot kan se väldigt tydligt är att kvinnors löner
              värderas mindre än mäns. Då kan man säga som Agneta Stark: Byt
              yrke eller byt kön! Därför måste vi uppgradera de här yrkena,
              som är så viktiga, och därför hoppas jag också att en delegation
              för heltid och hälsa ska kunna göra att attraktiviteten inom offentlig
              sektor avsevärt ökar.
            </seg>
          </u>
          <note type="speaker" n="654a3157">
            Anf. 40 TINA ACKETOFT (fp):
          </note>
          <u who="tina_acketoft_60c419" xml:id="i-6efa642ed66f4de3-5" n="65e3d23d">
            <seg n="c45c503c">
              Herr talman! Så var det då detta med att vi skulle tala klarspråk,
              som jämställdhetsministern avslutade sitt svar till mig med. Jag
              kommer tillbaka till detta: Vi var överens om att det var strukturerna
              som stod bakom 1518 % av löneskillnaden, men när vi kommer till
              regeringen och regeringen ska bryta strukturer handlar det aldrig
              om att man ska rucka på det befintliga systemet. Man ska bryta
              strukturer, men man ska aldrig rucka på systemet. Hur rimmar det?
              När vi nu ser att vi har en strukturell arbetsmarknad som inte
              fungerar vill man alltså åtgärda den med mer strukturer. Jag förstår
              inte det tänkandet.
            </seg>
            <seg n="ebe984d0">
              Kan ökad privatisering minska löneskillnaderna? frågar sig jämställdhetsministern
              retoriskt. Nej, säger han genast, det kan det inte. Och så tar
              han som exempel Handels, som är ett uselt fackförbund när det
              gäller att tala för kvinnors rättigheter absolut! Jag är för starka
              fackförbund. Jag anser att de är väldigt viktiga inte bara för
              lönebildningen utan för samhället i stort. Men då måste de arbeta
              för alla sina medlemmar! Nu får jag säkert Handels på mig, men
              man tar alltid det som exempel från regeringens håll: Titta på
              Handels! De har också usla löner, och de verkar i en privat verksamhet.
            </seg>
            <seg n="7a4cb2ba">
              Titta på sjuksköterskeförbundet. Hur har de lyckats få upp sina
              löner med 50 % på nio år? Det är därför att de vägrar att se sina
              medlemmar som ett kollektiv. De ser dem som individer, och de
              arbetar för varje individ.
            </seg>
            <seg n="83d704bd">
              Dessutom trycker förbundet, precis som jämställdhetsministern,
              på det faktum att det måste finnas möjlighet till karriärutveckling
              även inom kvinnodominerade yrken. Man kan inte gå in på en låg
              lön som undersköterska och verka där hela livet med samma låga
              lön och samma titel. Det är vi överens om. Vi är överens om fortbildning
              och så vidare.
            </seg>
            <seg n="ca48a876">
              Nu finns det inte mer tid att diskutera detta, men med karriärsteget
              kommer också en lönespridning. Man måste som undersköterska eller
              sjuksköterska ha möjlighet att gå in på en lön, utvecklas och
              få en löneutveckling under sina yrkesverksamma år. Kan vi diskutera
              det?
            </seg>
          </u>
          <note type="speaker" n="12887a0c">
            Anf. 41 Statsrådet JENS ORBACK (s):
          </note>
          <u who="unknown" xml:id="i-430a636392c337e5-1" n="c0f8f21a">
            <seg n="5b9c1194">
              Herr talman! Att skapa eller motverka strukturer med nya strukturer
              jag förstår inte hur man kunde tolka det så när jag talade om
              att vi måste öppna upp för mer av utbildning, karriärvägar, yrkesklassificering
              och vidareutbildning. Det går inte att tala om fasta strukturer
              när jag talar om att vi måste komma bort från alltför mycket av
              deltider till rätt till heltid. Det är förnyande och bra för dem
              som jobbar inte minst inom vård och omsorg.
            </seg>
            <seg n="4cd976b9">
              Inom kategorin vård och omsorg kan man titta på löneskillnaden
              när det gäller kön. Inom privat sektor tjänar kvinnor 95 % av
              männens lön, men de tjänar 98 % inom den offentligt drivna delen.
              Vi ska inte fördjupa oss i detta, men jag vill peka på att jag
              inte tror att det här är något Columbi ägg, något som löser allt.
            </seg>
            <seg n="39c6f088">
              Jag ska också svara kort på frågan om AD:s roll. Det görs ständiga
              granskningar för att se om domstolens utslag är avhängigt av hur
              det ser ut i juryn och så vidare. Det går inte att peka på något
              sådant. Men det är ändå viktigt att titta på frågorna, och det
              ska också Diskrimineringskommittén göra. Diskriminering är ett
              sådant allvarligt brott att det måste få all den påföljd det går
              att utdöma. Jag kan inte se något allvarligare brott än att diskrimineras
              på grund av sitt kön eller sin sexuella läggning. Det är ett brott
              mot mänskliga rättigheter. Även Diskrimineringskommittén kommer
              att titta på AD:s funktionssätt.
            </seg>
            <seg n="aa278bdf">
              Med detta vill jag avsluta debatten. Jag tar gärna upp debatten
              igen med Tina Acketoft. Då kanske vi kan ta en debatt där Tina
              Acketoft också lägger fram förslag till hur man vill ändra strukturerna
              så att kvinnor inte ska behöva tvingas till att byta kön för att
              få en skälig lön.
            </seg>
          </u>
          <note n="c2c1aee7">
            Överläggningen var härmed avslutad.
          </note>
          <note n="2e82f221">
            7 § Hänvisning av ärenden till utskott
          </note>
          <note n="961ed820">
            Föredrogs och hänvisades
          </note>
          <note n="50d614e1">
            8 § Bordläggning
          </note>
          <note n="1bd13ce0">
            Anmäldes och bordlades
          </note>
          <note n="6d36815e">
            9 § Anmälan om interpellationer
          </note>
          <note n="92014952">
            Anmäldes att följande interpellationer framställts
          </note>
          <note n="33eb5e98">
            den 27 oktober
          </note>
          <note n="711cfa7b">
            Linnéa Darell
          </note>
          <note n="00c17ac2">
            den 28 oktober
          </note>
          <note n="22d10547">
            Birgitta Ohlsson
          </note>
          <note n="67c240df">
            Erling Wälivaara
          </note>
          <note n="a993463b">
            Interpellationerna redovisas i bilaga som fogats till riksdagens
            snabbprotokoll tisdagen den 8 november.
          </note>
          <note n="fa5f0ceb">
            10 § Anmälan om frågor för skriftliga svar
          </note>
          <note n="b0e54434">
            Anmäldes att följande frågor för skriftliga svar framställts
          </note>
          <note n="00c17ac2">
            den 28 oktober
          </note>
          <u who="unknown" xml:id="i-463798346235eebe-1" n="c0f8f21a">
            <seg n="3b99dffe">
              Holger Gustafsson
            </seg>
            <seg n="13d0225b">
              Torsten Lindström
            </seg>
            <seg n="13d0225b">
              Torsten Lindström
            </seg>
            <seg n="13d0225b">
              Torsten Lindström
            </seg>
            <seg n="13d0225b">
              Torsten Lindström
            </seg>
            <seg n="13d0225b">
              Torsten Lindström
            </seg>
            <seg n="b011e0f4">
              Luciano Astudillo
            </seg>
            <seg n="b011e0f4">
              Luciano Astudillo
            </seg>
          </u>
          <note n="d2fc41dc">
            Mikael Oscarsson
          </note>
          <note n="978f032f">
            Henrik von Sydow
          </note>
          <note n="5f247005">
            Heli Berg
          </note>
          <note n="f58cac56">
            Marie Wahlgren
          </note>
          <note n="41faaf43">
            Carina Hägg
          </note>
          <note n="b83005df">
            Susanne Eberstein
          </note>
          <note n="b83005df">
            Susanne Eberstein
          </note>
          <note n="a936a831">
            Tommy Ternemar
          </note>
          <note n="8932920e">
            Hans Stenberg
          </note>
          <note n="c1e48a42">
            Allan Widman
          </note>
          <note n="10a61d0c">
            Kenneth Lantz
          </note>
          <note n="b540fbac">
            Billy Gustafsson
          </note>
          <note n="ff840826">
            Per Landgren
          </note>
          <note n="862daae9">
            Viviann Gerdin
          </note>
          <note n="758cc77d">
            Magdalena Andersson
          </note>
          <note n="f4a0698c">
            Martin Andreasson
          </note>
          <note n="e6507801">
            Lars Ångström
          </note>
          <note n="55978371">
            Frågorna redovisas i bilaga som fogats till riksdagens snabbprotokoll
            tisdagen den 8 november.
          </note>
          <note n="2d7cf791">
            11 § Anmälan om skriftliga svar på frågor
          </note>
          <note n="2752f385">
            Anmäldes att skriftliga svar på följande frågor inkommit
          </note>
          <note n="33eb5e98">
            den 27 oktober
          </note>
          <note n="b0309abd">
            Annelie Enochson
          </note>
          <note n="657b2c5d">
            Birgitta Sellén
          </note>
          <note n="d4a52a76">
            Rosita Runegrund
          </note>
          <note n="f4a0698c">
            Martin Andreasson
          </note>
          <note n="f4a0698c">
            Martin Andreasson
          </note>
          <note n="0e84bcd2">
            Svaren redovisas i bilaga som fogats till riksdagens snabbprotokoll
            tisdagen den 8 november.
          </note>
          <note n="b42331a7">
            12 § Kammaren åtskildes kl. 11.13.
          </note>
          <note n="29c93bf2">
            Förhandlingarna leddes
          </note>
          <note n="87e08b80">
            /Monica Gustafson
          </note>
        </div>
      </body>
    </text>
  </TEI>
</teiCorpus>
