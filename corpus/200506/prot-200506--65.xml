<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--65</head>
          <docDate when="2005-02-01">2005-02-01</docDate>
        </div>
      </front>
      <body>
        <div>
          <note n="97d45c8f">
            ﻿
          </note>
          <note n="522b063e">
            Riksdagens protokoll
          </note>
          <note n="d361a7c4">
            2005/06:65
          </note>
          <note type="date" n="6e4ae56d">
            Onsdagen den 1 februari
          </note>
          <note n="58d433b4">
            Kl. 09:00 - 16:13
          </note>
          <note n="9e4d81f6">
            1 § Allmän debattimme
          </note>
          <note n="4a1f9454">
            Unga och spel
          </note>
          <note type="speaker" n="8b6af3e8">
            Anf. 1 LARS WEGENDAL (s):
          </note>
          <u who="lars_wegendal_bb6ccd" xml:id="i-5195a3ae5d6e6978-0" n="2f972284">
            <seg n="0c3af815">
              Herr talman! Jag måste erkänna att det var svårt att utifrån
              rubriken på det här debattämnet veta vad Linnéa Darell ville debattera.
              Därför kommer jag att uppehålla mig både vid det som vi vanligtvis
              kallar för datorspel men också vid spel som faller under lotterilagen.
            </seg>
            <seg n="2d9315e5">
              Först till datorspel. Under de senaste veckorna har den här frågan
              kommit alltmer i fokus. Barn och ungdomar som spelar datorspel
              spelar närapå dygnet runt. De spelar spel som till sin utformning
              är högst tvivelaktiga, oerhört våldsamma spel som blir alltmer
              avancerade i sin grafik.
            </seg>
            <seg n="ddf52c31">
              Man kan naturligtvis fråga sig vart det leder. Ska det finnas
              en speciell censur för den typen av spel? Har en sådan åtgärd
              något berättigande i ett läge där man kan ladda hem vilka spel
              som helst från nätet? Vilket stöd behöver föräldrarna för att
              gripa sig an barnens överdrivna spelande?
            </seg>
            <seg n="e0777831">
              Jag har inga svar på dessa frågor i dag, men det finns all anledning
              att studera dem djupare.
            </seg>
            <seg n="e193f4a0">
              Vad kan branschen göra för att sanera sig själv? Hur ska vården
              organiseras för dem som drabbas av beroende? Vilket stöd kan staten
              ge för att utveckla alternativa spel?
            </seg>
            <seg n="e385be61">
              Jag tror att det är viktigt att vi håller denna diskussion levande
              för att i någon mening forma ramarna för denna verksamhet. Men
              det är också viktigt att vi ökar medvetenheten och kunskapen om
              dessa spel utan att för den skull fördöma företeelsen. Många av
              dessa spel är både bra och utvecklande, och de är till glädje
              för dem som spelar.
            </seg>
            <seg n="3ff0ea2c">
              Herr talman! Kulturutskottet diskuterar ofta spel- och lotterifrågor,
              ibland utifrån ett spelberoendeperspektiv, ibland utifrån spelbolagens
              marknadsföring och ibland utifrån hur spelbolagens vinster ska
              fördelas. Jag kan konstatera att de svenska spelbolagen har ett
              mycket starkt ansvarstagande. Man har gemensamma etiska regler
              för sin marknadsföring. Man konstruerar spel med hänsyn till att
              de inte ska framkalla spelberoende. Man har ett nära samarbete
              med Spelinstitutet i Piteå och med Folkhälsoinstitutet. Man har
              en ständig dialog med de spelberoendes organisationer. Man begränsar
              marknadsföringen för spel som bedöms som riskfyllda.
            </seg>
            <seg n="08f4d237">
              Från statens sida har detta också varit ett prioriterat område.
              För några år sedan lade Folkhälsoinstitutet fram ett förslag om
              hur man ansåg att regeringen skulle hantera spelberoendefrågan.
              Och i allt väsentligt har regeringen följt detta.
            </seg>
            <seg n="5454dc89">
              Herr talman! Det görs mycket på det här området, både av spelbolagen
              själva och av berörda myndigheter. Det innebär inte att allt är
              gjort. Det finns säkert mer som kan göras. Det är därför bra att
              frågeställningarna kommer upp till debatt. Naturligtvis är det
              så att vi på alla sätt måste hjälpa dem som av någon anledning
              inte kan kontrollera sitt spelande.
            </seg>
          </u>
          <note type="speaker" n="65d36148">
            Anf. 2 LINNÉA DARELL (fp) replik:
          </note>
          <u who="linnea_darell_670248" xml:id="i-29c06bb5bfce751a-0" n="805cbdb6">
            <seg n="777bb00f">
              Herr talman! Lars Wegendal säger att både staten och de svenska
              spelbolagen tar sitt ansvar. Jag delar inte riktigt den uppfattningen.
              Jag skulle vilja att du definierar det som ändå är grunden för
              svensk spelpolitik, nämligen att det ska tas ett socialt ansvar.
            </seg>
          </u>
          <note type="speaker" n="af6d9826">
            Anf. 3 LARS WEGENDAL (s) replik:
          </note>
          <u who="lars_wegendal_bb6ccd" xml:id="i-5195a3ae5d6e6978-1" n="2f972284">
            <seg n="56b7bccc">
              Herr talman! Definitionen är enkel. Det handlar om att man för
              att kunna motivera en reglerad svensk spelmarknad gör det utifrån
              de sociala skyddshänsynen. Egentligen är inga andra argument giltiga.
              I de tillstånd som ges, både när det gäller de koncessioner som
              ges och när det gäller de tillstånd som ges i annan ordning, ska
              den aspekten finnas med.
            </seg>
          </u>
          <note type="speaker" n="c481dbad">
            Anf. 4 LINNÉA DARELL (fp) replik:
          </note>
          <u who="linnea_darell_670248" xml:id="i-29c06bb5bfce751a-1" n="805cbdb6">
            <seg n="cf2b687d">
              Herr talman! Alla riksdagsledamöter, också Lars, fick häromveckan
              ett brev, och det är inte första gången, från Kolmårdens behandlingshem.
              Chefen där skriver så här: Aldrig tidigare har vi alltså de som
              jobbar med behandling av spelberoende upplevt en sådan maktlöshet
              från desperata och oroliga föräldrar. Jag saknar en svensk spelpolitik
              med ansvarstagande, och föräldrarna frågar: Var går den etiska
              gränsen?
            </seg>
            <seg n="3f88cd55">
              Är det troligt att staten tar det ansvar som Wegendal beskriver
              när en person med så nära kontakt med och så stor erfarenhet av
              spelberoende har anledning att skriva en desperat vädjan till
              riksdagen?
            </seg>
          </u>
          <note type="speaker" n="1c5ac302">
            Anf. 5 LARS WEGENDAL (s) replik:
          </note>
          <u who="lars_wegendal_bb6ccd" xml:id="i-5648ba9002a031f2-0" n="2f972284" next="i-d04c0a854a2a248c-0">
            <seg n="9e124666">
              Herr talman! Jag anser att den svenska staten och dess bolag
              i dag tar ett mycket stort och aktivt ansvar för att de spel som
              presenteras på den svenska markanden också är sådana spel som
              förhindrar spelberoende.
            </seg>
            <seg n="09b2e028">
              Visst förekommer det spelberoende. Det kan vi inte undvika. Det
              som jag däremot bekymrar mig mer för än för den svenska spelmarknaden
              är de Internetbolag som i dag finns och där antalet besökare ständigt
              ökar. Där finns inte de regleringar som vi har i övrigt på den
              svenska spelmarknaden. Det är ett bekymmer.
            </seg>
          </u>
          <note n="c2c7c1f0">
            Anf. 6 GUNNAR AXÉN (m) replik:
          </note>
          <u who="lars_wegendal_bb6ccd" xml:id="i-d04c0a854a2a248c-0" n="2f972284" prev="i-5648ba9002a031f2-0">
            <seg n="eb7a8841">
              Herr talman! I Storbritannien tillåts konkurrens på spelmarknaden
              i kombination med strikta regler för åldersgränser, marknadsföring
              och så vidare. Där har man också en markant lägre andel spelberoende
              än i Sverige. Men så har vi också Svenska Spel som bedriver en
              mycket aggressiv marknadsföring och ständigt utvecklar nya spelformer.
            </seg>
            <seg n="c05576fd">
              I det nyligen presenterade resultatet av spel- och lotterilagsutredningen
              pekar man på att den svenska regleringen knappast är förenlig
              med EG-rätten. Det är sannolikt bara en tidsfråga innan det svenska
              spelmonopolet faller. Därför borde regeringen snarast återkomma
              med en lagstiftning som mer ligger i linje med vad som föreslås
              i utredningen i kombination med förstärkta åtgärder mot spelberoende.
              En åtgärd skulle till exempel kunna vara att skriva in i socialtjänstlagen
              att man har rätt till behandling för sitt spelberoende.
            </seg>
            <seg n="87e70a88">
              Jag undrar hur Lars Wegendal ser på den saken.
            </seg>
          </u>
          <note type="speaker" n="094777b9">
            Anf. 7 LARS WEGENDAL (s) replik:
          </note>
          <u who="lars_wegendal_bb6ccd" xml:id="i-5648ba9002a031f2-1" n="2f972284" next="i-d04c0a854a2a248c-1">
            <seg n="2d0b7615">
              Herr talman! Gunnar Axén är ju känd för att vara den i denna
              kammare som mest aktivt arbetar för att avreglera den svenska
              spelmarknaden. Jag delar inte den uppfattningen.
            </seg>
            <seg n="cc07070e">
              Jag anser att det finns ett bra underlag för att vi ska ha en
              reglerad svensk marknad. Det är också så när vi har kontakter
              över Europa. I Norden har vi fattat ett gemensamt beslut att de
              enskilda regeringarna ska arbeta för att stå upp för möjligheten
              att själv reglera den egna spelmarknaden. På samma sätt ser det
              ut i hela övriga Europa utom i två länder.
            </seg>
          </u>
          <note n="5054da53">
            Anf. 8 GUNNAR AXÉN (m) replik:
          </note>
          <u who="lars_wegendal_bb6ccd" xml:id="i-d04c0a854a2a248c-1" n="2f972284" prev="i-5648ba9002a031f2-1">
            <seg n="759b95ce">
              Herr talman! Lars Wegendal svarar inte på min fråga.
            </seg>
            <seg n="80769e40">
              Nu är det ett faktum att den svenska lagstiftningen inte verkar
              stämma överens med EG-rätten. Det svenska spelmonopolet riskerar
              att falla. Gör vi ingenting riskerar vi att hamna i en situation
              där det är oklart vilka regler och lagar som kommer att gälla
              på den svenska spelmarknaden. Det borde vara bättre att regeringen
              arbetade offensivt och föreslog en lagstiftning kanske mer liknande
              den i Storbritannien och kombinerar detta med insatser mot spelberoende.
            </seg>
            <seg n="4737b0a5">
              Är Lars Wegendal beredd att till exempel tillstyrka förslaget
              om att skriva in i socialtjänstlagen rätten till behandling mot
              spelberoende?
            </seg>
          </u>
          <note type="speaker" n="090df942">
            Anf. 9 LARS WEGENDAL (s) replik:
          </note>
          <u who="lars_wegendal_bb6ccd" xml:id="i-5195a3ae5d6e6978-2" n="2f972284">
            <seg n="0727dd8a">
              Herr talman! Jag förmodar att Gunnar Axén har läst den utredning
              som lades fram i fredags från pärm till pärm så att han vet exakt
              vad som står i den. Jag har läst lite tidningskommentarer. Om
              jag förstår det rätt jag kan få återkomma i frågan finns det ändå
              ett hyggligt underlag för att behålla den reglerade svenska spelmarknaden
              när det gäller spel inom landet. Däremot finns det en tveksamhet
              när det gäller de elektroniska spelen. Det är det som utredaren
              tar upp.
            </seg>
            <seg n="735cd20d">
              Jag är inte speciellt bekymrad. Jag är lite bekymrad när det
              gäller om juridiken ska avgöra detta i EG-domstolen eller om det
              är politiken som ska avgöra hur vi vill organisera våra spelmarknader.
              Jag står för det senare.
            </seg>
          </u>
          <note type="speaker" n="23a7b4a4">
            Anf. 10 LINNÉA DARELL (fp):
          </note>
          <u who="linnea_darell_670248" xml:id="i-29c06bb5bfce751a-2" n="805cbdb6">
            <seg n="b4c330d0">
              Herr talman! Är det rimligt att staten bjuder unga på första
              spelinsatsen? Den frågan ställde nio östgötar i ett öppet brev
              till Bosse Ringholm för två månader sedan. Vi har inte fått något
              svar, och därför har frågan upprepats till den nye spelministern
              Sven-Erik Österberg.
            </seg>
            <seg n="cf52d060">
              Alla produkter som är beroendeframkallande är omgärdade med bestämmelser
              eller är i lag förbjudna. Jag kan ta som exempel både alkohol,
              tobak och narkotika. Men så har vi riskerna med spel.
            </seg>
            <seg n="a3b20749">
              Wegendal sade nyss att svenska spelbolag tar ett stort ansvar.
              Jag ska visa på att det inte är riktigt på det sättet. Nästan
              varje dag finns annonser i medierna om nya spel. Nästan lika ofta
              får vi politiker, riksdagsledamöter, brev och telefonsamtal från
              förtvivlade människor, föräldrar till spelberoende ungdomar och
              andra anhöriga. Frågan är alltid densamma: Varför gör ni ingenting?
            </seg>
            <seg n="277a0f17">
              Senast förra veckan, som jag sade i min debatt nyss med Wegendal,
              skrev chefen för ett av de få behandlingshem som finns till oss
              ledamöter att de aldrig någonsin har upplevt sådan maktlöshet
              från desperata, oroliga föräldrar. Initiativtagare till det öppna
              brevet till Bosse Ringholm är föräldraföreningens ordförande i
              Boxholm i Östergötland. Hon och vi andra som undertecknade brevet
              reagerade starkt på att statligt ägda Svenska Spel gör reklam
              om att få första spelet gratis. Värdet på erbjudandet är 25 kr.
              Det kan tyckas lite i en bransch som omsätter miljarder, men för
              en tonåring kan det vara tillräckligt mycket för att bli starten
              på ett spelande som ganska snart blir okontrollerat och spelberoendet
              är ett faktum. Ännu en ung människas liv har spolierats för åratal
              framöver.
            </seg>
            <seg n="ba3a3f5c">
              Att Svenska Spel bjuder på första spelinsatsen är som om Systembolaget
              skulle bjuda på första supen. Det är alltså inte förenligt med
              det sociala ansvar som man rimligen borde kräva av de offentliga
              företagen.
            </seg>
            <seg n="9b027202">
              Den nye spelministern Sven-Erik Österberg sade i en intervju
              i veckan, i samband med att spelutredningen lämnade sitt förslag,
              att grunden till svensk spelpolitik är att ta hand om spelandets
              sociala aspekter. Den grunden ligger fast. För alla förtvivlade
              och maktlösa föräldrar som ser sina spelande ungdomar snabbt gå
              ned sig i spelträsket känns det här mer som ett hån än som ett
              stöd. Behandlingspersonal och frivilligkrafter inom föreningslivet
              undrar på vilket sätt spelpolitiken tar hand om spelandets sociala
              aspekter.
            </seg>
          </u>
          <note type="speaker" n="8b9108e8">
            Anf. 11 LARS WEGENDAL (s) replik:
          </note>
          <u who="lars_wegendal_bb6ccd" xml:id="i-5195a3ae5d6e6978-3" n="2f972284">
            <seg n="30e1f58e">
              Herr talman! Jag vill vara tydlig i vad jag säger. Det är de
              sociala skyddshänsynen som är grunden för den reglerade spelmarknaden.
              Regeringen och majoriteten i denna kammare tar också ett stort
              ansvar för att vi ska ha en spelmarknad som är rimlig. Det finns
              delar av spelmarknaden som vi inte har kontroll över. Det bekymrar
              mig.
            </seg>
            <seg n="02f78c34">
              Marknadsföringen är ett bekymmer. Det kan jag hålla med om. Jag
              är inte heller av uppfattningen att den är rimlig. Det gavs i
              uppdrag till lotteriutredaren att titta på detta. Jag utgår från
              att även han har lagt fram ett förslag om hur marknadsföringen
              kan förändras för att få den något mer rimlig än den ser ut i
              dag.
            </seg>
          </u>
          <note type="speaker" n="ca85321e">
            Anf. 12 LINNÉA DARELL (fp) replik:
          </note>
          <u who="linnea_darell_670248" xml:id="i-29c06bb5bfce751a-3" n="805cbdb6">
            <seg n="a6b675f1">
              Herr talman! Ett ytterligare sätt att hantera detta är att det
              avsätts mer pengar till behandling. Det är många miljarder som
              staten tar in. Ju mer spelandet ökar, desto mer pengar kommer
              till statskassan. Den frågan berörde också Sven-Erik Österberg.
              Nu pratar vi om en person som inte är här, men han hade haft möjlighet
              att vara här om han hade velat. Han säger att pengarna som kommer
              in till statskassan är underordnade reglerna. De sociala aspekterna
              väger tyngre. Om det vore så underordnat, vore det väl rimligt
              att det gällde en betydligt större andel.
            </seg>
            <seg n="ee2332bb">
              Jag tittade på frågan om Svenska Spel i går. I redovisningen
              för 2004 hade man en vinst på nästan 5 miljarder. Ungefär 1,1
              går tillbaka till föreningslivet och idrottsrörelsen. Resten går
              till staten. Det handlar om tre fyra miljarder, varav i stort
              sett allt skulle kunna gå till behandling och förebyggande arbete
              om det är som den socialdemokratiske ministern säger, nämligen
              att penningintäkterna till staten är underordnade.
            </seg>
          </u>
          <note type="speaker" n="07838c75">
            Anf. 13 LARS WEGENDAL (s) replik:
          </note>
          <u who="lars_wegendal_bb6ccd" xml:id="i-5195a3ae5d6e6978-4" n="2f972284">
            <seg n="fd3f498d">
              Herr talman! Jag utgår från att Folkpartiet i sin budget har
              avsatt de medel som Linnéa Darell pratar om: Nej, det har man
              inte gjort.
            </seg>
            <seg n="00877517">
              Vi har däremot gjort satsningar. I år, 2006, har vi fördubblat
              budgeten just när det gäller spelberoendefrågan.
            </seg>
            <seg n="91dcf745">
              Linnéa Darell vet att socialutskottet har lagt fram ett tillkännagivande
              till regeringen om att titta på en starkare koppling mellan vinsten
              från bolaget och avsättandet till forskning, spelberoendebehandling
              och så vidare.
            </seg>
          </u>
          <note type="speaker" n="22deaadb">
            Anf. 14 LINNÉA DARELL (fp) replik:
          </note>
          <u who="linnea_darell_670248" xml:id="i-29c06bb5bfce751a-4" n="805cbdb6">
            <seg n="8612da53">
              Herr talman! Det är bra att socialutskottet har gjort det. Frågan
              är när svaret från regeringen kommer. Det verkar dröja. Vi har
              inte sett något. Det har varit mycket diskussion om spel, och
              den nye ministern har intervjuats. Inte med ett ord har jag kunnat
              se att regeringen ska lägga fram ett förslag.
            </seg>
          </u>
          <note type="speaker" n="866864aa">
            Anf. 15 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-11536006e9d3106e-0" n="05c1fbaf">
            <seg n="70531325">
              Herr talman! Det är ingen överdrift att säga att den svenska
              spelpolitiken befinner sig i kris. Spelberoendet ökar kraftigt.
              Det som skulle vara en oskyldig förströelse och lite spänning
              är nu något som förstör livet för många, både unga människor och
              familjer.
            </seg>
            <seg n="57fa7dde">
              Det finns tre orsaker till detta dels en del mindre kloka beslut
              som staten har fattat, inklusive riksdagen, dels den tekniska
              utvecklingen, dels EG-rätten. Det som staten har beslutat är bland
              annat att tillåta nya mera beroendeskapande spelformer, både automater
              och kasinon. Det är över huvud taget fråga om handhavandet av
              de statliga bolagen. Därför ökar spelberoendet.
            </seg>
            <seg n="b82391aa">
              Den statliga spelpolitiken kännetecknas av att staten inte riktigt
              vet vad den vill eller att den vill flera saker som strider mot
              varandra, om man inte har bestämt sig för vad som är viktigast.
              Det kan möjligen bero på att staten inte är en person, utan staten
              är naturligtvis flera personer. Regeringen är inte en person,
              utan där finns olika meningar. Då är det svårt att vara tydlig.
            </seg>
            <seg n="73aabb78">
              EG-rätten säger att reglering är möjlig det har vi lärt oss i
              den här utredningen. Men utredningen påpekar också att reglering
              är möjlig om den syftar till att begränsa spelandet. Ingen som
              ser hur de svenska bolagen agerar kan väl få intrycket att den
              svenska regleringen syftar till att begränsa spelandet.
            </seg>
            <seg n="9d33fc94">
              Det sociala ansvaret är knappast övertygande. Linnéa Darell har
              gett ett exempel. Häromsistens fick vi klart för oss att Svenska
              Spel på kasinona på måndagar sänker priset på alkoholdrycker för
              att locka fler spelare. Det kallades ett misstag. Bosse Ringholm
              tänker inte göra någonting, därför att det står ju i bolagsordningen
              att man ska ta ett socialt ansvar. Jag höll på att säga kyss mig,
              men det menar jag naturligtvis inte. Det räcker inte att det står
              i bolagsordningen det ska finnas i verkligheten också.
            </seg>
            <seg n="f183de46">
              Herr talman! Jag har några konkreta förslag.
            </seg>
            <seg n="875227bd">
              För det första: Tillsätt en utredning om en långsiktig spelpolitik,
              parlamentariskt förankrad, som vi begärde från Centern, Folkpartiet
              och Kristdemokraterna.
            </seg>
            <seg n="27d6aece">
              För det andra: För över ansvaret för Svenska Spel till Socialdepartementet.
              Det vore en tydlig signal om att det är det sociala ansvaret som
              är viktigast. Jag kan säga att det var en välsignelse när Systembolaget
              fördes över från Finansdepartementet till Socialdepartementet.
              Gör detsamma med Svenska Spel!
            </seg>
            <seg n="777c917c">
              För det tredje: Agera nordiskt! Om Lars Wegendal begär replik
              kanske han kan utveckla det nordiska initiativet, som vi båda
              har varit med om att anta. Här behöver vi säkert agera tillsammans
              för att påverka EG-rätten.
            </seg>
          </u>
          <note type="speaker" n="1a607c51">
            Anf. 16 LARS WEGENDAL (s) replik:
          </note>
          <u who="lars_wegendal_bb6ccd" xml:id="i-5195a3ae5d6e6978-5" n="2f972284">
            <seg n="f979ed4e">
              Herr talman! När vi diskuterar den här typen av frågor är jag
              mån om att man försöker vara någorlunda rimlig i vad man säger.
              Gabriel Romanus säger att spelberoendet ökar kraftigt. Jag vill
              gärna ha siffror på detta, så jag vore tacksam om Gabriel Romanus
              plockade fram dem. Likadant sade Linnéa Darell att nästan varje
              dag presenterar Svenska Spel ett nytt spel. Jag tror inte att
              detta är sant.
            </seg>
            <seg n="e3057591">
              När det gäller tillhörigheten för de här frågorna är spelberoendefrågan
              knuten till Socialdepartementet, inte till något annat departement.
              De agerar kraftfullt i de här frågorna.
            </seg>
            <seg n="8fca9d9a">
              Jag kan återkomma i nästa replik och tala om det nordiska initiativet.
            </seg>
          </u>
          <note type="speaker" n="8df0bcaf">
            Anf. 17 GABRIEL ROMANUS (fp) replik:
          </note>
          <u who="gabriel_romanus_d7a92e" xml:id="i-11536006e9d3106e-1" n="05c1fbaf">
            <seg n="7f80b292">
              Herr talman! Det räcker inte att spelberoendefrågorna ligger
              i Socialdepartementet, om man har ett bolag med överlägsna ekonomiska
              resurser som gör sitt bästa för att öka spelandet. Det vore en
              klar markering av de svenska bolagens sociala ansvar om Socialdepartementet
              också fick ansvar för det förebyggande.
            </seg>
            <seg n="023b00ae">
              Det handlar om vilka spel man introducerar. Ingen kan väl bestrida
              att kasinona har ökat spelberoendet det finns forskningsrapporter
              om det och även Jack Vegas-automaterna. Jag var med när riksdagen
              beslöt att förbjuda enarmade banditer därför att de var för beroendeskapande,
              i början av 80-talet. Nu har man återintroducerat de här banditerna,
              fast nu är det mycket värre banditer, mycket mer beroendeskapande.
              Det har riksdagen beslutat, så det är många som har ansvar för
              det. Men det var Svenska Spel som drev fram det, därför att de
              tyckte att de hade för dåliga möjligheter att attrahera nya spelare.
            </seg>
            <seg n="20e77bc3">
              Nog finns det bevis för att Svenska Spel har brustit i socialt
              ansvar, utöver alkoholserveringarna.
            </seg>
          </u>
          <note type="speaker" n="19598559">
            Anf. 18 LARS WEGENDAL (s) replik:
          </note>
          <u who="lars_wegendal_bb6ccd" xml:id="i-5195a3ae5d6e6978-6" n="2f972284">
            <seg n="14a26f8f">
              Herr talman! När det gäller spelautomaterna, de så kallade Jack
              Vegas-automaterna, vill jag gärna ta ett samtal med Gabriel Romanus
              efteråt för att tala om hur de ser ut i dag. Det är en gammal
              historia som Gabriel Romanus tar upp.
            </seg>
            <seg n="113cffce">
              När det gäller det nordiska samarbetet har de nordiska regeringarna
              nu i uppdrag av Nordiska rådet att ta ett initiativ i EU för att
              hävda att varje land har rätt att reglera den egna marknaden.
              Mitt bekymmer är att de svenska Moderaterna som enda partigrupp
              där ställde sig utanför. Hur kommer den så kallade alliansen då
              att hantera den här frågan efter valet?
            </seg>
          </u>
          <note type="speaker" n="37bd4509">
            Anf. 19 GABRIEL ROMANUS (fp) replik:
          </note>
          <u who="gabriel_romanus_d7a92e" xml:id="i-11536006e9d3106e-2" n="05c1fbaf">
            <seg n="264ed27e">
              Herr talman! Om det är så att alla partier utom ett är för det
              här utgår jag från att det är det som kommer att bli även en ny
              regerings politik.
            </seg>
            <seg n="2c1ffc5c">
              Jag tar gärna lektioner av Lars Wegendal om hur Jack Vegas-automaterna
              fungerar i dag. Tyvärr är de rapporter jag får, som naturligtvis
              är lite osystematiska, att de flesta som kommer in i spelberoende
              i vårt land gör det via de här automaterna, därför att ålderskontrollen
              inte fungerar, att de är snabba och leder till beroende. Men jag
              ser fram mot denna privatlektion. Vi kanske kan bedriva fältstudier.
            </seg>
          </u>
          <note type="speaker" n="ad75f596">
            Anf. 20 LINNÉA DARELL (fp) replik:
          </note>
          <u who="linnea_darell_670248" xml:id="i-29c06bb5bfce751a-5" n="805cbdb6">
            <seg n="d39c6a56">
              Herr talman! Jag kan formulera min replik som information i den
              här debatten.
            </seg>
            <seg n="e8918640">
              Jag har försökt, just utifrån Jack Vegas-spelen och hur de hanteras,
              få debattera en interpellation med Morgan Johansson, därför att
              jag tycker att det är en folkhälsofråga. Men jag blev hela tiden
              hänvisad till att debattera med Bosse Ringholm. Jag delar därför
              inte uppfattningen att det är det sociala ansvaret som regeringen
              främst företräder.
            </seg>
          </u>
          <note type="speaker" n="b6327a7e">
            Anf. 21 GABRIEL ROMANUS (fp) replik:
          </note>
          <u who="gabriel_romanus_d7a92e" xml:id="i-11536006e9d3106e-3" n="05c1fbaf">
            <seg n="d7e8fcef">
              Herr talman! Repliken kan bestå i ett instämmande, men jag kan
              också konstatera, om jag har fattat det rätt, att Bosse Ringholm
              som vice statsminister har ansvar för bolagen och Sven-Erik Österberg
              har ansvar för lotterilagstiftningen. Båda dessa saker borde föras
              över till folkhälsoministern för att markera att detta är en social
              fråga.
            </seg>
            <seg n="6f2b4e71">
              Jag upprepar: När vi beslöt att föra över ansvaret för Systembolaget
              till Socialdepartementet var det för att vi var angelägna om att
              övertyga EU om att det svenska monopolet har en social uppgift.
              Då var detta en väldigt tydlig signal. Jag hoppas att Lars Wegendal
              och andra inte vill avvisa den tanken. Vi behöver göra sådana
              markeringar om vi ska kunna behålla den svenska kontrollen över
              spelandet. Det tycks i varje fall Lars Wegendal och jag vara överens
              om är önskvärt.
            </seg>
            <seg n="34a4ad01">
              Fastighetsskatten
            </seg>
          </u>
          <note type="speaker" n="c414bf96">
            Anf. 22 LENNART HEDQUIST (m):
          </note>
          <u who="lennart_hedquist_18ea1a" xml:id="i-e71307bc36555648-0" n="afcc3366">
            <seg n="b3a44c96">
              Herr talman! Fastighetsskatten är till sin konstruktion orättfärdig.
              Den accelererar och höjs påtagligt med kraftigt höjda taxeringsvärden
              i tillväxtområden och i många kustnära områden, där det då uppstår
              stora problem. Den upplevs med rätta därför som illegitim. Den
              ligger på toppen av ett redan högt skattetryck.
            </seg>
            <seg n="2168fb82">
              Fastighetsskatten ger emellertid staten en stor intäkt, nära
              25 miljarder totalt.
            </seg>
            <seg n="75f7fb80">
              Hur kan man då avskaffa den nuvarande fastighetsskatten samtidigt
              som andra skadliga skatter sänks, till exempel på arbete? Ja,
              fastighetsskatten är en elefantiasisskatt att ta itu med. Men
              hur äter man då en elefant? Det är nog bara möjligt att göra det
              bit för bit, och det är också vad som kommer att ske med en ny
              regering.
            </seg>
            <seg n="f786fff5">
              Vi moderater föreslår som det allra första steget att ta bort
              de mest orimliga effekter som drabbar inte minst unga familjer
              som köpt bostad i tillväxtområdena eller permanentboende vid kusten
              som sett sina taxeringsvärden löpa amok.
            </seg>
            <seg n="1b85cb9f">
              Vi sätter ett tak för vad fastighetsskatten över huvud taget
              kan bli som mest: 80 kr per kvadratmeter värdeyta, ungefär boytan,
              och högst 2 kr per kvadratmeter tomt, högst 5 000 kr. För vanliga
              hus med 150 kvadratmeter i tillväxtområdena blir då maxskatten
              högst 14 000 per år. Takregeln sänker alltså fastighetsskatten
              till mer rimliga nivåer för de mest drabbade. Samtidigt börjar
              vi moderater också justera skattesatsen nedåt. Detta är den enklaste
              och snabbast framkomliga vägen att nå önskat resultat och göra
              skatten mindre orättfärdig.
            </seg>
            <seg n="bc95828f">
              Men, herr talman, det förs ibland fram förslag att lite gesvint
              gå snabbare fram. Sådana förslag är då ofta inte finansierade
              och innebär som regel också andra skattehöjningar på boende. Att
              höja reavinstskatten på försäljning med 50 % från 20 till 30 %
              är till exempel inte en bra lösning. Den skapar problem, inte
              minst för alla dem som sålt sin bostad och köpt en ny och som
              valt att skjuta fram skatten.
            </seg>
            <seg n="839c4cc0">
              En höjd reavinstskatt skapar också inlåsningseffekter. Fler väljer
              då att inte avyttra sina för stora bostäder. Det gör att det blir
              svårare för många att skaffa en lämplig bostad.
            </seg>
            <seg n="436b1790">
              Om man för fram sådana förslag vet man nog inte riktigt vilka
              de kortsiktiga förutsättningarna är och vilka stora problem som
              skapas. Vi moderater har därför alltsedan hösten 2002 anslutit
              oss till vad aktionsgruppen Småhusägare mot boendeskatt föreslagit
              beträffande takregel. Där är vi. Någon positionsförskjutning av
              Moderaternas politik beträffande fastighetsskatten har alltså
              inte skett under denna mandatperiod. Vi står för ett tak för skatten.
              Vi börjar också resan nedåt genom en sänkt skattesats.
            </seg>
          </u>
          <note type="speaker" n="2e1345c0">
            Anf. 23 ROSITA RUNEGRUND (kd) replik:
          </note>
          <u who="rosita_runegrund_9cb68d" xml:id="i-fdef269df59851b9-0" n="23793ad3">
            <seg n="1bb5c6de">
              Herr talman! Tack, Lennart Hedquist för att du anser att skatten
              är orättfärdig! Kristdemokraterna står för precis ett sådant förslag.
              Vi har lyssnat på människorna ute i områden som till exempel min
              kommun där det är väldigt många fritidsfastigheter. Vi menar:
              Avskaffa fastighetsskatten! För ned den till kommunal nivå, till
              en kommunal avgift som är kopplad till kostnaden för huset! Vad
              säger Lennart Hedquist om den frågan?
            </seg>
          </u>
          <note type="speaker" n="f526a4dc">
            Anf. 24 LENNART HEDQUIST (m) replik:
          </note>
          <u who="lennart_hedquist_18ea1a" xml:id="i-e71307bc36555648-1" n="afcc3366">
            <seg n="8b0dce35">
              Herr talman! Att göra om fastighetsskatten till en kommunal avgift
              är en sak som man kan utreda väldigt långsiktigt. Det är en väldigt
              komplicerad fråga. Men jag har noterat, och det var det jag ville
              föra fram, att Kristdemokraterna samtidigt har föreslagit att
              man ska höja reavinstskatten med 50 %. Det skulle drabba oerhört
              hårt alla dem som har sålt en bostad och nu har framskjuten beskattning.
              Det skapar inlåsningseffekter. Att säga att man avskaffar fastighetsskatten
              och i stället inför en beskattning som för många är ännu värre
              är inte en framkomlig väg.
            </seg>
          </u>
          <note type="speaker" n="df11d7ba">
            Anf. 25 ROSITA RUNEGRUND (kd) replik:
          </note>
          <u who="rosita_runegrund_9cb68d" xml:id="i-fdef269df59851b9-1" n="23793ad3">
            <seg n="346cae33">
              Herr talman! Vi anser att en avgift på högst 2 800 kr per fastighet
              i kommunerna är rimlig, och vi har lyssnat till människorna. De
              säger: Låt oss få betala skatt när vi har pengar i händerna. En
              höjning från 20 till 30 % av reavinstbeskattningen är inget problem
              för dem som drabbas av förhöjd fastighetsskatt.
            </seg>
          </u>
          <note type="speaker" n="486b9179">
            Anf. 26 LENNART HEDQUIST (m) replik:
          </note>
          <u who="lennart_hedquist_18ea1a" xml:id="i-e71307bc36555648-2" n="afcc3366">
            <seg n="2339dfcf">
              Herr talman! Jag tror att det vore värdefullt för kd att göra
              beräkningar på hur många som har så kallad framskjuten fastighetsskatt
              och som då omedelbart skulle få en höjning från 20 till 30 %.
              Det handlar om miljarder som slår sönder hushållskalkyler för
              väldigt många som köpt en andra bostad.
            </seg>
            <seg n="74076d88">
              Jag noterar att kd-förslaget i och för sig innebär att man får
              en kraftigt sänkt fastighetsskatt i de kustnära områdena och tillväxtområdena,
              men det är ju den effekten som vi moderater uppnår genom den så
              kallade takregeln.
            </seg>
          </u>
          <note type="speaker" n="b2ec258f">
            Anf. 27 LARS TYSKLIND (fp):
          </note>
          <u who="lars_tysklind_d8e722" xml:id="i-6e582879c6f88e4b-0" n="f7f3be99">
            <seg n="5bdbc242">
              Herr talman! Jag ska fortsätta med samma problematik som Lennart
              Hedquist har tagit upp här. Att jag tar upp frågan med en viss
              envishet är för att det tycks som om regeringen egentligen inte
              ser några problem med dagens fastighetsbeskattning. Det är ju
              ett problem i sig. Om man inte har några problem har man naturligtvis
              inga lösningar.
            </seg>
            <seg n="4d19d48e">
              Det handlar i grunden inte om, som man ofta får till svar, vad
              man ska använda pengarna till, vilka utgifter de går till. Det
              handlar om rättfärdigheten, hur man tar in en skatt.
            </seg>
            <seg n="f872d885">
              Det har varit en period där vi har haft en taxering av småhus
              som har skapat mycket oro i många områden i Sverige. Det är i
              och för sig konstigt med tanke på att svenska folket är vana vid
              höga skatter. Men just den här skatten skapar speciell oro.
            </seg>
            <seg n="69d81e42">
              Många har naturligtvis fått ta ställning till om de tänker behålla
              sitt hus och hur de ska klara det. Men det som pågår hela tiden
              är att villapriserna fortsätter att stiga. I Västsverige steg
              priserna ytterligare 11 % efter att värdena togs in i den gjorda
              taxeringen. Det kan kanske tyckas som en ganska liten siffra på
              ett år, men det finns kommuner som Stenungsund där det har stigit
              med 23 %, Härryda 21 %, Orust 19 %, Strömstad 16 % och så vidare.
            </seg>
            <seg n="85bf5d64">
              Då är det inte konstigt att man ställer sig frågan var den bortre
              parentesen finns och vad detta betyder i framtiden. Problemet
              är, som det har visat sig på många ställen, att man har en helt
              oförutsägbar bostadskostnadskalkyl framför sig om man ska bestämma
              sig för att bo på en ort som är attraktiv, där man har sett att
              priserna har stigit under en längre period. Det gör att det blir
              en faktor när man väljer bostadsort. Det har visat sig när man
              talar med människor i de bohuslänska kustsamhällena att ungdomar
              börjar välja bort att bo där. De tar in i sitt tänkesätt om det
              verkligen är värt att bo där ute. Även om man vill bo på den ort
              där man är uppvuxen väljer man bort det. Det här handlar inte
              om höginkomsttagare. Det är vanliga låg- och medelinkomsttagare
              som skulle få betala en dryg tusenlapp i skatt. Det blir det ganska
              lätt. Även om man är en familj som ligger på en nivå på 360 000
              kr om året så betalar man faktiskt över 1 000 kr i skatt.
            </seg>
            <seg n="6446e62a">
              Det här tycker jag är ett väldigt stort problem. Den så kallade
              begränsningsregeln som ofta tas fram som ett försvar i det här
              sammanhanget spelar ingen roll för de här människorna. De faller
              inte inom den ramen.
            </seg>
            <seg n="fd88e286">
              Den nuvarande regeringen kommer inte att göra någonting. Den
              enda lösningen är att vi får en ny borgerlig regering i höst som
              kan ta tag i det här problemet. Vi har ändå det gemensamt att
              vi ser problemet och är villiga att diskutera lösningen.
            </seg>
          </u>
          <note type="speaker" n="8300698b">
            Anf. 28 ROSITA RUNEGRUND (kd) replik:
          </note>
          <u who="rosita_runegrund_9cb68d" xml:id="i-fdef269df59851b9-2" n="23793ad3">
            <seg n="74a85fa7">
              Herr talman! Lars Tysklind är min alliansbroder i Bohuslän. Vi
              kommer båda från kommuner med många fritidshus. Jag har också
              lyssnat till människorna i min kommun. Över partigränserna handlar
              det om att en kommunal avgift som är kopplad till kostnaderna
              är det mest rimliga. Det kan också ske en utveckling. I kustkommuner
              som min och Tysklinds kan det ske en utveckling som gör att även
              företagandet ökar, att människor känner större delaktighet. Hur
              ser Lars Tysklind på det med den risk för avfolkning som är i
              de kommuner vi kommer ifrån?
            </seg>
          </u>
          <note type="speaker" n="9ffb72aa">
            Anf. 29 LARS TYSKLIND (fp) replik:
          </note>
          <u who="lars_tysklind_d8e722" xml:id="i-6e582879c6f88e4b-1" n="f7f3be99">
            <seg n="7b2bbb21">
              Herr talman! Huvudpunkten i kd:s program när det gäller sänkning
              av fastighetsskatten är en kommunalisering. Från Folkpartiets
              sida har vi så här långt valt att ge oss på att omedelbart sänka
              skatten genom att sänka procentsatsen. Man kan diskutera en kommunalisering
              i framtiden, men jag håller med Lennart Hedquist i detta. Det
              är en väldigt komplicerad process. Man måste utreda vad det leder
              till. Det är inte självklart att kommunerna på detta sätt får
              större möjligheter att hävda sig.
            </seg>
          </u>
          <note type="speaker" n="24e3d888">
            Anf. 30 ROSITA RUNEGRUND (kd) replik:
          </note>
          <u who="rosita_runegrund_9cb68d" xml:id="i-fdef269df59851b9-3" n="23793ad3">
            <seg n="e73cafce">
              Herr talman! Lars Tysklind, vi ser inte det som en komplicerad
              fråga. Stenungsund nämndes tidigare. Det var en person från Stenungsund
              som vände hela Folkpartiets politik när det gäller just fastighetsskatten.
              Det visar på att det finns ett stort behov av förändring ute bland
              människor i våra områden. Jag ser fram emot en förändring med
              en ny regering. Fortfarande kommer jag liksom Lars att kämpa med
              envishet och lägga besluten på människorna där de bor genom en
              kommunal avgift. Hur ser Lars på en kommunal avgift?
            </seg>
          </u>
          <note type="speaker" n="dc3954dd">
            Anf. 31 LARS TYSKLIND (fp) replik:
          </note>
          <u who="lars_tysklind_d8e722" xml:id="i-6e582879c6f88e4b-2" n="f7f3be99">
            <seg n="206de3ca">
              Herr talman! Det som förenar Rosita Runegrund och mig väldigt
              starkt är naturligtvis att vi måste få till en förändring och
              att det blir en förändring för de människor som ständigt diskuterar
              och är oroliga för den här skatten som man inte har någon kontroll
              över. När det gäller vilken teknik vi ska använda för detta tror
              jag att vi har väldigt stora förutsättningar i allianssamarbetet
              att arbeta oss fram till en bra lösning.
            </seg>
          </u>
          <note type="speaker" n="2a079b56">
            Anf. 32 LENNART HEDQUIST (m) replik:
          </note>
          <u who="lennart_hedquist_18ea1a" xml:id="i-e71307bc36555648-3" n="afcc3366">
            <seg n="0463083e">
              Herr talman! Det som Lars Tysklind senast sade är viktigt, att
              det kommer att hända saker med fastighetsskatten om vi får en
              ny regering. Men det är också viktigt att notera hur man börjar.
              Där är jag lite fundersam över vad Lars Tysklind säger. Han verkar
              nöja sig med att man sänker skattesatsen något. Folkpartiet sänker
              den ju väldigt blygsamt inledningsvis, och det hjälper inte de
              människor som bor i de kustnära områdena i Bohuslän eller i tillväxtområdena.
              De är ju betjänta av att man sätter ett tak för fastighetsskatten,
              att den inte kan bli högre än en viss summa.
            </seg>
            <seg n="d72564e3">
              Jag utgår därför ifrån, utifrån vad Lars Tysklind säger, att
              Folkpartiet gärna kommer att ansluta sig till en takregel som
              en inledning på vad man kan göra åt fastighetsskatten.
            </seg>
          </u>
          <note type="speaker" n="1120aa6b">
            Anf. 33 LARS TYSKLIND (fp) replik:
          </note>
          <u who="lars_tysklind_d8e722" xml:id="i-6e582879c6f88e4b-3" n="f7f3be99">
            <seg n="fd64f833">
              Herr talman! Takregel är också någonting som har diskuterats.
              Det har även diskuterats på andra håll att också ha en botten
              så att man betalar fastighetsskatt inom ett visst spann. Det är
              naturligtvis någonting som också måste tas med i diskussionen.
              Dock tycker jag att vi måste koncentrera oss på att det är en
              förändring som krävs och inte diskutera sönder detta med tekniska
              frågor. Jag tror, som jag sade förut, att vi har alla förutsättningar
              inom alliansen att finna en bra lösning så att det verkligen blir
              en förändring.
            </seg>
            <seg n="e4b2ff6e">
              Valfrihet för familjer
            </seg>
          </u>
          <note type="speaker" n="6b20d521">
            Anf. 34 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-0962f7c02edb54e0-0" n="0e190a5a">
            <seg n="293fd10b">
              Herr talman! För ett tag sedan reste jag, som så ofta annars,
              med tåget mellan Västerås och Hallstahammar. I min kupé satt en
              kvinna som av och till tittade på mig. Till slut höjde hon rösten
              och sade till mig: Torsten, det finns någonting som jag inte förstår.
              Varför får jag, och nästan känner mig tvingad till det, lägga
              ned en massa tid på att välja bensinstation, elbolag, telefonoperatör
              och mobiltelefonoperatör, allt för att spara någon tia eller några
              hundringar i månaden, men inte bestämma det jag själv allra mest
              vill bestämma, nämligen hur mina barns omsorg ska se ut, hur min
              familj ska leva och hur vi ska ha det?
            </seg>
            <seg n="562e1172">
              Det är en ögonblicksbild från verklighetens Sverige i dag.
            </seg>
            <seg n="107b56a3">
              Runtom växer också gräsrötternas uppror mot centralstyrningen
              av barnfamiljerna. I flera kommuner har lokala folkomröstningar,
              ofta trots motstånd från Socialdemokraterna, genomförts och visat
              ett massivt stöd för att ge föräldrar valfrihet. I andra kommuner,
              som Västerås och Surahammar, har föräldrar velat folkomrösta men
              stoppats av de socialdemokratiska makthavarna.
            </seg>
            <seg n="a59cba89">
              Önskan har varit självklar att välja hur barnens omsorg ska se
              ut. Och det borde inte vara svårt. Sverige står ju bakom de internationella
              konventioner som säger att föräldrar ska få ha inflytande över
              sina barns uppväxt. Men i ett land där det går bra att välja bensinstation
              är det för de flesta en ouppnåelig dröm att få mer tid med sina
              barn.
            </seg>
            <seg n="f25f4636">
              Ändå är tid den stora bristvaran för dagens familjer. Det barn
              mest av allt önskar är mer tid med sina föräldrar. Familjen är
              viktigast och föräldrarna den viktigaste relationen för dem. Fyra
              av tio föräldrar med barn under två år vill också tillbringa mycket
              mer tid med barnen. Fyra av tio med barn tycker att det är mycket
              eller ganska svårt att kombinera arbetsliv och föräldraskap. Det
              är inte konstigt att de mest stressade är småbarnsföräldrarna.
              Det är inte konstigt att människor går sönder när de kläms mellan
              de olika kraven, när livspusslet inte går ihop.
            </seg>
            <seg n="8e69a700">
              Vi kristdemokrater, herr talman, vill se en familjepolitik som
              bejakar familjerna i trygghet. Det är i familjen som medlemmarna
              får möjlighet att möta villkorslös kärlek, omtanke och förståelse
              men också ställas inför krav och ansvar. Familjen knyter an till
              människans djupaste behov av att bli sedd, att vara en person
              som inte är utbytbar. Föräldrarna måste därför få större inflytande
              över vardagen. Det arbetar vi kristdemokrater för.
            </seg>
          </u>
          <note type="speaker" n="8499d35e">
            Anf. 35 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-8db3d0f3ac2e68de-0" n="69393df0">
            <seg n="571be40b">
              Herr talman! Det Torsten Lindström tar upp är precis det som
              många föräldrar berättar även för mig. Jag tror att vår största
              erfarenhet, alla vi som har erfarenhet av barn, är att barn är
              väldigt olika och har olika behov. Familjer är olika, och föräldrar
              är olika.
            </seg>
            <seg n="12f3fefc">
              Därför är det väldigt glädjande att man redan nu i Helsingforsskommunen
              Nacka har möjlighet att välja om man vill lämna sina barn inom
              förskolan, privat eller offentlig, eller om man vill stanna hemma
              längre tid med sina små barn. Detta kommer också att genomföras
              i Sollentuna inom kort. Där får föräldrarna själva välja vad som
              passar dem bäst. Jag tror att det också kommer att innebära att
              många för en tid, kanske fram till att barnet är två år, väljer
              att vara hemma, både mamman och pappan, och varva det lite mer.
            </seg>
            <seg n="7a3ca8cf">
              Jag skulle vilja höra vilken uppfattning Torsten Lindström har
              om ett sådant förslag och hur det skulle kunna realiseras i en
              framtida borgerlig regering.
            </seg>
          </u>
          <note type="speaker" n="e086bd74">
            Anf. 36 TORSTEN LINDSTRÖM (kd) replik:
          </note>
          <u who="torsten_lindstrom_120c0b" xml:id="i-0962f7c02edb54e0-1" n="0e190a5a">
            <seg n="b13c73bd">
              Herr talman! Det är oerhört glädjande att Hillevi Engström och
              jag är överens i den här frågan. Det är viktigt att se att familjer
              är olika. Det är ju nästan, höll jag på att säga, att svära i
              Socialdemokraternas Sverige att medge något så enkelt och grundläggande.
              Olika föräldrar, olika familjer och olika barn behöver olika lösningar,
              och därför är det samhällets uppgift att erbjuda en sådan mångfald.
            </seg>
            <seg n="1682f0ec">
              Det är därför vi kristdemokrater vill se en bättre föräldraförsäkring.
              Vi vill se nya barndagar som föräldrarna kan använda helt flexibelt.
              Vi vill se ett kommunalt vårdnadsbidrag. Vi vill stärka föräldrarnas
              plats på arbetsmarknaden. Vi har en lång rad olika förslag.
            </seg>
            <seg n="a82f3668">
              Till detta kommer den Nackamodell som Hillevi Engström beskriver,
              som är mycket intressant och som jag är säker på att vi får tillfälle
              att återkomma till i en ny regering där vi tillsammans ska arbeta
              för mer valfrihet för alla barnfamiljer.
            </seg>
          </u>
          <note type="speaker" n="74e10fb7">
            Anf. 37 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-8db3d0f3ac2e68de-1" n="69393df0">
            <seg n="d554c23a">
              Herr talman! Det som också är väldigt viktigt är att försöka
              påverka och förmå fler pappor att vara hemma längre tid med sina
              små barn. Där har vi moderater ett förslag om att den förälder
              som tjänar minst ska kunna få en ersättning varje månad, just
              för att stimulera den som tjänar mest att vara hemma lite längre
              tid. Jag tror att pappors deltagande och ansvar för sina små barn
              förutom att barnen mår bra också kommer att innebära att kvinnor
              får en förbättrad ställning på arbetsmarknaden.
            </seg>
            <seg n="8317990f">
              Jag skulle vilja höra hur Kristdemokraterna ser på det förslaget,
              att underlätta för pappor att ta ett större ansvar för sina barn.
            </seg>
          </u>
          <note type="speaker" n="2625ad90">
            Anf. 38 TORSTEN LINDSTRÖM (kd) replik:
          </note>
          <u who="torsten_lindstrom_120c0b" xml:id="i-0962f7c02edb54e0-2" n="0e190a5a">
            <seg n="ac327b6d">
              Herr talman! Båda föräldrarna är oerhört viktiga för barnet.
              Både mamman och pappan är centrala nyckelpersoner i barnets liv.
              Därför är det viktigt att båda har möjlighet att tillbringa mycket
              tid med sina barn.
            </seg>
            <seg n="36f1ddec">
              Vi kristdemokrater vill se ett höjt tak i föräldraförsäkringen,
              den högsta inkomstgränsen, för att stimulera fler pappor att ta
              föräldraledigt. Vi vill också arbeta med attityder och med lagstiftning
              för att stärka betydelsen av att också pappor tar föräldraledigt
              och tillbringar tid med sina barn.
            </seg>
            <seg n="b6a0870b">
              Dock är det alltid viktigt att återkomma till detta, herr talman:
              Mammor och pappor är viktiga, flexibiliteten är det viktiga och
              vi ska göra allt vad vi kan för att uppmuntra men det är familjen
              som ska bestämma.
            </seg>
          </u>
          <note type="speaker" n="501faa1d">
            Anf. 39 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-544701a387d27155-0" n="9d52c91a">
            <seg n="962c4cc1">
              Herr talman! Det är intressant att höra Torsten Lindström beskriva
              Kristdemokraternas familjepolitik. Den bild som vi känner igen
              här i riksdagen handlar ju om att man i väldigt stor utsträckning
              lägger fram förslag som drar undan föräldrars rätt till deltagande
              på arbetsmarknaden, inte minst kvinnors rätt till deltagande på
              arbetsmarknaden.
            </seg>
            <seg n="5cae3cb0">
              De förslag som alliansen är överens om är egentligen inga, mer
              än att man vill sänka ersättningen för föräldralediga genom att
              förändra SGI-ersättningen. Det är egentligen den enda punkt där
              alliansen är enig; på övriga punkter skiljer det sig kraftigt
              åt.
            </seg>
            <seg n="73510f93">
              Kristdemokraternas vårdnadsbidrag på några tusenlappar är knappast
              någonting som en ensamstående förälder skulle ha möjlighet till.
              Behovsprövade barnbidrag eller behovsprövade underhållsstöd är
              knappast heller någonting som stärker deltagandet på arbetsmarknaden.
            </seg>
            <seg n="8d0dde96">
              I den debatt vi hade om familjepolitiken i december här i riksdagen
              ställde jag en fråga till Torsten Lindström: Har Kristdemokraterna
              något förslag som stärker kvinnors deltagande på arbetsmarknaden?
              Jag fick då inget förslag, så jag ställer samma fråga nu igen.
              Min bild är nämligen att det finns tusentals kvinnor som faktiskt
              vill arbeta mer på arbetsmarknaden och inte vill tvingas in i
              ett vårdnadsbidrag eller andra kristdemokratiska kvinnofällor.
            </seg>
          </u>
          <note type="speaker" n="697912c0">
            Anf. 40 TORSTEN LINDSTRÖM (kd) replik:
          </note>
          <u who="torsten_lindstrom_120c0b" xml:id="i-0962f7c02edb54e0-3" n="0e190a5a">
            <seg n="399b7b96">
              Herr talman! Skillnaden mellan Socialdemokraterna och Kristdemokraterna
              är väldigt tydlig. Socialdemokraterna pekar med hela handen och
              vill ha en lösning för alla. Det är precis som den gamla historien
              om Henry Ford: Det går bra att välja så länge ni tar en svart
              T-Ford. Detta är precis motsatsen till Kristdemokraternas hållning
              att skapa valfrihet och mångfald för alla.
            </seg>
            <seg n="e8f3b625">
              Självklart är det viktigt att stärka föräldrars närvaro och rättigheter
              på arbetsmarknaden. Det är ju därför vi kristdemokrater i denna
              kammare har ställt interpellationer och väckt motionsförslag om
              att se över lagstiftningen, någonting som socialdemokratiska ministrar
              mer eller mindre viftat bort för att sedan komma tillbaka med
              likartade förslag. Det tycker jag att Tomas Eneroth borde ha noterat
              om han hade följt debatten.
            </seg>
            <seg n="71ec8ea6">
              Sedan handlar det också om att se över familjepolitiken fördelningspolitiskt.
              Vi kristdemokrater tycker faktiskt inte att det är rimligt att
              ge mer till dem som tjänar mer, som Socialdemokraterna gör. Det
              är en omvänd Robin Hood-politik som vi inte gillar. Vi vill se
              över barnbidraget fördelningspolitiskt så att de som har det sämst
              får mest.
            </seg>
          </u>
          <note type="speaker" n="99b55a6c">
            Anf. 41 TOMAS ENEROTH (s) replik:
          </note>
          <u who="tomas_eneroth_9f5e46" xml:id="i-544701a387d27155-1" n="9d52c91a">
            <seg n="616a34bb">
              Herr talman! Effekten av den familjepolitik som Kristdemokraterna
              förespråkar det är samtliga ekonomer överens om ger kraftiga marginaleffekter,
              det vill säga att man förlorar på att återgå till arbetsmarknaden.
              Så är det för kvinnor i större delen av Europa. De stängs ute
              från arbetsmarknaden. De får inte möjligheten att delta.
            </seg>
            <seg n="fe658a19">
              I Sverige har vi en annan tradition som gör att kvinnor inte
              blir beroende av att ha en karl som kan försörja dem, för det
              är så det huvudsakligen ser ut i stora delar av världen i övrigt.
              Jag vill stärka kvinnors deltagande på arbetsmarknaden. Jag noterar
              att det skarpa, konkreta förslag som Kristdemokraterna lagt fram
              i riksdagen handlar om att ensamstående kvinnor ska få möjlighet
              att gå ned i arbetstid. Det låter ju väldigt käckt, men det är
              ungefär det enda konkreta förslag jag kan se från Torsten Lindström.
            </seg>
          </u>
          <note type="speaker" n="302303c3">
            Anf. 42 TORSTEN LINDSTRÖM (kd) replik:
          </note>
          <u who="torsten_lindstrom_120c0b" xml:id="i-0962f7c02edb54e0-4" n="0e190a5a">
            <seg n="b48db343">
              Herr talman! Om Tomas Eneroth vore intresserad av marginaleffekter
              skulle han kanske börja fundera över om det lönar sig att arbeta
              över huvud taget för någon på den svenska arbetsmarknaden i dag
              jämfört med att vara ett offer för den socialdemokratiska passiviteten
              i arbetsmarknads- och näringspolitiken. Det kan säkert Tomas Eneroth
              utveckla i ett annat sammanhang.
            </seg>
            <seg n="7da80bfe">
              Vi kristdemokrater står upp för flexibilitet och mångfald därför
              att familjen är viktig. Människor utvecklas, mognar och mår bäst
              av att finnas i små gemenskaper, och det är särskilt viktigt när
              man är ett litet barn. Och de som känner det lilla barnet allra
              bäst är föräldrarna. Det är därför vi vill flytta makt från den
              här kammaren och från Tomas Eneroth till föräldrars köksbord för
              valfrihet och mångfald för barnens och familjernas skull.
            </seg>
            <seg n="1ebf7edd">
              Pälsdjursnäringen
            </seg>
          </u>
          <note type="speaker" n="b31bbfd7">
            Anf. 43 LARS-IVAR ERICSON (c):
          </note>
          <u who="unknown" xml:id="i-1b1d0a211f5be32b-0" n="846937a5">
            <seg n="3b2daac0">
              Herr talman! Arbetslösheten fortsätter uppåt. Ams gömmer arbetslösheten
              i åtgärder. Jobben flyr Sverige. Vi känner igen rubrikerna. Då
              är det egendomligt att regeringen inte värnar mer om de jobb som
              redan finns utan i stället vill förpassa framtidsnäringar ut ur
              landet. En sådan näring är minknäringen.
            </seg>
            <seg n="61f0cfb3">
              Uppfödning av minkar ger omkring 2 000 personer arbete som uppfödare,
              foderproducenter och hantverkare. Av dem finns ca 700 i södra
              Sverige, på Listelandet i Blekinge och på Österlen i Skåne. Det
              är delar av Sverige som skulle behöva fler arbetstillfällen.
            </seg>
            <seg n="af3f3d28">
              Svenska uppfödare producerar årligen 1,3 miljoner skinn, och
              vi får 500 miljoner kronor i exportinkomster från dessa skinn.
              Världsproduktionen har de senaste åren ökat från 28 miljoner till
              34 miljoner skinn på grund av ökad efterfrågan. Ja, pälsdjursuppfödningen
              är en viktig agral näring. I exempelvis Polen och Norge ges det
              statsbidrag för nyetablering och utökning av pälsfarmar.
            </seg>
            <seg n="0a8dc55a">
              Men minknäringen i Sverige är för närvarande en utsatt sektor.
              Det talas om förbud och nya regler. Detta är mycket olyckligt
              eftersom det finns mycket goda utvecklingsmöjligheter inom branschen
              och många nya arbetstillfällen kan skapas.
            </seg>
            <seg n="b893b6cc">
              Jag vet att minkuppfödarna inte motsätter sig nya regler, men
              reglerna ska vara baserade på vetenskap och beprövad forskning.
              Det borde därför vara en viktig uppgift för regeringen att vidta
              åtgärder för att den svenska minknäringen ska kunna utvecklas
              och därigenom bidra till många fler arbetstillfällen i landet.
              I stället väljer man att nonchalera att aktuell forskning visar
              att det saknas grund för att förbjuda uppfödning av minkar. I
              stället för att hjälpa väljer man att stjälpa en väl fungerande
              näring som skulle kunna ge många ytterligare arbetstillfällen
              till landet.
            </seg>
          </u>
          <note type="speaker" n="d128efe8">
            Anf. 44 JEPPE JOHNSSON (m):
          </note>
          <u who="jeppe_johnsson_f5be11" xml:id="i-e56a6caae041d02e-0" n="e4ed6cc9">
            <seg n="71675d04">
              Herr talman! Jag tycker att det är oerhört bra att Lars-Ivar
              Ericson tar upp den här frågan. Den kanske inte engagerar så många
              i den här kammaren därför att de bor i trakter där minkuppfödning
              inte förekommer. Därför är det viktigt att vi som känner för den
              här näringen verkligen slåss för den och tar upp vad som är på
              gång att hända.
            </seg>
            <seg n="9768e56f">
              Sverige ligger i världstopp då det gäller djurskydd. Den positionen
              ska vi vara stolta över och naturligtvis behålla. God djurhållning,
              herr talman, är en förutsättning för att man ska kunna bedriva
              verksamhet med djur och få bra resultat, och det har vi i Sverige.
            </seg>
            <seg n="2a73f0d7">
              Den svenska pälsdjursnäringen lever mer än väl upp till kraven
              på djuruppfödning. Att en majoritet av Socialdemokraterna och
              deras stödpartier vill förbjuda pälsdjursuppfödning i Sverige
              är därför, i alla fall för mig och också för sådana som vet någonting
              om djur, helt obegripligt.
            </seg>
            <seg n="14aa6eee">
              De senaste åren har efterfrågan på minkskinn ökat det nämnde
              Lars-Ivar Ericson vilket inneburit att produktionen har ökat i
              många länder, men inte i Sverige. Lönsamheten i minknäringen är
              för närvarande mycket god, och det är väl inget fel i att ha näringar
              som går bra. Vi har alldeles för många näringar i det här landet
              som inte går bra.
            </seg>
            <seg n="0a248cf1">
              Det politiska hotet mot minknäringen i Sverige har inneburit
              att vi i Sverige inte har hängt med i den ökade produktionen.
              Det är helt enkelt så att man har tappat lusten att utveckla sin
              näring. Yngre människor har tappat lusten att börja i denna näring
              och skaffa sig en bra och god försörjning ute på landsbygden.
              Vi har gått miste om många nya och lönsamma arbetstillfällen.
            </seg>
            <seg n="74b50615">
              Herr talman! I Sverige finns det ungefär 180 minkfarmare. Minkuppfödningen
              har en viss spridning, men som Lars-Ivar Ericson sade är det en
              väldigt stor koncentration nere i Blekinge och inte minst i min
              hemkommun, där det stora flertalet minkfarmar finns. Det är många
              som är sysselsatta, inte bara de som är sysselsatta direkt i näringen
              utan också indirekt. Det finns många andra producenter, och för
              den delen också konsumenter, som är beroende av minknäringen därför
              att det används biprodukter från fisket, från kycklinguppfödningen,
              från slakterierna som foder. Om de inte kan leverera de så kallade
              biprodukterna till minknäringen, kommer konsumenterna att få betala
              betydligt mer för svensk kyckling än vad man får göra i dag.
            </seg>
            <seg n="ddd8c719">
              Dessutom är minkuppfödningen ett kretslopp där man tar till vara
              sådant som man annars skulle få förbränna. Sedan får man en exportvara
              som inbringar mycket pengar till landet, och man får gödsel som
              minskar konstgödselanvändningen.
            </seg>
            <seg n="b7de760c">
              Vi moderater står fast vid att man bör utveckla pälsdjursnäringen
              i stället för att avveckla den. Det finns förutsättningar för
              att ännu fler människor på landsbygden i framtiden ska kunna ägna
              sig åt den här verksamheten.
            </seg>
            <seg n="e0e11945">
              När det gäller djurskyddet, herr talman, gör man djuren en björntjänst
              genom att förbjuda minkuppfödning i Sverige, för då exporterar
              man både arbetstillfällena och uppfödningen till länder som i
              många fall har ett betydligt sämre djurskydd än vad vi har i Sverige.
            </seg>
          </u>
          <note n="152033f6">
            Kvinnors hälsa
          </note>
          <note type="speaker" n="726ff849">
            Anf. 45 VIVIANN GERDIN (c):
          </note>
          <u who="viviann_gerdin_444e1c" xml:id="i-2c7b58fa2c7776d2-0" n="0ea45e5b">
            <seg n="b50a03bb">
              Herr talman! Det här borde egentligen vara ett angeläget ämne
              för alla, men tyvärr är det inte så.
            </seg>
            <seg n="7f85df8a">
              Vi vet att i dagens moderna samhälle drabbas alltfler kvinnor
              av ohälsa med värkande kroppar, depressioner och kronisk trötthet
              och också att fler kvinnor i dag dör på grund av olika hjärtsjukdomar.
              Kvinnors hälsa äventyras. Det framgår på många olika sätt i samhället.
              Det framgår genom olika utredningar, och vi ser det i vår dagliga
              vardag.
            </seg>
            <seg n="2ecb3202">
              Detta att fler kvinnor än män dör i hjärtinfarkt på våra sjukhus
              har inte uppmärksammats av beslutsfattarna. Hjärt- och kärlsjukdomar
              betraktas fortfarande som manliga sjukdomar. Därmed har inte forskningen
              vad gäller kvinnors hjärt- och kärlproblem uppmärksammats. Det
              finns här en stor eftersatthet på forskningsområdet. Man ska inte
              från beslutsfattarnas sida, främst regeringens sida, skylla på
              att man inte har kunskap om det hela.
            </seg>
            <seg n="cd8903e5">
              Jag har en stor utredning med mig. Den heter Jämställd vård Olika
              vård på lika villkor. Den här utredningen kom till under den borgerliga
              regeringen 19911994. Den blev klar under en socialdemokratisk
              regering 1996.
            </seg>
            <seg n="21e417de">
              Här finns omfattande studier som visar hur kvinnor bemöts inom
              vården. De visar att kvinnor inte får ett så adekvat omhändertagande
              som män får. Kvinnor får i snitt vänta längre på ambulans vid
              hjärtbesvär. Det görs färre undersökningar inom vården på kvinnor
              som kommer in med misstänkt hjärtinfarkt. Det sätts in mindre
              intensiv behandling på sjukhus. Man har också kunnat konstatera
              att kvinnor har högre dödlighet i hjärt- och kärlsjukdomar inom
              en 30-dagarsperiod.
            </seg>
            <seg n="3531dad2">
              Utredningen har varit känd i snart tio år, och ändå har ingenting
              hänt. Regeringen har inte tagit till sig innehållet i utredningen.
              Fortfarande stampar vi på samma ställe när det gäller forskning
              kring kvinnors sjukdomar. Jag vill då särskilt lyfta fram hjärtsjukdomar
              hos kvinnor. Detta är mycket tragiskt.
            </seg>
            <seg n="3e0ee051">
              Inom Centern har vi uppmärksammat detta. Centerkvinnorna har
              varit mycket aktiva. Under sju åtta år har vi tagit fram ganska
              många rapporter som har legat som underlag för Centerpartiets
              motioner i riksdagen, men vi har hela tiden fått avslag på det
              allra mesta. Jag tycker att det är en så stor fråga att regeringen
              borde ta till sig detta och verkligen satsa på forskning kring
              kvinnors hälsa och forskning kring hjärt- och kärlsjukdomar hos
              kvinnor.
            </seg>
            <seg n="fbcd736e">
              Vi kan inte acceptera de här orättvisorna.
            </seg>
          </u>
          <note type="speaker" n="f2141adc">
            Anf. 46 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-e7e983e530446a97-0" n="582b798b">
            <seg n="f39117c3">
              Herr talman! Jag instämmer i att det här är ett väldigt viktigt
              ämne. Jag tror att det inte bara är beslutsfattarna som behöver
              ta till sig detta, utan hela samhället. Det gäller inte minst
              läkarkåren och utbildningen för läkare. Det finns fortfarande
              stora brister i läkarutbildningen. Om man inte som student får
              en bra utbildning i de här frågorna får man ju svårare att agera
              som läkare.
            </seg>
            <seg n="5f837a47">
              Det är många fördomar som ligger bakom den här bedömningen. Det
              finns mycket att göra. Jag tror att en viktig faktor är upplysning
              i samhället. Inte minst när det gäller hjärt- och kärlsjukdomar
              bör kvinnor tänka på andra symtom. Om man till exempel känner
              extrem trötthet under lång tid kan det vara en annalkande hjärtinfarkt.
              Det är viktigt att man tar dessa tecken på allvar, och naturligtvis
              att man inom vården reagerar på detta.
            </seg>
          </u>
          <note type="speaker" n="5291f0a5">
            Anf. 47 VIVIANN GERDIN (c) replik:
          </note>
          <u who="viviann_gerdin_444e1c" xml:id="i-2c7b58fa2c7776d2-1" n="0ea45e5b">
            <seg n="17890146">
              Herr talman! Det ligger en hel del i vad Hillevi Larsson säger.
              Det finns fördomar inom vården från de behandlande läkarna. Men
              många läkare har också framfört till Socialstyrelsen, till Socialdepartementet
              och till ansvariga ministrar hur det ser ut i det dagliga livet.
            </seg>
            <seg n="34331237">
              Många inriktar sig mycket på att det krävs förändringar i läkarutbildningen
              och över huvud taget i utbildningar inom vården och att det krävs
              mer forskning. På området läkemedel har Sverige inte kommit lika
              långt som USA. Där är det krav på att alla läkemedel ska testas
              på både män och kvinnor naturligtvis när det gäller de läkemedel
              som ska användas av kvinnor. Fortfarande har man inte tagit till
              sig en sådan sak i Sverige. Där ligger ju ändå ett beslut hos
              beslutsfattare, det vill säga regeringen.
            </seg>
            <seg n="f0c848b8">
              Många måste samverka för att man ska nå målet. Om de som beslutar
              inte tar det yttersta ansvaret blir det så här.
            </seg>
          </u>
          <note type="speaker" n="46c154f3">
            Anf. 48 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-e7e983e530446a97-1" n="582b798b">
            <seg n="4f9453ae">
              Herr talman! Det är ett stort problem att man tidigare under
              forskningen har forskat på en typbild av människan, nämligen en
              ung man. När det gäller barns, kvinnors och äldres sjukdomar finns
              det olika faktorer som styr sjukdomsförlopp och symtom. Jag tror
              att man har börjat ändra tänkesätt inom forskningen.
            </seg>
            <seg n="f95622b5">
              Det är inte så att regeringen inte har tagit till sig detta.
              Det har man faktiskt gjort. Men det finns väldigt mycket mer att
              göra.
            </seg>
          </u>
          <note type="speaker" n="b00e3089">
            Anf. 49 VIVIANN GERDIN (c) replik:
          </note>
          <u who="viviann_gerdin_444e1c" xml:id="i-2c7b58fa2c7776d2-2" n="0ea45e5b">
            <seg n="db5de71c">
              Herr talman! Det är väl känt att kvinnor och män är olika biologiskt.
              Ändå har inte könsperspektivet slagit igenom. Om ingen tar initiativ
              till att ställa krav på att detta ska förbättras vet ingen i vilken
              ända man ska börja.
            </seg>
            <seg n="5d1f9b3e">
              Jag tycker att det är häpnadsväckande att det inom flera olika
              behandlingsområden är mannen som är norm. Kvinnors vård och behandling
              utgår från mäns behov.
            </seg>
          </u>
          <note type="speaker" n="3dd3e215">
            Anf. 50 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-ea41f8a9b4abcc66-0" n="6579388f">
            <seg n="8db69e4e">
              Herr talman! Jag vill tacka Viviann Gerdin för att hon har lyft
              fram den här frågan. Det gäller, enligt mig, inte bara forskning.
              Det gäller hela strukturen i vård och försäkring.
            </seg>
            <seg n="03ae4d52">
              Häromdagen fick vi rapporter om att arbetsskadeersättningen betalas
              i mycket mindre omfattning till kvinnor än till män. Det är också
              bevis på en grundläggande obalans i vårdsystemet.
            </seg>
            <seg n="0c59d785">
              Jag hoppas att vi inom alliansen kommer att arbeta ordentligt
              för den här frågan. Tack, Viviann Gerdin!
            </seg>
          </u>
          <note type="speaker" n="f18f3fcb">
            Anf. 51 VIVIANN GERDIN (c) replik:
          </note>
          <u who="viviann_gerdin_444e1c" xml:id="i-2c7b58fa2c7776d2-3" n="0ea45e5b">
            <seg n="6b28ab1e">
              Herr talman! Tack för uppgiften om att kvinnor erhåller lägre
              ersättningar i arbetsskadeförsäkringarna.
            </seg>
            <seg n="dcd2016c">
              I rapporten redovisar man att kvinnor över huvud taget kommer
              till korta när det gäller rehabiliteringsinsatser. Kvinnor erhåller
              rehabilitering efter en längre väntetid än män. De får rehabilitering
              under en kortare tid. Som lök på laxen får de också en billigare
              rehabilitering. Kvinnor kommer alltså över huvud taget till korta
              på många områden i samhället.
            </seg>
            <seg n="275aa929">
              Vi i Sverige betraktar oss som världens mest jämställda land.
              Det stämmer inte alls. Det är en skam för vårt land att vi har
              så mycket eftersatt behandling inom vården med tanke på att kvinnor
              och män är olika biologiskt. Vi borde ha kommit mycket längre.
            </seg>
            <seg n="084e50b8">
              I andra länder har man uppmärksammat vissa delar av detta. Jag
              tycker att vi borde lära från andra länder.
            </seg>
          </u>
          <note type="speaker" n="8e0f215f">
            Anf. 52 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-ea41f8a9b4abcc66-1" n="6579388f">
            <seg n="8c99597c">
              Herr talman! Jag ska ta upp en annan aspekt av frågan.
            </seg>
            <seg n="54d1de72">
              Just nu gäller superkontroller i hela vårdsystemet. Försäkringskassan
              kontrollerar tiotusen gånger om en människa ska få rehabilitering
              och om en människa ska få sjukersättning. Läkemedel får inte skrivas
              ut efter hur läkaren tycker att patienten ska behandlas. Det finns
              andra regler.
            </seg>
            <seg n="69871f66">
              När så många kontroller och kostnadsberäkningar kommer i gång
              är det de svagaste patienterna som får betala notan. Många kvinnliga
              patienter har det svårt i dag.
            </seg>
          </u>
          <note type="speaker" n="0295d699">
            Anf. 53 VIVIANN GERDIN (c) replik:
          </note>
          <u who="viviann_gerdin_444e1c" xml:id="i-afdba410892902c1-0" n="0ea45e5b" next="i-a5a070f3897a0a2c-0">
            <seg n="6859a1bd">
              Herr talman! Jag har också erfarenheten att kvinnor kommer till
              korta över lag i samhället. De har också svårt att hävda sig i
              olika ersättningsfrågor när det gäller försäkringar, inte bara
              samhällets försäkringar utan även gentemot försäkringsbolagen.
              Mest drabbas kvinnor som är låg- och medelinkomsttagare. De har
              svårt att hävda sig eftersom kvinnors erfarenhet och kunskap över
              lag ifrågasätts i samhället.
            </seg>
            <seg n="97180cba">
              Vi i Centerpartiet kommer att arbeta för att det ska bli en ändring.
            </seg>
          </u>
          <note n="7adf709f">
            Anf. 54 FÖRSTE VICE TALMANNEN:
          </note>
          <u who="viviann_gerdin_444e1c" xml:id="i-a5a070f3897a0a2c-0" n="0ea45e5b" prev="i-afdba410892902c1-0">
            <seg n="05346e05">
              Härmed är dagens debattimme avslutad. Vi tackar deltagarna för
              deras inlägg.
            </seg>
            <seg n="ad4bda49">
              Skälet till dröjsmålet är tjänsteresor.
            </seg>
            <seg n="39e13093">
              COM(2005)646
            </seg>
          </u>
          <note n="3532995a">
            2 § Justering av protokoll
          </note>
          <note n="ab733cb7">
            Justerades protokollet för den 26 januari.
          </note>
          <note n="f22886c1">
            3 § Meddelande om ändring i kammarens sammanträdesplan
          </note>
          <note n="55d09b4c">
            Förste vice talmannen meddelade att aviserad interpellationsdebatt
            torsdagen den 2 februari kl. 12.00 skulle utgå.
          </note>
          <note n="9b5c6d3e">
            4 § Meddelande om utrikespolitisk debatt
          </note>
          <note n="e31e7d95">
            Förste vice talmannen meddelade att debattregler för den utrikespolitiska
            debatten onsdagen den 15 februari kl. 9.00 delats ut till kammarens
            ledamöter.
          </note>
          <note n="693b899e">
            5 § Anmälan om fördröjt svar på interpellation
          </note>
          <note n="938727ce">
            Till riksdagen hade inkommit följande skrivelse:
          </note>
          <note n="b5624949">
            Interpellation 2005/06:207
          </note>
          <note n="ef6b493d">
            Interpellation 2005/06:207 av Camilla Sköld Jansson (v)
          </note>
          <note n="26163cb3">
            39 § i lagen om anställningsskydd
          </note>
          <note n="a70f204c">
            Interpellationen kommer att besvaras tisdagen den 7 mars 2006.
          </note>
          <note n="5ccf2f7d">
            Dag Ekman
          </note>
          <note n="d8230474">
            6 § Anmälan om inkommen faktapromemoria om förslag från Europeiska
            kommissionen
          </note>
          <note n="71616b89">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="8a9cd441">
            7 § Omvandling av fängelse på livstid
          </note>
          <note n="a2b0d552">
            Föredrogs
          </note>
          <note type="speaker" n="62258b6e">
            Anf. 55 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-2630aee7aa7ce324-0" n="ebaba655">
            <seg n="3004c291">
              Herr talman! Det här är ett riktigt dåligt förslag från regeringen.
              Därför yrkar jag bifall till reservation 1 under punkt 1. Detta
              yrkande innebär ett avslag på propositionen.
            </seg>
            <seg n="62d45568">
              Förslaget speglar ett dåligt ledarskap. Regeringen visar med
              detta förslag att man inte klarar av de åligganden som en regering
              har. Dessutom gör man arbetet halvdant, och det är fegt.
            </seg>
            <seg n="aac09308">
              Regeringen vill flytta beslutet om huruvida en person som begått
              ett fruktansvärt brott ska få sitt livstidsstraff omvandlat till
              ett tidsbestämt straff. I dag är det regeringen som kan ändra
              ett i domstol utdömt livstidsstraff till ett tidsbestämt straff
              om en nådeansökan har gjorts. Förslaget innebär att en domstol
              ska ta dessa beslut. Denna domstol ska på sätt och vis överpröva
              vad en annan domstol det kan vara en högre rätt har fastställt.
              Och det är fel tycker vi moderater.
            </seg>
            <seg n="541a6867">
              Dessutom kan jag personligen tycka att det är lite dålig smak
              att det är Örebro tingsrätt som ska ta dessa beslut. Örebro län
              är ju justitieministerns valkrets. Men det som är värre är att
              överlåta dessa mycket känsliga beslut på en domstol.
            </seg>
            <seg n="49135c5d">
              Som jag tidigare nämnde har en domstol redan fastslagit att en
              person har begått ett av de värsta brott som en människa kan begå.
              Med livstidsstraffet markerar samhället avsky inför den gärning
              som är begången. Det är i detta sammanhang viktigare med denna
              markering än den dömdes bekymmer över straffet som sådant. Det
              kan också finnas brottslingar som, utifrån tanken om medborgarnas
              säkerhet, måste vara frihetsberövade länge.
            </seg>
            <seg n="4c6002cd">
              Detta är ett fegt förslag, som jag nämnde tidigare. En domstol
              arbetar utifrån praxis. Att besluta i domstol att ett livstidsstraff
              ska omvandlas kan inte bygga på en praxis. Varje beslut måste
              vara individuellt. Vad regeringen här föreslår kommer att bli
              ett avskaffande av livstidsstraffet, då det kommer att utarbetas
              en praxis, eftersom det gör det i domstolar, för en tidsbestämning.
              Det hade varit renhårigare att föreslå ett avskaffande av livstidsstraffet.
              Det hade vi moderater inte röstat för, men vi hade förstått bevekelsegrunderna.
            </seg>
            <seg n="28a4cbd2">
              Vi tycker också att det är dåligt av regeringen att när man tar
              tag i den här frågan man inte har tagit med några förslag om ett
              längre tidsbegränsat straff. I dag är det ett alldeles för stort
              glapp mellan det högsta tidsbegränsade straffet och livstidsstraffet.
              Det skulle vara intressant att höra från majoritetens sida om
              man håller med om att detta glapp är väldigt stort och varför
              man inte har kommit med något förslag om ett tidsbegränsat straff
              som ligger någonstans mellan tio år och livstid.
            </seg>
            <seg n="e39f63ea">
              Till sist, herr talman: Vi moderater anser att livstidsstraffet
              måste vara kvar, och vi anser att det är regeringens ansvar och
              att det är regeringen som ska ta beslut om när ändringar ska ske.
              Det finns brottslingar vars brott inte kan sonas. Det finns personer
              som måste hållas borta från oss andra för lång tid. Så är det.
            </seg>
            <seg n="0021da54">
              Domstolen har fastslagit straffet ur ett juridiskt perspektiv.
              Nådeansökan handlar ju om att utifrån en annan bedömning och efter
              ett antal år pröva om det finns anledning att bevilja nåd, och
              det är inte en juridisk fråga, utan det är en fråga av allmänt
              intresse och av att ha ett rent humanistiskt perspektiv på den
              dömde. Det är därför som det är logiskt att regeringen eller en
              annan förtroendevald församling tar beslutet inte domstol. Därför
              anser vi moderater att livstidsstraffet ska vara kvar och att
              det är regeringen som ska ta beslutet om det är dags att omvandla
              livstidsstraffet till ett tidsbestämt straff.
            </seg>
          </u>
          <note type="speaker" n="c92c03d1">
            Anf. 56 TORKILD STRANDBERG (fp):
          </note>
          <u who="torkild_strandberg_920975" xml:id="i-d8825c2f6980687a-0" n="7f797a8e">
            <seg n="6cfd8f0a">
              Herr talman! Liksom alla människor ska en livstidsdömd person
              kunna påverka sin livssituation. En intagen som anstränger sig
              och visar goda förutsättningar att fungera som en laglydig samhällsmedborgare
              bör också ha möjligheter att slutligen få leva i frihet. Omvandlingen
              av livstidsstraff ger incitament att locka fram en vilja hos den
              dömde att förbättra sig. Det ska aldrig vara för sent att göra
              bot och bättring.
            </seg>
            <seg n="4e70fad4">
              På längre sikt tycker vi att livstidsstraffet bör avskaffas och
              ersättas med ett långt tidsbestämt straff. Det finns också en
              reservation i detta betänkande om detta som vi yrkar bifall till.
            </seg>
            <seg n="acd2c0a2">
              Nåd är ett svårförståeligt och svårförutsägbart institut som
              påverkas av politiska förändringar och opinioner. Enskilda individer
              kommer i kläm och hanteras olika utifrån detta. Nu införs ett
              parallellt system med domstolsprövning som ger större förutsägbarhet
              och bättre incitament för livstidsdömda att vilja leva på ett
              sätt som accepteras av samhället. Nådeinstitutet behålls parallellt.
              Jag yrkar alltså bifall till reservation 3.
            </seg>
          </u>
          <note type="speaker" n="3393d29e">
            Anf. 57 PETER ALTHIN (kd):
          </note>
          <u who="peter_althin_61d03b" xml:id="i-72c7c218443edec3-0" n="901ad9ad" next="i-808ca64a84061c0d-0"/>
          <note n="e48a92e5">
            Herr talman! Ärade ledamöter, närvarande och frånvarande, och
            alla åhörare! Jag yrkar bifall till Kristdemokraternas reservation
            2 under punkt 1 som innebär avslag på propositionen.
          </note>
          <u who="peter_althin_61d03b" xml:id="i-808ca64a84061c0d-0" n="901ad9ad" prev="i-72c7c218443edec3-0">
            <seg n="cb90868b">
              Livstidsstraffet är den yttersta reaktion som samhället kan begagna.
              En fråga som uppstår i denna diskussion med utgångspunkt i detta
              betänkande är: Ska vi ha kvar livstidsstraffet? Ska livstidsstraffet
              finnas kvar? Fungerar livstidsstraffet? Behövs det över huvud
              taget i ett civiliserat samhälle? Det är utgångspunkten.
            </seg>
            <seg n="9e8a1a06">
              Kristdemokraternas uppfattning är glasklar på denna punkt. Livstidsstraffet
              behövs inte. Varför? Jo, därför att dess tidsobestämda karaktär
              medför ett stort antal problem och svårigheter när det gäller
              verkställigheten av straffet, när det gäller planeringen av frigivningsförfarandet
              och när det gäller innehållet i själva kriminalvården. Hur ska
              de anhöriga och de dömda planera för framtiden? Livstidsstraffet
              vilar också på en gammal inställning som Kristdemokraterna inte
              kan ställa upp på, nämligen att människor icke kan förändras och
              att människor icke kan återanpassas till samhället. Det stämmer
              inte överens med Kristdemokraternas människosyn. Och problemet
              är att den livstidsdömde inte har någon möjlighet att själv se
              slutpunkten. När ska jag friges? Har jag inget mål att sätta upp?
              Det innebär ofta att innehållet i kriminalvården blir rätt meningslöst.
              Ska vi starta en treårig utbildning för att hjälpa till när det
              gäller studierna?
            </seg>
            <seg n="c111461f">
              När den är färdig, vad händer då? Det finns inget mål för den
              dömde att se fram emot. Förutsägbarheten blir också mycket sämre
              och därmed negativa konsekvenser av det tidsobestämda straffet.
            </seg>
            <seg n="a6c80290">
              Ett annat problem är att vi aldrig i Sverige haft så många livstidsdömda,
              och dessutom kvinnor för första gången i den moderna historien.
              Det innebär att det på anstalterna uppstår spänningar och problem
              på grund av karaktären av det tidsobestämda straffet. Vad som
              händer på anstalten kan göra skitsamma, tycker många som är intagna
              på livstid därför att det inte finns någon ytterligare reaktion.
            </seg>
            <seg n="69bea934">
              Nu innebär det förslag som vi har uppe till diskussion och debatt
              en positiv linje, nämligen att flytta över tidsbestämmandet av
              livstidsstraffet till en allmän domstol och därmed inrätta en
              form av tvåpartssystem. Det tycker jag är ett bra steg, att flytta
              det från den politiska makten till den dömande makten. Då ökar
              också, herr talman, förutsägbarheten och tydligheten när det flyttas
              över på det sättet.
            </seg>
            <seg n="f6a4a885">
              Men det räcker inte. Kristdemokraterna tycker att det är ett
              halvhjärtat förslag att bara gå den vägen. I betänkandet kan man
              på ett ställe läsa följande: Trots att livstidsstraffet som företeelse
              i vissa avseenden kan anses problematiskt anför regeringen att
              det för närvarande inte finns förutsättningar att överväga dess
              avskaffande. Det är en ganska märklig och svårgripbar mening.
              Man konstaterar att det är problematiskt med livstidsstraffet,
              men trots detta är man inte beredd att ens en gång överväga dess
              avskaffande. Det tycker jag är en märklig konstruktion.
            </seg>
            <seg n="38d51378">
              Kristdemokraterna anser att livstidsstraffet helt bör avskaffas.
              Det är grymt, det är svårhanterligt, det är icke förutsägbart
              och bör ersättas med ett långt tidsbestämt straff. Norge har hamnat
              där; de har en ersättning för livstidsstraffet med ett tidsbestämt
              straff på 21 år. Då vet alla var slutpunkten är den dömde, den
              verkställande myndigheten och de som planerar för frigivning.
              Då kan man ge ett innehåll i själva verkställigheten.
            </seg>
            <seg n="b20dc4a6">
              Därför yrkar vi avslag på propositionen. Kristdemokraterna menar
              att det inte är meningsfullt att nu ändra på ordningen för prövningen
              av tidsbestämningen av livstidsstraffet, utan man ska ta steget
              fullt ut och avskaffa livstidsstraffet, sätta in ett långt tidsbestämt
              straff, kanske 21 år eller 25 år det kan man diskutera.
            </seg>
            <seg n="06d6b9e1">
              Propositionen bör därför avslås, och det är Kristdemokraternas
              yrkande.
            </seg>
          </u>
          <note type="speaker" n="cc531d65">
            Anf. 58 ROLF OLSSON (v):
          </note>
          <u who="rolf_olsson_2d3bf9" xml:id="i-ccf7993a43c84cce-0" n="f755750e">
            <seg n="19bac23f">
              Herr talman! Det här betänkandet behandlar den principiellt viktiga
              frågan om omvandling av fängelsestraff på livstid och innebär
              enligt Vänsterpartiets mening förbättringar av rättssäkerheten
              på viktiga områden. Efter det att den dömde har avtjänat tio år
              av livstidsstraffet kan ansökan om omvandling göras. Viktiga kriterier
              för omvandlingsprövningen anges i förslaget. Ett bifall ska medföra
              att fängelsestraff på viss tid bestäms. En väsentlig förändring
              är att det är domstol, närmare bestämt Örebro tingsrätt, som i
              fortsättningen ska svara för prövningen. Det är ett viktigt steg
              framåt jämfört med nuvarande ordning där regeringen står för avgörandet.
              Det finns en risk att regeringen vid dessa beslut i högre grad
              än en domstol påverkas av förändringar i det politiska klimatet.
              Det är naturligtvis inte acceptabelt. Vänsterpartiet menar att
              det nya förslaget ökar förutsägbarheten och rättssäkerheten för
              den enskilde.
            </seg>
            <seg n="ba6a58bc">
              Herr talman! Även om Vänsterpartiet anser att föreliggande förslag
              till ny hantering av tidsbestämning av livstidsstraffet definitivt
              är ett steg i rätt riktning är vår bestämda mening att livstidsstraffet
              ska avskaffas och ersättas med tidsbestämda straff. Vi är inte
              ensamma i riksdagen om denna åsikt, som framgått av debatten hittills.
              Det framgår också av reservation 3. Även Folkpartiet, Kristdemokraterna
              och Miljöpartiet har i motioner uttryckt samma principiella syn
              på att avskaffa livstidsstraffet och ersätta det med tidsbestämda
              straff. Det är mycket bra, det visar på bredd och tyngd i denna
              principiella ståndpunkt. Det visar också på en intressant spännvidd
              inom den förment eniga alliansen.
            </seg>
            <seg n="eb05a177">
              Herr talman! Vi måste då och då fråga oss varför vi ska ha kriminalvård.
              För Vänsterpartiets del handlar det inte om samhällets hämnd och
              vedergällning att låsa in människor på en oviss framtid och förlägga
              nyckeln. Det finns inte ett enda exempel i världen där sådan grund
              för kriminalvården varit framgångsrik. För Vänsterpartiet handlar
              kriminalvården i första hand om en human behandling och en mycket
              aktivt genomtänkt rehabilitering så att de som begått brott kan
              komma tillbaka till samhället betydligt bättre rustade och förberedda
              än de var när de en gång placerades i kriminalvården.
            </seg>
            <seg n="c0cc59a7">
              Herr talman! Kriminalvården har nyligen genomlysts i en stor
              utredning. Det pågår arbete, och det kommer att läggas fram förslag
              om förbättrade utslussningsformer i kriminalvården just för att
              ge de intagna bättre förutsättningar för ett liv utan kriminalitet.
              I det perspektivet bör också livstidsstraffet och de livstidsdömda
              betraktas. Dessa människor ska tillbaka till samhället, även om
              strafftiden är lång. En tidsbestämning ger bättre möjligheter
              till en långsiktig rehabilitering och en genomtänkt planering
              för frigivning. Det är den egna motivationen hos den intagne som
              är det avgörande och det allra viktigaste. Motivationen gynnas
              enligt vår mening tydligt av att den intagne vet om de mest grundläggande
              förutsättningarna, och dit hör självklart strafftiden.
            </seg>
          </u>
          <note n="4938f7e9">
            Herr talman! Jag yrkar bifall till reservation 3.
          </note>
          <note type="speaker" n="4bf48f6e">
            Anf. 59 CECILIA MAGNUSSON (m) replik:
          </note>
          <u who="cecilia_magnusson_ec6e0d" xml:id="i-2630aee7aa7ce324-1" n="ebaba655">
            <seg n="28097111">
              Herr talman! Jag tycker att det är skrämmande att höra Rolf Olsson
              när han talar om fängelser. Han nämnde inte med ett ord anledningen
              till att man kommer i fängelse. Många gånger har man begått ett
              fruktansvärt brott, mord, när det gäller livstidsstraff. Man har
              tagit livet av en annan människa. Men inte med ett ord nämner
              Rolf Olsson de brottsoffer som har blivit utsatta och som så att
              säga är skälet till att man sitter i fängelse.
            </seg>
            <seg n="76144870">
              Jag skulle vilja gå in på frågan om överföringen av bedömningen
              av livstidsstraffet till tidsbestämt straff. Jag undrar om Rolf
              Olsson inte tycker att det är lite konstigt att man återigen ska
              göra en juridisk prövning, för det är vad som görs i en domstol.
              I dag tar man beslut på andra grunder än juridiska det är det
              nådeinstitutet handlar om. Tror inte Rolf Olsson att det kan bli
              problem med att det blir en praxis hur länge man sitter av ett
              livstidsstraff?
            </seg>
            <seg n="a7d593ce">
              Jag ställde en fråga i mitt anförande till majoriteten, där Vänsterpartiet
              ingår, angående glappet mellan tio års fängelse och livstid. Anser
              Rolf Olsson att det är ett alldeles för stort glapp mellan de
              olika strafftiderna? Varför har ni inte föreslagit ett längre
              tidsbestämt straff?
            </seg>
          </u>
          <note type="speaker" n="29f30308">
            Anf. 60 ROLF OLSSON (v) replik:
          </note>
          <u who="rolf_olsson_2d3bf9" xml:id="i-ccf7993a43c84cce-1" n="f755750e">
            <seg n="4c0fdb24">
              Herr talman! Skrämmande, sade Cecilia Magnusson. Jag tycker att
              det är skrämmande med Cecilia Magnussons ensidiga syn på hämnd
              och vedergällning som den ledande värdegrund som ska styra kriminalvårdens
              utformning. Jag tycker att det är förgången tids tänkande.
            </seg>
            <seg n="eeb7ffcb">
              Jag tror inte att vi kan räkna med att människor får en större
              chans till något slags rehabilitering. Det vore intressant att
              höra om detta. Cecilia Magnusson nämnde inte ett ord om rehabilitering
              i sin inledning. Finns rehabiliteringstanken över huvud taget
              med i Moderaternas tänkande om kriminalvården? Det hade varit
              av intresse att höra om det i en replik.
            </seg>
            <seg n="3bade6ed">
              Som jag var inne på i mitt anförande är en viktig faktor för
              att vi är positiva till förändringen att vi tycker att rättssäkerheten
              ökar med förslaget. Det är alltså inte regeringen utan en domstol
              som ska avgöra. Jag var inne på det, och jag tycker att det annars
              finns en risk för att andra hänsyn än de juridiska tas. Uppföljningen
              av de kriterier som är satta för bedömning är en domstol bättre
              skickad att göra en strikt bedömning av, medan regeringen torde
              vara mer känslig för politiska trender som varierar över tiden.
              Det är ett faktum att livstidsstraffen har blivit allt längre
              under senare år. Det kan naturligtvis också tolkas som att regeringen
              i det här läget har tagit intryck av en del debatter på utsidan.
            </seg>
          </u>
          <note type="speaker" n="a5b5dfde">
            Anf. 61 CECILIA MAGNUSSON (m) replik:
          </note>
          <u who="cecilia_magnusson_ec6e0d" xml:id="i-2630aee7aa7ce324-2" n="ebaba655">
            <seg n="edb003d0">
              Herr talman! Vi har ju en kriminalvårdsdebatt här i kammaren
              när vi diskuterar kriminalvården som helhet. Jag återkommer gärna
              och utvecklar den moderata synen på en kriminalvård. Det är en
              mycket modern syn, om jag får säga det själv, där det är viktigt
              med långa strafftider just för att rehabiliteringen ska bli effektiv.
            </seg>
            <seg n="af30ca27">
              I dag vet vi att sexualbrottsdömda kommer ut utan en bra rehabilitering
              för att strafftiden är för kort. Rehabiliteringen är oerhört viktig.
              Det är väl bra om man sitter inne länge; då kan man få mycket
              rehabilitering. Men det får man inte i dag enligt Vänsterpartiets
              uppfattning.
            </seg>
            <seg n="30db1f94">
              Jag är ledsen att inte Rolf Olsson svarade på mina frågor. Man
              ser att det är problem med ytterligare en juridisk prövning och
              man håller med om att det är andra bevekelsegrunder än de juridiska
              som nådeansökan tar upp. Det är ju en domstol som en gång har
              fastställt att det är ett fruktansvärt brott som personen har
              begått. Men man kan tänka sig att tidsbestämma straffet av andra
              skäl än rent juridiska. Är inte det ett problem när man åter ska
              ha en förnyad juridisk prövning?
            </seg>
            <seg n="80efbb7d">
              Min andra fråga är: Anser Rolf Olsson att man borde ha ett fängelsestraff
              som ligger någonstans mellan tio år och livstid? Eller hur ser
              Rolf Olssons alternativ ut? Vi har ju inte fått något besked om
              det.
            </seg>
          </u>
          <note type="speaker" n="204c81a7">
            Anf. 62 ROLF OLSSON (v) replik:
          </note>
          <u who="rolf_olsson_2d3bf9" xml:id="i-ccf7993a43c84cce-2" n="f755750e">
            <seg n="4e8f6c94">
              Herr talman! Jag får väl upprepa att jag ser en konsekvens i
              Moderaternas ståndpunkt, Cecilia Magnusson. Det är betoning av
              de långa strafftiderna, som i sig tydligen är rehabiliterande
              enligt Cecilia Magnusson och Moderaterna. Ju längre man sitter
              inne desto bättre för den enskilde, tydligen. Innehållet i vad
              som ska ske är däremot uppenbarligen underordnat, enligt Cecilia
              Magnusson och Moderaterna.
            </seg>
            <seg n="1ed53f26">
              Det är väl signifikativt; så är det. Lyckligtvis är alliansbröderna
              inte överens med Cecilia Magnusson om detta. Det blir väl en intressant
              diskussion så småningom om det nu skulle bära hän så olyckligt
              att ni skulle komma i regeringsställning. Vi får utgå från att
              det inte ska ske, men ändå är det ett memento för oss alla vilken
              röra vi kan hamna i på detta och andra områden.
            </seg>
            <seg n="ed88a7dc">
              Sammanfattningsvis tycker jag att tidsobestämda straff är en
              främmande fågel i det svenska påföljdssystemet. De bör därför
              avskaffas. Naturligtvis får en utredning titta på vad som skulle
              kunna ersätta dem i form av långa strafftider. Det är självfallet
              långa strafftider som vi talar om, men de ska vara tidsbestämda.
              Det övergripande målet måste vara att söka rehabilitera den enskilde
              tillbaka till ett bättre fungerande socialt liv. Vi menar att
              det i längden också gynnar brottsoffer, som vi självfallet alla
              ska tänka på.
            </seg>
          </u>
          <note type="speaker" n="1a144835">
            Anf. 63 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-537ce900e8d82ea9-0" n="25fd883e">
            <seg n="20c621a4">
              Herr talman! Jag vill först deklarera att vi yrkar bifall till
              reservation nr 3.
            </seg>
            <seg n="2c0b1f0a">
              Trots att vi yrkar bifall till den kommer vi att stödja propositionen.
              Men vi är missnöjda. Vi tycker att vi inte har kommit tillräckligt
              långt. Livstidsstraffet ska avskaffas. Det ska ersättas med ett
              tidsbedömt straff. Om jag inte minns helt fel vill jag minnas
              att också Thomas Bodström hade den uppfattningen under den tid
              han var advokat.
            </seg>
            <seg n="663b9514">
              Man kan se på livstidsstraffet på många olika sätt. Man kan ursprungligen
              se det som ett teoretiskt förlängt dödsstraff. Man skulle sitta
              inne till dess att man dog. I praktiken fungerar det inte riktigt
              så längre. Dels har vi nådeinstrumentet, dels är det ytterst sällan
              någon sitter så länge. Om någon närmar sig döden brukar man också
              ta hänsyn till det.
            </seg>
            <seg n="a4158c33">
              Livstidsstraffet är ett inhumant straff. Det är skrämmande att
              vi i vår tid, i ett civiliserat samhälle, ska fortsätta att döma
              ut det. Jag lyssnar på Cecilia Magnusson som talar om att samhället
              behöver låsa in vissa fångar länge för att skydda medborgarna.
              I de fallen har vi faktiskt instrument att hantera människor som
              av olika skäl, oftast mentala, psykiska eller andra, är farliga
              för samhället. Då ger vi dem möjlighet till ett så drägligt liv
              som möjligt.
            </seg>
            <seg n="d96a6ced">
              Men i det här fallet tycker jag mig se det gamla primitiva strafftänkandet
              dyka upp som ett spöke: Öga för öga, tand för tand! Här ska det
              hämnas, för då mår brottsoffret bättre! Jag kan inte förstå det
              i det här fallet. Jag tror inte att mördade människor kommer till
              liv för att mördaren sitter länge inne.
            </seg>
            <seg n="1a7196c8">
              Om vi ska jobba med öga för öga, tand för tand vad får vi då
              för samhälle? Vi får ett samhälle med blinda, tandlösa människor.
              Det vill vi inte ha. Vi anser att det viktigaste som finns är
              rehabilitering och återförande till samhället så att människor
              har möjligheter att i praktiken åtgärda och förbättra den handling
              som de en gång har gjort. Det är det tänkande som vi har när det
              gäller påföljder och de olika straffen.
            </seg>
            <seg n="09f5f39e">
              Herr talman! Vi går med på att man överför överprövningen av
              livstidsstraffet till en tingsrätt. Vi tycker att det är bra.
              Det beror inte minst på det som Rolf Olsson snuddade vid; tänk
              om vi får en borgerlig regering, och tänk om Cecilia Magnusson
              blir justitieminister! Det vore en skräcksyn för ett humanistiskt
              samhälle.
            </seg>
          </u>
          <note type="speaker" n="d45acbce">
            Anf. 64 CECILIA MAGNUSSON (m) replik:
          </note>
          <u who="cecilia_magnusson_ec6e0d" xml:id="i-2630aee7aa7ce324-3" n="ebaba655">
            <seg n="f1391328">
              Herr talman! Jag hade inte tänkt begära replik på Leif Björnlods
              anförande. Men det är faktiskt så att mördade människor har anhöriga.
              Det är anhöriga som måste leva vidare med det brott som har begåtts.
              För deras skull, men också för samhällets skull, måste vi markera
              att vi inte accepterar detta.
            </seg>
            <seg n="f12670f8">
              Jag undrar var Leif Björnlods verklighetsförankring finns. Det
              gäller Leif Björnlod och Rolf Olsson, vänsterpartisten som förut
              sade att vi inte kan ha livstidsstraff i ett civiliserat samhälle.
              Nej, i ett civiliserat samhälle borde vi inte ha några mord som
              renderar livstidsstraff. Det är det som är problemet, Leif Björnlod.
              Mord begås även i ett civiliserat samhälle, och då måste samhället
              reagera.
            </seg>
          </u>
          <note type="speaker" n="16950310">
            Anf. 65 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-18f9bcae0b38cdf9-0" n="25fd883e" next="i-47c5f501d021f092-0">
            <seg n="7040e69e">
              Herr talman! Ja, dessvärre sker detta. Det är alldeles riktigt.
              Och oftast sker mord under synnerligen olyckliga och extrema omständigheter.
              Människor kan drabbas av sinnesförvirring, men det finns dessvärre
              också övertänkta och planlagda mord, och de ska naturligtvis ha
              en mycket allvarlig påföljd.
            </seg>
            <seg n="bd819cac">
              Sedan nämner Cecilia brottsoffren. Jag hoppas att i det civiliserade
              samhälle som vi vill skapa finns inte hämndtanken hos brottsoffren.
              Vi får inte heller glömma bort att den livstidsdömde också har
              anhöriga, fru och barn, som också drabbas av livstidsstraffet
              genom att en person, en pappa, blir inlåst på lång tid och inte
              har någon chans att ta sig ut. Han kan faktiskt förändras. Vi
              har ett skräckexempel, och det är dödsdomen mot den kvinnliga
              fånge som efter lång tid i fängelse avrättades trots att hon uppenbarligen
              hade genomgått en mycket stor personförändring och bland annat
              blivit religiös och funnit den vägen. Hon tog sitt straff med
              jämnmod, men jag tror att samhället gjorde en stor förlust. Nu
              pratar jag inte om dödsstraffet.
            </seg>
          </u>
          <note n="23a31d8f">
            (CECILIA MAGNUSSON (m): Jo, det gjorde du.)
          </note>
          <u who="leif_bjornlod_8cb7a2" xml:id="i-47c5f501d021f092-0" n="25fd883e" prev="i-18f9bcae0b38cdf9-0">
            <seg n="d82604a5">
              Ja, jag talar om dödsstraffet, men jag pratar om samhällets behov
              av människor. Och det är ganska viktigt att vi har det klart för
              oss.
            </seg>
          </u>
          <note type="speaker" n="8f4e7903">
            Anf. 66 CECILIA MAGNUSSON (m) replik:
          </note>
          <u who="cecilia_magnusson_ec6e0d" xml:id="i-a78ba9b4135eddbb-0" n="ebaba655" next="i-e55b3d4fc644eebb-0">
            <seg n="f4d2b6b5">
              Herr talman! Jag hade önskat att talmannen hade brutit in. Vi
              debatterar inte dödsstraffet i kammaren i dag. Vi debatterar livstidsstraffet
              och om tidsbestämning av detta, som Leif Björnlod tillsammans
              med Vänsterpartiet och Socialdemokraterna vill införa.
            </seg>
            <seg n="f6f9c794">
              Det är faktiskt så att människor måste ta ansvar för sina handlingar.
              Det är klart att förövare, brottslingar, också har anhöriga. Det
              vet vi alla om. Men de har begått en handling som de måste ta
              ansvar för.
            </seg>
            <seg n="ee61c218">
              Leif Björnlod tar åter upp detta att ni vill skapa ett civiliserat
              samhälle. Ja, Leif Björnlod i Miljöpartiet, Rolf Olsson i Vänsterpartiet
              och Socialdemokraterna har haft möjlighet att skapa denna civiliserade
              fängelsemiljö, men hur ser det ut inom kriminalvården i dag? Man
              får ingen rehabilitering vare sig man är livstidsfånge eller annan
              fånge. Knarket flödar, och det är förfärliga förhållanden som
              människor måste leva under. Det är inte acceptabelt, men det är
              inte Moderaternas fel. Det är Miljöpartiet, Vänsterpartiet och
              Socialdemokraterna som släpper ut människor som har sonat sina
              brott utan rehabilitering. Det vill jag ändra på.
            </seg>
          </u>
          <note n="3e2c32d6">
            Anf. 67 FÖRSTE VICE TALMANNEN:
          </note>
          <u who="cecilia_magnusson_ec6e0d" xml:id="i-e55b3d4fc644eebb-0" n="ebaba655" prev="i-a78ba9b4135eddbb-0">
            <seg n="bb5b8afe">
              Innan jag släpper in Leif Björnlod vill jag säga att jag bedömer
              att hans tidigare replik väl faller inom ramen för det ämnet gäller
              enligt vad som regleras i riksdagsordningen.
            </seg>
          </u>
          <note type="speaker" n="ef322dae">
            Anf. 68 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-537ce900e8d82ea9-1" n="25fd883e">
            <seg n="81f14500">
              Herr talman! Jag vet inte om jag uppfattade Cecilia Magnusson
              rätt här. Hon pratade om de anhörigas ansvar. Men det var inte
              så, nej. Det var bra. Jag tyckte att det föll sig så.
            </seg>
            <seg n="f7cb8c64">
              När det gäller fångvården och kriminalvårdens innehåll kommer
              vi med förslag om detta inom kort. Det är en annan debatt, och
              den tar vi då.
            </seg>
            <seg n="c694b87a">
              Jag står fortfarande kvar vid tanken att människor, oavsett vad
              de har gjort, alltid ska kunna ha en chans. Jag anser att rehabilitering
              är viktig och även ska omfatta den livstidsdömde även om den personen
              inte ser någon mening med att genomgå den eftersom just livstidsstraffet
              och det tidsobestämda straffet finns kvar. Därför menar jag att
              det är viktigt att vi får bort livstidsstraffet och inför ett
              tidsbegränsat straff med möjligheter både för den internerade
              och för de anhöriga.
            </seg>
          </u>
          <note type="speaker" n="f40191d7">
            Anf. 69 GÖRAN NORLANDER (s):
          </note>
          <u who="goran_norlander_3cce25" xml:id="i-397b88a91bfecfa7-0" n="fc5d51b8" next="i-cf79abbfd742bbb9-0"/>
          <note n="b5c97d0d">
            Herr talman! Vi debatterar justitieutskottets betänkande 2005/06:
            JuU8 Omvandling av fängelse på livstid . Jag yrkar bifall till
            förslaget i betänkandet och avslag på reservationerna.
          </note>
          <u who="goran_norlander_3cce25" xml:id="i-cf79abbfd742bbb9-0" n="fc5d51b8" prev="i-397b88a91bfecfa7-0">
            <seg n="f719e96c">
              Förslaget innebär att en ny lag om omvandling av fängelse på
              livstid föreslås gälla personer som i Sverige avtjänar fängelse
              på livstid med undantag för dem som döms av någon av Förenta nationernas
              tribunaler för brott mot internationell humanitär rätt eller av
              Internationella brottmålsdomstolen och som överförts hit för verkställighet.
            </seg>
            <seg n="10a4a089">
              Den ordning som gäller i dag är att det är regeringen som är
              nådeinstitut. Nu föreslås att ansökning om omvandling av livstids
              fängelse ska prövas av allmän domstol. En ansökan om omvandling
              får göras när den dömde har avtjänat minst tio år av straffet.
              Vid avslag får en ny ansökan göras tidigast ett år efter det att
              beslutet har vunnit laga kraft.
            </seg>
            <seg n="057b392a">
              Vid omvandlingen ska särskilt beaktas den tid som den dömde har
              avtjänat, vad som framgår av domen om de omständigheter som legat
              till grund för straffmätningen, om det finns risk för att den
              dömde återfaller i brottslighet av allvarligt slag, om den dömde
              åsidosatt vad som gäller för verkställigheten och om han eller
              hon har medverkat till att främja sin anpassning till samhället.
            </seg>
            <seg n="2b417bb6">
              Herr talman! Cecilia Magnusson hade ett anförande som jag egentligen
              inte skulle bemöta. Hon använde ord här som att det var ett dåligt
              förslag, det var dåligt ledarskap, det var halvdant, det var fegt
              med mera. Jag hann inte notera alla märkliga ord som hon använde.
              Jag rekommenderar Cecilia Magnusson att ta ett samtal med kamraterna
              i alliansen, Peter Althin och Torkild Strandberg, som jag tyckte
              på ett föredömligt sätt redogjorde för varför man ska vidta den
              här åtgärden.
            </seg>
            <seg n="e10718f0">
              Det innebär inte, Cecilia Magnusson, att man avskaffar livstidsstraffet,
              utan det innebär att prövningen av om man ska få ett tidsbestämt
              straff avgörs i domstol och inte av regeringen. Jag tycker att
              det har framgått mycket tydligt i debatten här vad skälen till
              detta är. Jag vill nästan instämma i Leif Björnlods påstående
              att det skulle vara hemskt om vi skulle få en justitieminister
              som har samma uppfattning som Cecilia Magnusson som skulle få
              handlägga den här typen av ärenden.
            </seg>
            <seg n="ad0a1fd4">
              Herr talman! Jag yrkar än en gång bifall till förslaget i betänkandet
              och avslag på reservationerna.
            </seg>
          </u>
          <note n="94eb44ee">
            Vid bifall till en ansökan ska ett fängelsestraff på viss tid
            bestämmas med utgångspunkt i den avtjänade tiden och med beaktande
            av reglerna om villkorlig frigivning samt den dömdes behov av
            frigivningsförberedelser.
          </note>
          <note n="ef512bf4">
            Den nya lagen föreslås träda i kraft den 1 november 2006.
          </note>
          <note type="speaker" n="7ef03a5a">
            Anf. 70 CECILIA MAGNUSSON (m) replik:
          </note>
          <u who="cecilia_magnusson_ec6e0d" xml:id="i-2630aee7aa7ce324-4" n="ebaba655">
            <seg n="d426f89a">
              Herr talman! Mina vänner i alliansen och jag har väldigt öppenhjärtiga
              diskussioner i denna fråga och i andra frågor. I den delen kan
              jag replikera att man inte är överens inom vänsterkartellen heller
              när det gäller den här frågan. Det finns en reservation där Vänsterpartiet
              och Miljöpartiet vill avskaffa livstidsstraffet. Göran Norlander
              säger att Socialdemokraterna inte har för avsikt att göra det.
              Förslaget är bara att man flyttar prövningen av livstidsstraffet
              från regeringen till en domstol.
            </seg>
            <seg n="70cfe25f">
              Då är min fråga till Göran Norlander: Är det inte ett problem
              att man gör ytterligare en juridisk prövning? Man låter Örebro
              tingsrätt överpröva en dom som kanske är fastställd i Högsta domstolen
              eller i någon av hovrätterna. Ett sådant beslut ska nu överprövas
              av en tingsrätt. Är det logiskt? Finns det inte en risk, Göran
              Norlander och Socialdemokraterna, att det här förslaget i praktiken
              innebär att ni avskaffar livstidsstraffet genom att det utbildas
              en praxis när man har prövat tidsbestämning ett antal gånger?
              Finns inte den risken, Göran Norlander?
            </seg>
          </u>
          <note type="speaker" n="663c800c">
            Anf. 71 GÖRAN NORLANDER (s) replik:
          </note>
          <u who="goran_norlander_3cce25" xml:id="i-3987f08950676cf5-0" n="fc5d51b8">
            <seg n="5ea97429">
              Herr talman! Jag har sagt från den här talarstolen tidigare att
              jag litar på de personer som vi har anställda i vårt rättsväsende.
              Jag förutsätter att de kloka lagmän och övriga som tjänstgör vid
              Örebro tingsrätt, som det gäller i det här fallet, ska utföra
              arbetet på ett mycket föredömligt sätt.
            </seg>
            <seg n="bff9af20">
              Följande framgår av betänkandet: Regeringens nuvarande prövning
              i nådeärenden rörande livstidsstraff leder också regelmässigt
              till att påföljden tidsbestäms. Denna ordning ska inte frångås.
              Det framgår på flera ställen i betänkandet att den ordningen ska
              gälla. Det är alltså inte fråga om att något avskaffande av livstidsstraffet
              kommer att ske.
            </seg>
            <seg n="e9d8103b">
              Men skulle det vara så, har jag också tidigare sagt i den här
              talarstolen att man får ompröva det här beslutet och rätta till
              det om så skulle behövas. Det är vår uppgift här. Vi stiftar lagar,
              och tillämpas de inte på det sätt vi har tänkt oss får vi ompröva
              dem och stifta nya.
            </seg>
          </u>
          <note type="speaker" n="7f67c721">
            Anf. 72 CECILIA MAGNUSSON (m) replik:
          </note>
          <u who="cecilia_magnusson_ec6e0d" xml:id="i-2630aee7aa7ce324-5" n="ebaba655">
            <seg n="08314465">
              Herr talman! Ja, jag tycker ju att det är bättre att inte göra
              dumheter utan avstå från dem i stället för att sedan korrigera
              dem. Det här förslaget är ett dåligt förslag.
            </seg>
            <seg n="db0c4fb5">
              Jag är också övertygad om att personalen på Örebro tingsrätt
              kommer att göra ett föredömligt arbete. Det är inte det jag kritiserar,
              utan det är det sätt på vilket Socialdemokraterna lägger fram
              det här förslaget, som är halvdant, dåligt och i vissa delar fegt
              eftersom regeringen och Socialdemokraterna inte vill ta det ansvaret
              att faktiskt pröva om man ska ompröva det straff en människa har
              fått för de brott han har begått och låta det bli ett tidsbestämt
              straff. Vi moderater tycker att det är regeringens ansvar och
              att det inte kan överlåtas på en domstol. Det är dumt och dåligt.
            </seg>
            <seg n="de312371">
              Jag skulle dock vilja att Göran Norlander kan förklara för mig
              och övriga här varför man inte har föreslagit ett längre tidsbestämt
              straff mellan straffet på tio år, som är det längsta tidsbestämda
              straffet, och livstidsstraffet, som vi inte vet hur långt det
              är. Varför har ni inte tagit fram ett förslag som innebär att
              man kan få ett fängelsestraff som ligger någonstans där emellan?
              Vore inte det ganska logiskt?
            </seg>
          </u>
          <note type="speaker" n="c2414bd0">
            Anf. 73 GÖRAN NORLANDER (s) replik:
          </note>
          <u who="goran_norlander_3cce25" xml:id="i-3987f08950676cf5-1" n="fc5d51b8">
            <seg n="ff34ef22">
              Herr talman! Jo, Cecilia Magnusson, anledningen till att vi inte
              har tagit fram ett sådant förslag är att det här betänkandet och
              den här propositionen inte handlar om det. De handlar om att man
              flyttar nådeinstitutet från regeringen till en dömande domstol.
              Det handlar inte om något annat. Vi har inte tänkt i några andra
              banor. Det får komma i andra sammanhang.
            </seg>
            <seg n="addf2b1c">
              Du upprepar igen att det är ett dumt och dåligt förslag och så
              vidare. Jag rekommenderar dig att när den här debatten är slut
              sätta dig tillsammans med Peter Althin, Torkild Strandberg och
              eventuellt någon till från alliansen och föra ett samtal med dem.
              De har en mycket humanitär syn på hur det här handläggs. Det de
              var emot är att livstidsstraffet över huvud taget finns, men de
              tycker i övrigt att förslaget är bra. Det är ett gott råd, Cecilia
              Magnusson!
            </seg>
          </u>
          <note n="52bcfa81">
            Överläggningen var härmed avslutad.
          </note>
          <note n="19dd21f3">
            8 § En möjlighet för Kustbevakningen att förelägga ordningsbot
          </note>
          <note n="a2b0d552">
            Föredrogs
          </note>
          <note type="speaker" n="723855c1">
            Anf. 74 AMEER SACHET (s):
          </note>
          <u who="unknown" xml:id="i-3a4789c75e75e62f-0" n="846937a5">
            <seg n="97fd55e0">
              Herr talman! Fokuseringen på rättsväsendet är stor i dag. Medborgarna
              ställer höga krav på säkerhet, brottsbekämpning och effektivitet.
              Det är helt riktigt. Brottsbekämpning är ett viktigt område. Vi
              vill alla att Sverige ska vara ett tryggt land att leva i.
            </seg>
            <seg n="bdf180f4">
              Men det är inte bara medborgarna som har höga ambitioner på rättsväsendet.
              Även hos oss socialdemokrater är ambitionerna höga. Därför har
              vi under flera år arbetat hårt för att effektivisera rättsväsendet
              och samtidigt gett resursförstärkningar till både kriminalvården,
              åklagarväsendet, domstolarna och kanske mest polisen. Polisens
              budget har sedan början av 2000-talet ökat med mer än 3 miljarder
              kronor, och vi har fått drygt 1 200 fler poliser de senaste åren.
              Polisen har även fått nya verktyg för att förebygga och utreda
              brott.
            </seg>
            <seg n="69b491f7">
              I detta betänkande går vi ett steg till när det gäller att effektivisera
              både polisens och Kustbevakningens arbete. Brottsbekämpningen
              i Sverige är i första hand en uppgift för polis och åklagare,
              även om det finns andra myndigheter som också har befogenheter
              inom den brottsbekämpande verksamheten.
            </seg>
            <seg n="c9f26d08">
              För att få till stånd en mer effektiv användning av befintliga
              resurser för brottsbekämpning anser vi i likhet med regeringen
              att det är nödvändigt med reformer även utanför polis- och åklagarväsendena.
              Därför föreslår vi i detta betänkande att tjänstemän vid Kustbevakningen
              ska kunna utfärda föreläggande av ordningsbot vid vissa överträdelser
              av sjötrafikordningen, brott som normalt ger penningböter. Det
              kan röra sig om bristande lanternföring, brott mot föreskrifter
              om fartbegränsningar i farleder, brott mot ankringsförbud med
              mera. Denna typ av brottsärenden har på bara fem år mer än fördubblats.
              Av de överträdelser som Kustbevakningen rapporterar till polisen
              uppskattas att drygt 90 % skulle kunna beivras genom föreläggande
              av ordningsbot.
            </seg>
            <seg n="117ebec6">
              Med de föreslagna förändringarna om att låta Kustbevakningen
              i stället för polisen hantera ordningsbot kommer handläggningen
              att bli mer effektiv och kunna slutföras snabbare, men framför
              allt får polisen mer tid för andra arbetsuppgifter.
            </seg>
            <seg n="6a613d43">
              Herr talman! Betänkandet behandlar även frågan om jäv. Det saknas
              i dag uttryckliga bestämmelser om jäv för anställda vid Kustbevakningen,
              Skatteverket och Tullverket i den brottsbekämpande verksamheten.
              Detta är en brist som aktualiseras i och med nämnda förändring.
              Det är viktigt att ingripande åtgärder mot enskilda omgärdas av
              regler som så långt möjligt säkerställer att befogenheter inte
              används felaktigt och förhindrar att det ens uppstår misstanke
              om något sådant.
            </seg>
          </u>
          <note n="1bf518b6">
            Därför föreslår vi, i enlighet med regeringens proposition, att
            bestämmelserna om åklagarjäv i rättegångsbalken ska tillämpas
            även på anställda vid Kustbevakningen, Skatteverket och Tullverket
            i den brottsbekämpande verksamheten. Den föreslagna bestämmelsen
            om jäv syftar till att säkerställa objektivitet i de aktuella
            myndigheternas brottsbekämpande verksamhet.
          </note>
          <u who="unknown" xml:id="i-2bb6fd22a3d594d7-0" n="846937a5">
            <seg n="53c730cd">
              Herr talman! Därmed yrkar jag bifall till förslaget i justitieutskottets
              betänkande. Jag vill även säga att jag är tacksam för att hela
              utskottet ställer sig bakom regeringens förslag.
            </seg>
          </u>
          <note type="speaker" n="dc500773">
            Anf. 75 JEPPE JOHNSSON (m):
          </note>
          <u who="jeppe_johnsson_f5be11" xml:id="i-385419784fb1f4af-0" n="e4ed6cc9" next="i-f75440f50e072c65-0">
            <seg n="0b4ff1c0">
              Herr talman! Rättsväsendet måste vara både effektivt och rättssäkert.
              Det är ju bra att Kustbevakningen nu får den här möjligheten att
              förelägga ordningsbot. Precis som Ameer sade här tidigare är det
              i drygt 90 % av fallen totalt meningslöst att blanda in polisen,
              därför att man kan lösa problemet snabbt och effektivt och i bästa
              fall frigöra polisresurser, som så väl behövs i annan brottsbekämpning.
            </seg>
            <seg n="6af5e9a7">
              I den här frågan har vi ett enigt utskott, och det tycker jag,
              precis som Ameer, är mycket bra. Men herr talman, ordet äntligen
              förknippas ju ofta med Nobelpriset i litteratur. Men man kan också
              använda det i det här sammanhanget. Möjligheten för Kustbevakningen
              att utfärda ordningsbot har nämligen behandlats i ett antal utredningar
              den första 1992. I dag ropar jag alltså: Äntligen! Men ni får
              inget Nobelpris för detta, kära socialdemokrater, därför att då
              måste det faktiskt gå något snabbare.
            </seg>
            <seg n="e708c2ad">
              Ni är ju rätt snabba ibland när det gäller rättsväsendet, men
              då har det mest handlat om att stänga polishögskolor, dra ned
              och spara. Annars är ni inte så snabba.
            </seg>
            <seg n="c3b73e43">
              Herr talman! Vi moderater hyser berättigade misstankar om att
              dagens beslut kommer att ytterligare locka sittande vänsterkartell
              att ge sig på sjöpolisen igen.
            </seg>
          </u>
          <note n="c779f5c0">
            Herr talman! Följande kommer från riksdagens utredningstjänst.
            För tolv år sedan, 1993, var landet indelat i olika polisdistrikt.
            I Helsingforss län fanns det sjöpolis i Norrtälje, Vaxholm, Helsingfors,
            Nacka och Nynäshamn. I övriga landet fanns sjöpolisverksamhet
            i Luleå, Västerås, Nyköping, Västervik, Karlskrona, Göteborg,
            Uddevalla och Karlstad.
          </note>
          <u who="jeppe_johnsson_f5be11" xml:id="i-f75440f50e072c65-0" n="e4ed6cc9" prev="i-385419784fb1f4af-0">
            <seg n="ab18c052">
              Den 1 maj 2003 lades sjöpolisverksamheten ned i sex av Sveriges
              åtta sjöpolisgrupper. Rikspolisstyrelsen beslutade då att verksamheten
              skulle koncentreras till Helsingforss län och Västra Götaland,
              alltså Göteborg. Inget fel i det, herr talman. Jag är helt övertygad
              om att det säkert behövs där också, men historien talar sitt tydliga
              språk.
            </seg>
            <seg n="5ca1da79">
              Våra farhågor i den här frågan har vi uttryckt i ett särskilt
              yttrande till betänkandet. Vårt särskilda yttrande är ingen brasklapp.
              Ordet brasklapp har vi ju fått efter biskopen Hans Brask. Enligt
              Bra Böckers Lexikon, som finns i mitt hem, är en brasklapp ett
              hemligt förbehåll. Vårt särskilda yttrande är dock inte hemligt.
              Det är absolut nödvändigt med tanke på hur den sittande regeringen
              och dess stödpartier prioriterat polisen under de gångna mandatperioderna.
            </seg>
            <seg n="b906d93e">
              Ameer Sachet sade att de hade höga ambitioner när det gäller
              rättsväsendet. Därför skulle jag vilja fråga honom hur det går
              ihop med att all sjöpolisverksamhet utanför Helsingfors och Göteborg
              lagts ned under tiden som de haft alltför stort inflytande på
              rättsväsendet. Jag utgår från att Ameer begär replik och förklarar
              detta och också lovar stockholmarna och göteborgarna att man i
              alla fall inte ska röra deras sjöpolis.
            </seg>
            <seg n="932f356a">
              Fru talman! Jag yrkar bifall till utskottets förslag i betänkandet,
              och vi står naturligtvis bakom det särskilda yttrandet.
            </seg>
          </u>
          <note type="speaker" n="a7c893c3">
            Anf. 76 TORKILD STRANDBERG (fp):
          </note>
          <u who="torkild_strandberg_920975" xml:id="i-d8825c2f6980687a-1" n="7f797a8e">
            <seg n="aa09a546">
              Fru talman! Också vi står bakom betänkandet och tycker att det
              är utmärkt att man samverkar över myndighetsgränserna när det
              gäller brottsbekämpningen. I det stora hela får man väl säga att
              Kustbevakningens möjlighet att utfärda ordningsbot för vissa saker
              är en ganska liten fråga om man betraktar rättsväsendet i dess
              helhet. Det är dock ett steg i rätt riktning. Sådan samverkan
              och möjligheterna att på ett gemensamt sätt utnyttja de myndigheter
              som finns inom rättsväsendet borde, tycker vi, vara regel i stället
              för, som det ofta är, undantag.
            </seg>
            <seg n="0ac81f49">
              Man kan ge många exempel. Det kan handla om alltifrån tullens
              möjligheter att göra alkotest i färjelägena för att förhindra
              berusade lastbilschaufförer att köra i land i Sverige till att
              de brottsbekämpande myndigheternas underrättelseverksamhet borde
              samordnas för att kunna dra nytta av varandras kompetens och arbete.
              I dag handlar det om Kustbevakningens möjligheter att utfärda
              ordningsbot. Det är alldeles utmärkt, men det borde vara regel
              inom fler områden av rättsväsendet när det gäller brottsbekämpningen.
            </seg>
            <seg n="657690a4">
              Jag yrkar bifall till utskottets förslag i betänkandet och vill
              understryka vikten av det särskilda yttrandet.
            </seg>
            <seg n="fe4bb2bd">
              Det här får inte tas till intäkt för att ytterligare minska sjöpolisens
              möjligheter i Sverige. I den utredning från 1992 som Jeppe Johnsson
              hänvisade till understryks att sjöpolisen borde utvidgas. Den
              borde förstärkas. I stället blev resultatet att den drogs ned
              från åtta till sex områden. Sjöpolisens verksamhet ligger, om
              man vill uttrycka sig lite drastiskt, i ruiner. Detta får inte
              tas till intäkt för att dra ned på den ytterligare.
            </seg>
          </u>
          <note type="speaker" n="e40a729e">
            Anf. 77 JOHAN LINANDER (c):
          </note>
          <u who="johan_linander_68e9c1" xml:id="i-64f1f23ca59144a2-0" n="550c78e0">
            <seg n="7b398c28">
              Fru talman! Regeringen har lagt fram ett förslag om att även
              Kustbevakningen ska få förelägga ordningsbot, och som vi hört
              tycker alla att det är bra. Det tycker även jag och Centerpartiet,
              men jag har anmält mig till denna debatt eftersom jag tycker att
              det är dags att tänka ytterligare ett steg.
            </seg>
            <seg n="8ad334f7">
              Häromdagen läste jag en artikel i Riksdag &amp; Departement om att
              hotade kustbevakare kräver bättre skydd. Det låter naturligtvis
              vettigt att man vill ha skydd om man är hotad. Det som framför
              allt fick mig att ytterligare tänka efter var den sista meningen
              i artikeln. Kjell Larsson, chef för Kustbevakningens östra region,
              säger: Vi har i stort sett samma arbetsuppgifter som polis och
              tull och därför ska vi också ha samma skydd.
            </seg>
            <seg n="a37ed846">
              Det sägs alltså att de har i stort sett samma arbetsuppgifter
              som polis och tull, och då måste man fundera på om vi verkligen
              ska ha flera myndigheter som gör samma sak. Är det effektivt?
              Jag är fullt medveten om att Kustbevakningen även har arbetsuppgifter
              som inte överensstämmer med det som polisen och tullen sysslar
              med, men frågan är om det ändå inte skulle vara rimligt att på
              ett mer effektivt sätt samordna Kustbevakningen, tullen och polisen,
              och då framför allt sjöpolisen det som nu finns kvar av den efter
              Socialdemokraternas centralisering och besparingar.
            </seg>
            <seg n="d7d48020">
              Fru talman! Kustbevakningen var fram till 1988 en del av tullen.
              Riktigt varför man genomförde delningen är jag för ung för att
              komma ihåg; jag var nog inte ens intresserad av politik 1988.
              Oavsett vilka skäl som fanns då måste vi som har ansvar för lagstiftning
              och för medborgarnas skattepengar se till att landets myndighetsstruktur
              är så effektiv som möjligt. Jag tror att det finns mycket att
              göra. Det skulle vara intressant att få en spontan kommentar av
              Socialdemokraternas debattör i frågan, Ameer Sachet. Är det rimligt
              att vi i Sverige ska ha tre gränskontrollmyndigheter, nämligen
              polisen, Kustbevakningen och tullen? Det är det vi nu har.
            </seg>
            <seg n="c0240eba">
              Vid misstanke om brott har en kustbevakare polismans befogenheter
              att gripa, hålla förhör och göra husrannsakan, vilket även tullen
              har. Kustbevakningen arbetar också internationellt och använder
              Schengensystemet SIS på samma sätt som polisen och tullen. Finns
              det ingen anledning att åtminstone överväga att samordna dessa
              myndigheter på ett nytt sätt för att öka effektiviteten och använda
              skattebetalarnas pengar på ett så bra sätt som möjligt?
            </seg>
          </u>
          <note n="52bcfa81">
            Överläggningen var härmed avslutad.
          </note>
          <note n="feace2cc">
            9 § Olovlig befattning med narkotikaprekursorer
          </note>
          <note n="a2b0d552">
            Föredrogs
          </note>
          <note type="speaker" n="5c416c19">
            Anf. 78 CHRISTER ERLANDSSON (s):
          </note>
          <u who="eskil_erlandsson_391bdb" xml:id="i-323d2bd311110877-0" n="fc199061">
            <seg n="5d04ab8d">
              Fru talman! Jag vill börja med att yrka bifall till förslaget
              i betänkandet Olovlig befattning med narkotikaprekursorer . Jag
              vill även tacka övriga partier som ställt sig bakom betänkandet
              och därmed en gemensam linje i kampen mot narkotika.
            </seg>
            <seg n="a59f7fcc">
              Den ökande narkotikahandeln är ett av de största problem som
              EU står inför. Narkotikaanvändandet leder till utslagning och
              är en tragedi för alla som på något sätt blir inblandade. Det
              leder till kriminalitet som förstör inte bara missbrukarens liv,
              utan även livet för barn och anhöriga till missbrukaren. Därför
              är det oerhört viktigt att tillgången till narkotika stryps, att
              färre ungdomar prövar och experimenterar med droger och inte minst
              att människor med missbruksproblem får hjälp att sluta missbruka.
            </seg>
            <seg n="98ced0cf">
              Enligt Centralförbundet för alkohol- och narkotikaupplysning,
              som årligen genomför skolvaneundersökningar, har narkotikaanvändningen
              bland ungdomar i årskurs 9 ökat successivt under andra halvan
              av 1990-talet och början av 2000-talet. Som högst var det 10 %
              av pojkarna och 9 % av flickorna som år 2001 använt narkotika.
              Därefter sjönk värdena, och under 2003 och 2004 var andelen 7
              % för båda könen. Jag hoppas verkligen att den negativa utvecklingen
              med ökad narkotikakonsumtion bland ungdomar, som tidigare kunde
              iakttas, nu har brutits.
            </seg>
            <seg n="c2d82e7c">
              Regeringen antog för några år sedan en narkotikahandlingsplan.
              Sedan narkotikahandlingsplanens tillkomst kan det konstateras
              att en bred mobilisering på lokal nivå kommit till stånd.
            </seg>
            <seg n="9bcb3fbf">
              Insatserna på den lokala och regionala nivån har utvecklats positivt,
              och flertalet kommuner har i dag någon form av drogpolitisk handlingsplan.
              Insatserna har också resulterat i en ökad kompetensutveckling
              och politisk ambition när det gäller att åstadkomma verkningsfulla
              insatser mot narkotikamissbruket.
            </seg>
            <seg n="d82a14ed">
              Totalt har ca 400 miljoner kronor avsatts för att man ska kunna
              genomföra handlingsplanen under perioden 20022005. Av dessa har
              135 miljoner kronor avsatts för en särskild satsning inom kriminalvården
              för bekämpning av narkotikamissbruk bland kriminalvårdens klienter.
            </seg>
            <seg n="03f956f8">
              I budgeten för 2005 presenterade regeringen en stor satsning
              på missbrukarvården. 820 miljoner kronor avsattes i en riktad
              satsning på missbrukarvården 20052007, förutom de vanliga anslagen
              på ca 250 miljoner till upplysning och förebyggande arbete vad
              gäller alkohol och narkotika.
            </seg>
            <seg n="6ddfd617">
              För att möta en befarad ny ökning av narkotikaanvändningen bland
              ungdomar och för att få till stånd en minskning av antalet personer
              med tunga narkotika- och missbruksproblem krävs dock fortsatta
              insatser på narkotikaområdet. Därför ska en ny handlingsplan mot
              narkotika antas inom kort. Även en nationell handlingsplan för
              att förebygga alkoholskador är aktuell. För att genomföra planerna
              avsätter regeringen totalt 250 miljoner kronor 2006 och 260 miljoner
              2007.
            </seg>
            <seg n="b7eea310">
              Fru talman! Men för att effektivt kunna bekämpa narkotikabrottsligheten
              är det nödvändigt att vidta åtgärder inte bara mot narkotikahanteringen
              och narkotikamissbruket i sig utan även mot den olagliga framställningen
              av narkotika. Därför tycker vi socialdemokrater att det är ett
              bra beslut som vi nu ska genomföra, EU:s rambeslut om minimibestämmelser
              för brottsrekvisit och påföljder för olaglig narkotikahandel.
            </seg>
            <seg n="aa3bd0b3">
              Rambeslutet innehåller bestämmelser om handel med narkotika och
              narkotikaprekursorer, det vill säga ämnen som kan användas vid
              framställning av narkotika. Rambeslutet syftar till att möjliggöra
              en samlad insats på unionsnivå i kampen mot olaglig narkotikahandel.
            </seg>
            <seg n="ad020cec">
              Genom rambeslutet skapas gemensamma minimiregler i medlemsstaterna
              när det gäller bland annat vilka handlingar som ska vara straffbara
              och vilka straffrättsliga påföljder som dessa gärningar ska leda
              till inom EU.
            </seg>
            <seg n="a287050b">
              Rambeslutet innehåller bland annat bestämmelser om definitioner
              av begreppen narkotika och prekursorer, det vill säga ämnen som
              kan användas vid framställning av narkotika, vilka gärningar som
              ska vara straffbara som brott i samband med olaglig handel med
              narkotika och prekursorer, anstiftan, medhjälp och försök till
              brott samt om straffrättsliga påföljder och förverkande.
            </seg>
            <seg n="41f429c9">
              Fru talman! Svensk rätt uppfyller i de flesta avseenden redan
              åtagandena i rambeslutet. Det finns dock vissa situationer rörande
              olovlig hantering av narkotikaprekursorer som ska vara straffbelagda
              enligt rambeslutets bestämmelser men som inte är kriminaliserade
              i svensk rätt. Därför föreslår regeringen att ett nytt brott,
              olovlig befattning med narkotikaprekursorer, förs in i narkotikastrafflagen
              och att försök till detta brott kriminaliseras.
            </seg>
            <seg n="362f05d3">
              Rambeslutet innehåller emellertid endast minimiregler, vilket
              innebär att ytterligare gärningar avseende narkotikaprekursorer
              kan kriminaliseras.
            </seg>
            <seg n="929f9b14">
              När nu befattning med narkotikaprekursorer ska straffbeläggas
              som ett nytt brott finns det enligt regeringen inga skäl att straffbelägga
              endast de förfaranden som anges i rambeslutet utan alla förfaranden
              som kan anses straffvärda. Det ligger också i linje med den svenska
              i en internationell jämförelse stränga narkotikastrafflagstiftningen
              i övrigt. Vi socialdemokrater delar här regeringens uppfattning.
              Därför delar vi regeringens uppfattning att i princip all befattning
              med prekursorer som är avsedda för narkotikaframställning måste
              anses straffvärd.
            </seg>
            <seg n="b810b7db">
              Fru talman! Det nya brottet olovlig befattning med narkotikaprekursorer
              ska därför enligt förslaget omfatta uppsåtlig överlåtelse, framställning,
              förvärv, anskaffning, bearbetning, förpackning, transport och
              annan liknande befattning med narkotikaprekursorer som är avsedda
              för olovlig framställning av narkotika samt uppsåtlig förvaring,
              innehav och annan befattning med sådana narkotikaprekursorer.
            </seg>
            <seg n="5fcbaef5">
              Brottet delas in i tre grader, olovlig befattning med narkotikaprekursorer
              av normal grad, ringa brott och grovt brott. Straffskalan för
              brott av normalgraden ska vara fängelse i högst två år och för
              ringa brott böter eller fängelse i högst sex månader och för grovt
              brott fängelse i lägst sex månader och högst sex år.
            </seg>
            <seg n="24489639">
              Såväl försök som anstiftan och medhjälp till olovlig befattning
              med narkotikaprekursorer av de tre graderna ska kriminaliseras
              i fråga om överlåtelse, framställning, förvärv, anskaffning, bearbetning,
              förpackning, transport och annan liknande befattning.
            </seg>
            <seg n="b4a4e82f">
              Narkotikaprekursorer ska även kunna förverkas som brottsobjekt.
              Bestämmelserna om förverkande och beslag vid narkotikabrott ska
              också i övrigt i princip gälla vid olovlig befattning med narkotikaprekursorer.
            </seg>
            <seg n="b7eda02e">
              Det ska väl sägas att Lagrådet, som granskat det lagförslag som
              regeringen har arbetat fram, har lämnat förslaget utan erinran.
              Lagändringen föreslås träda i kraft den 1 maj 2006.
            </seg>
            <seg n="19640eff">
              Fru talman! Jag yrkar bifall till förslaget i justitieutskottets
              betänkande vad gäller olovlig befattning med narkotikaprekursorer.
              Jag vill även tacka samtliga partier som ställt sig bakom betänkandet
              och därmed en gemensam linje mot narkotika.
            </seg>
          </u>
          <note type="speaker" n="fc93af73">
            Anf. 79 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-2630aee7aa7ce324-6" n="ebaba655">
            <seg n="2af4feb1">
              Fru talman! Sent ska syndaren vakna. Så kan man karakterisera
              det här betänkandet. Christer Erlandsson stod här och gav en väldigt
              ljus bild av narkotikasituationen i det här landet. Jag tänker
              kommentera det senare, för bilden, verkligheten, ser inte så ut.
            </seg>
            <seg n="fc5f283b">
              Jag tänker börja med betänkandet JuU10 Olovlig befattning med
              narkotikaprekursorer . Det var en lång resa till detta betänkande,
              fru talman. I oktober 2004 antog riksdagen rambeslutet, som Christer
              Erlandsson nämnde, i det här fallet. Det är ett väldigt bra rambeslut,
              men regeringen orkade inte med att ta fram den följdlagstiftning
              som vi har på bordet i dag. Det här var i oktober månad 2004.
              Man har alltså haft över ett år på sig för att ta fram den här
              viktiga lagstiftningen. Sent ska syndaren vakna.
            </seg>
            <seg n="4d6a81eb">
              Innan vi väl fick det rambeslut som vi moderater hade jobbat
              länge för tack så mycket EU! hade vi under hela detta millennium
              debatterat med socialdemokrater, även justitieministern, som så
              sent som 2003 ansåg att sådan här lagstiftning inte behövs. Vi
              i Sverige har den bästa lagstiftningen av alla, så någon lagstiftning
              mot narkotikaprekursorer behövs inte. Vi har hållit på att debattera
              detta sedan i slutet av 1990-talet.
            </seg>
            <seg n="f5408a07">
              Det är anmärkningsvärt att Socialdemokraterna inte har gjort
              någonting förrän man blev tvingad av EU, när rambeslutet antogs.
              Christer Erlandsson tycker att det var en stor seger för socialdemokrater
              att det här rambeslutet antogs. Då, fru talman och övriga åhörare,
              kan det ju vara intressant att veta att den svenska hållningen,
              att det är olagligt att bruka narkotika för eget bruk, att man
              inte får knarka, inte finns med i det här rambeslutet. Sverige
              fick alltså inte med sig de andra EU-länderna på att det i hela
              unionen ska vara förbjudet att använda narkotika. Där har vi mycket
              jobb kvar att göra, och jag tycker att det är sorgligt att inte
              regeringen orkade längre än vad vi har kommit i dag.
            </seg>
            <seg n="a82c8e55">
              Men, som sagt var, detta beslut är bra. Vi har väntat på det
              länge. Jag vill bara nämna att vi moderater har ett särskilt yttrande
              där vi påpekar detta faktum.
            </seg>
            <seg n="8d9bd27c">
              Jag går tillbaka till den glättiga bild som Christer Erlandsson
              målar upp av narkotikasituationen. Det har aldrig funnits mer
              narkotika i det här landet. Det har aldrig funnits fler knarkare
              i det här landet. Det är många människor som är fast i ett beroende
              som är svårt att häva.
            </seg>
            <seg n="c4672a95">
              Regeringen har inte heller avsatt tillräckligt mycket medel vare
              sig till kriminalvården eller till någon annan satsning för att
              den satsning som man säger sig ha gjort ska ha någon verkan. Det
              duger inte. Det måste till mer.
            </seg>
            <seg n="7c1d69c2">
              Som lök på laxen har nu regeringen föreslagit att de verktyg
              som narkomanerna använder, sprutor, ska legaliseras. Nu vill Socialdemokraterna
              att narkotikamissbrukare, sprutmissbrukare, ska få av staten de
              verktyg som de tar sitt knark med. Det är inte acceptabelt om
              vi fortsatt ska ha en restriktiv narkotikapolitik.
            </seg>
            <seg n="c6f5034f">
              Fru talman! Det finns mycket kvar att göra inom narkotikapolitiken.
              Socialdemokraterna klarar inte det. Vi är tacksamma att det snart
              är ett val på gång. Vi har förslagen som förändrar verkligheten.
            </seg>
          </u>
          <note n="52bcfa81">
            Överläggningen var härmed avslutad.
          </note>
          <note n="bbeb2097">
            10 § Associationsrättsliga frågor, m.m.
          </note>
          <note n="a2b0d552">
            Föredrogs
          </note>
          <note type="speaker" n="fbb31a5a">
            Anf. 80 PIA NILSSON (s):
          </note>
          <u who="unknown" xml:id="i-64578bc07a5b96ba-0" n="846937a5">
            <seg n="4f464bf4">
              Fru talman och åhörare! Hur litet eller stort ska ett aktiekapital
              få vara egentligen? Ska revisionsplikten avskaffas för mindre
              företag? Hur fortskrider arbetet med att utjämna könsfördelningen
              i aktiebolagen? Det är några av de frågor som vi i lagutskottet
              nu ska debattera utifrån betänkande nr 12 Associationsrättsliga
              frågor, m.m. Inte mindre än elva motioner finns behandlade i betänkandet.
              Det finns en del politiska meningsskiljaktigheter som har resulterat
              i sex reservationer och två särskilda yttranden.
            </seg>
            <seg n="2bf29c40">
              Fru talman! Med den korta bakgrundsbeskrivningen är det nu dags
              att låta debattörerna redogöra för sina ståndpunkter i de associationsrättsliga
              frågorna.
            </seg>
          </u>
          <note type="speaker" n="df345a7c">
            Anf. 81 BERTIL KJELLBERG (m):
          </note>
          <u who="bertil_kjellberg_520680" xml:id="i-8024800c4c9b466d-0" n="e96f26d4">
            <seg n="e9f04478">
              Fru talman! Det här betänkandet behandlar en rad olika frågor.
              Vi moderater står bakom två reservationer. Men för tids vinnande
              yrkar jag bifall endast till reservation nr 3 under punkten 4.
              Innan jag går in och kommenterar våra reservationer tänkte jag
              beröra frågan om aktiekapitalets storlek.
            </seg>
            <seg n="78d0f100">
              I både en centermotion och en folkpartimotion har man föreslagit
              att aktiekapitalet ska kunna vara lägre än nuvarande 100 000 kr,
              som är minimibeloppet. Dagens beloppsgräns beslutades av riksdagen
              år 1994, det vill säga för närmare tolv år sedan. Även om vi har
              haft en begränsad inflation under dessa år har penningvärdet försämrats.
              I realt värde har kravet på aktiekapitalet sjunkit sedan år 1994.
            </seg>
            <seg n="9f9ce88b">
              Å andra sidan finns det skäl att fundera över hur bolagsstrukturen
              ser ut i dag jämfört med för tio år sidan. Alltfler aktiebolag
              startas inom tjänstesektorn där kravet på riskkapital är mindre
              än i traditionella tillverkningsföretag. I dagens bolag satsar
              vi nu mer eget kunnande än pengar. Vi är inte klara med hur den
              här frågan ska lösas. Det finns skäl inför framtiden att börja
              fundera över hur framtidens bolagsbildningar ska se ut, men vi
              återkommer.
            </seg>
            <seg n="6974d17a">
              Fru talman! Att vara företagsledare i ett småföretag ställer
              stora krav på den enskilde. Du ska vara kunnig inom området när
              du driver företaget. Du ska kunna bokföring, skatterätt, arbetsrättslagstiftning,
              arbetsmiljölagstiftning, miljölagstiftning och mycket, mycket
              mer. Allt detta ska du kunna, och under alla omständigheter är
              du ansvarig för att frågorna blir rätt behandlade, även om du
              för dyra pengar anlitar hjälp utifrån. Du är inte bara ansvarig.
              Du agerar under straffansvar inom de flesta av dessa områden.
              Dessutom förväntas du uppfylla en rad andra krav från samhället
              som gäller jämställdhet, integration, statistik med mera.
            </seg>
            <seg n="bbdce9a1">
              När du sedan ska få lön för din möda möter du ett omgivande samhälle
              med liten förståelse och uppskattning för de insatser du gjort.
              Du möter också ett skattesystem som har ringa förståelse för att
              du arbetat nästan dygnet runt och för att du satsat hela din själ
              i företaget och inte minst satsat både sparpengar och villan i
              ditt bolag. Jag anser att Sveriges företagare inte får den välförtjänta
              uppskattning de borde få.
            </seg>
            <seg n="5a163df2">
              Som politiker har vi små möjligheter att påverka lönsamheten
              i olika företag. Men vi bör fråga oss vad vi kan göra för att
              underlätta så att fler vågar ta steget och starta ett eget företag.
              Om vi gör det lite enklare att driva företag kan det vara ett
              steg i rätt riktning.
            </seg>
            <seg n="03ebe4e5">
              Fru talman! I dagens betänkande har vi moderater tillsammans
              med våra alliansbröder och allianssystrar två reservationer som
              är steg i rätt riktning. Vi vill avskaffa revisionsplikten i små
              företag. Vi vill också ha en systematisk genomgång av aktiebolagslagen
              och årsredovisningslagen så att anpassning sker till små och medelstora
              företag.
            </seg>
            <seg n="90b4286f">
              Många små företag lägger ut betydande belopp för revision när
              de i själva verket behöver en ekonomisk rådgivning om hur företaget
              bör drivas. Vi anser att den formella delen av revisionen bör
              kunnas tas bort för små och medelstora företag så att företagen
              kan lägga dessa pengar antingen på verksamheten eller på rådgivning.
            </seg>
            <seg n="2e15bc10">
              När det gäller regelförenkling uppvisar regeringen stor tafflighet.
              Under en lång följd av år har det talats mycket om behovet av
              regelförenklingar. Det är bra att det talas om det, men det är
              mycket bättre om det blir någonting gjort. Frågan måste få en
              högre prioritet.
            </seg>
            <seg n="46f21368">
              Det är uppenbart att frågan har kommit i skymundan när regeringen
              startat sitt valrally när det gäller att tillfredsställa så många
              grupper som möjligt med så höga bidrag som möjligt. När det gäller
              förslag att skapa resurser för dessa bidrag har vänsterkartellen
              betydligt färre konkreta förslag.
            </seg>
            <seg n="42af7334">
              Jag tror att regeringens och vänsterkartellens ansats när det
              gäller regelförenkling är felaktig. Det räcker inte med att justera
              reglernas utformning eller att lägga ut blanketter på nätet om
              blanketterna ändå ska fyllas i och sändas in. Ofta är det stora
              arbetet inte att fylla i blanketten utan att ta fram de uppgifter
              som myndigheterna efterfrågar. Det måste man göra även om blanketter
              ligger på nätet.
            </seg>
            <seg n="415a7022">
              Allians för Sverige har redovisat ett ambitiöst program med ett
              delvis annat anslag där ambitionen är att rensa ordentligt i regeldjungeln
              och ta bort allt som inte är till mer nytta än vad det kostar.
            </seg>
            <seg n="f09589ed">
              Fru talman! En revision av aktiebolagslagen och årsredovisningslagen
              är en bra början.
            </seg>
          </u>
          <note type="speaker" n="7de0eb63">
            Anf. 82 JAN ERTSBORN (fp):
          </note>
          <u who="jan_ertsborn_0fcba0" xml:id="i-ec69038bf3a8a3fe-0" n="1d707f1f">
            <seg n="6389c7a9">
              Fru talman! Vi i Folkpartiet liberalerna har tre reservationer
              i betänkandet. Jag står givetvis bakom alla dessa tre, men yrkar
              för tids vinnande bifall endast till reservation 3, i likhet med
              vad Bertil Kjellberg nyss gjorde.
            </seg>
            <seg n="4ebb594c">
              Den av de tre reservationer som enbart Folkpartiet står bakom
              avser innehållet i årsredovisningen. Vi i Folkpartiet anser att
              jämställdhetsarbetet är ett mycket viktigt arbete, så viktigt
              att vi faktiskt vill ålägga företag att beskriva detta i sina
              årsredovisningar. Det kan till exempel vara sådana uppgifter som
              att företaget aktivt uppmanar pappor att ta föräldraledigt eller
              företag som, vilket vi vet att det finns, betalar kompletterande
              inkomstförluster till personal som är föräldraledig och drabbas
              av taket i föräldraförsäkringen.
            </seg>
            <seg n="11c991cf">
              Men vi månar om att det, när man ålägger företag någonting, ska
              vara befogat att göra det. Därför har vi inskränkt oss till de
              större företagen. Dem definierar vi som publika aktiebolag. Men
              det gäller naturligtvis också, även om det inte finns med i detta
              betänkande, att stat, kommun och det offentliga i övrigt redovisar
              sådana här uppgifter.
            </seg>
            <seg n="ae23bac7">
              Vi har tidigare kritiserat regeringen när man har lagt fram förslag
              om att i årsredovisningen ta in sjukredovisningsuppgifter och
              uppgifter om könsfördelningen i företagsledningen. Vi står fast
              vid den kritiken eftersom den gäller även de privata aktiebolagen
              och den reglering som riksdagen har beslutat om.
            </seg>
            <seg n="95c8d036">
              De här två punkterna vill vi också ska gälla enbart i de publika
              aktiebolagen.
            </seg>
            <seg n="11753e8a">
              Detta är ju en form av regelförenkling. Vi har en reservation
              om regelförenkling, och nu har man aviserat att det ska komma
              en proposition fram i mars. Men vi har ju sett förut i propositionsförteckningen
              att inte allting blir uppfyllt. Därför tycker vi att det är viktigt
              att vi ändå gör det tillkännagivande som vi har i vår reservation
              nr 4.
            </seg>
            <seg n="c0a42375">
              Vad gäller revisionspliktens omfattning delar jag den uppfattning
              som Bertil Kjellberg nämnde för en liten stund sedan och instämmer
              helt i att småföretagare kan använda sina pengar på ett bättre
              sätt än att betala just revisionen. Man kan använda dem framför
              allt för ekonomiska konsultationer.
            </seg>
          </u>
          <note type="speaker" n="aa8d9755">
            Anf. 83 INGEMAR VÄNERLÖV (kd):
          </note>
          <u who="ingemar_vanerlov_e66ee6" xml:id="i-845ee3e0c57021fa-0" n="7e09cf44" next="i-a5119db9a28970a1-0">
            <seg n="66852088">
              Fru talman! När det gäller revisionspliktens omfattning och regelförenklingar,
              de reservationer där vi kristdemokrater står tillsammans med de
              tre andra borgerliga partierna i Allians för Sverige, kan jag
              instämma i det som Bertil Kjellberg har sagt och även det som
              Jan Ertsborn har varit inne på. Jag ordar inte mer om det, utan
              jag går direkt till punkten Översyn av handelsbalken och avtalslagen.
              Där vill jag uppehålla mig lite grann.
            </seg>
            <seg n="13470cf8">
              Någon kanske tycker att det inte är mycket att orda om. Men principiellt
              är det viktigt, och rent språkligt, för förståelse och så vidare.
            </seg>
            <seg n="08245b0b">
              Handelsbalken har sitt ursprung i 1734 års lag, och avtalslagen
              trädde i kraft 1915. Mot den bakgrunden säger utskottet, som ett
              icke obetydligt understatement, att det självfallet är så att
              denna lagstiftning har ett språk som inte helt överensstämmer
              med modernare lagstiftning.
            </seg>
            <seg n="92cd86ec">
              Jag ska strax ta några exempel som visar på att språket verkligen
              är omodernt och svårtolkat. Det är inte bara för den som inte
              har svenska som sitt modersmål som lagen är särskilt besvärlig
              att förstå eller tillgodogöra sig. Även för oss infödda svenskar
              kan språket te sig obegripligt. Eller vad sägs om detta exempel
              från 10 kap. 9 § handelsbalken om pantsättning av lös egendom
              som innehaves av tredje man:
            </seg>
            <seg n="1b91ab31">
              Nu haver löftesman sig åtagit annan mans gäld, som sin egen,
              och utfäst betalning å viss tid, eller ort, eller ock sig lika
              med gäldenären där till förbundit; söke då borgenären vilkendera
              han helst vill.
            </seg>
            <seg n="b343e95e">
              Hur förstår man detta? Jag är ingen jurist. Jag fattar inte det
              här, kan jag säga, men jag har tagit hjälp av riksdagens utredningstjänst.
              De har fått fram en översättning, kan vi säga, till modernare
              svenska. Då skulle det vara så här:
            </seg>
            <seg n="27eaffd9">
              En borgenär kan kräva betalning av gäldenären eller den borgensman
              som har tagit ansvaret för gäldenärens skuld såsom sin egen och
              gjort utfästelse om betalning vid viss tid eller på viss ort på
              samma sätt som gäldenären.
            </seg>
            <seg n="62ccac33">
              Då var det betydligt lättare att förstå.
            </seg>
          </u>
          <note n="63808d3f">
            Ett annat exempel, 12 kap. 2 § handelsbalken. Där stadgas sålunda
            när det gäller inlagsfä eller nedsatt och förtrott gods:
          </note>
          <u who="ingemar_vanerlov_e66ee6" xml:id="i-a5119db9a28970a1-0" n="7e09cf44" prev="i-845ee3e0c57021fa-0">
            <seg n="cb1289ce">
              Inlagsfä, och förtrott gods, bör man vårda som sitt eget. Missfares
              eller förkommer det, av hans vangömmo, eller vållande; gälde fullt
              åter. Sker det av våda; vore saklös.
            </seg>
            <seg n="d376c119">
              På modernare svenska skulle det kunna vara så här:
            </seg>
            <seg n="7f0354b8">
              Deponerat gods och anförtrott gods ska vårdas som eget gods.
              Skadas eller förkommer godset till följd av misskötsel eller vållande
              ska godset ersättas till dess fulla värde. I övriga fall utbetalas
              ingen ersättning.
            </seg>
            <seg n="89d474d0">
              Det må så vara, vilket utskottet anför i betänkandet, att såvitt
              gäller handelsbalken endast en mindre del av de ursprungliga bestämmelserna
              fortfarande är gällande. De viktigaste reglerna på detta område
              finns i nyare, särskilda lagar. Vidare är avtalslagen dispositiv,
              det vill säga bestämmelserna i lagen gäller bara om parterna inte
              har avtalat något annat. Utskottet anser tydligen att handelsbalken
              och avtalslagen är omoderna, men anser inte att det finns skäl
              för riksdagen att nu förorda en allmän översyn av lagstiftningen.
            </seg>
            <seg n="927e3d64">
              Vi kristdemokrater anser att samtliga lagar ska ha ett språk
              som förstås av flera än de som är experter på historisk juristsvenska.
              Här hade jag väl hoppats på att få visst stöd från just Centern,
              mot bakgrund av att när jag under förra mandatperioden fanns i
              justitieutskottet kämpade centerpartisten Gunnel Wallin för att
              lagarna språkligt skulle moderniseras.
            </seg>
            <seg n="cdfbdc0d">
              Med detta, fru talman, står vi bakom de reservationer där vi
              finns med, men jag nöjer mig med att yrka bifall till enbart reservation
              nr 6.
            </seg>
          </u>
          <note type="speaker" n="49fd14ba">
            Anf. 84 VIVIANN GERDIN (c):
          </note>
          <u who="viviann_gerdin_444e1c" xml:id="i-2c7b58fa2c7776d2-4" n="0ea45e5b">
            <seg n="e981ae0e">
              Fru talman! Jag vill börja med att säga att jag instämmer i Centerpartiets
              alla ställningstaganden i detta betänkande. Vi har fyra reservationer,
              men för tids vinnande yrkar jag bifall till enbart reservation
              1 som gäller aktiekapitalets storlek.
            </seg>
            <seg n="2ff264c4">
              Ekonomisk politik för ett företagsammare Sverige lägger grunden
              för att utveckla välfärden. För oss i Centerpartiet är fler jobb
              den allra viktigaste frågan de kommande åren. Att stimulera fler
              att omsätta alla goda idéer kräver nytänkande, men det kräver
              också mod att stå upp för det.
            </seg>
            <seg n="60bfac01">
              Bättre villkor för företagen har varit flitigt diskuterat under
              flera år, och det finns faktiskt fog för det. Det är helt uppenbart
              att det råder delade meningar mellan majoriteten i riksdagen och
              alliansen vad gäller de bättre villkoren för företagande.
            </seg>
            <seg n="df9d2e35">
              Krav på regelförenkling för företag går i repris. Det beror ju
              på att regeringens tidigare framlagda förslag har varit otillräckliga.
              Principen borde faktiskt vara att de regler som inte tillför företagen
              eller samhället något borde man ta bort. Det är också viktigt
              ur konkurrenssynpunkt för svenska företag att regelbördan minskar.
              Vi har ju att kämpa både med regelbörda och med ökade kostnader
              för de svenska företagen.
            </seg>
            <seg n="0bdfab01">
              Både antalet regler och svårtolkade regler kostar faktiskt företagen
              enorma summor varje år, medel som de här företagen skulle kunna
              lägga på investeringar av olika slag. Det skulle också gynna arbete
              och sysselsättning.
            </seg>
            <seg n="cab398f1">
              Inom Centerpartiet vill vi också att man ska kunna mäta regelförenklingsarbetet.
              Det gör man faktiskt i andra länder. I både Holland och Danmark
              har man infört mätbara mål. Det borde inte vara så svårt att göra
              även i vårt land. Regeringen har pratat om att försöka. Men vi
              har krävt detta tidigare. Vårt krav är att regelverket borde kunna
              minskas med 25 % till år 2010.
            </seg>
            <seg n="889f9f18">
              Allianspartierna har även föreslagit att revisionsplikten ska
              avskaffas för de allra minsta företagen, i likhet med vad som
              gäller i vissa andra länder. I England avskaffades revisionsplikten
              1993 för de allra minsta företagen. Jag pratar om mikroföretag
              som beräknas inte ha en omsättning över 3 miljoner per år. Där
              har det här varit så framgångsrikt att man i tre omgångar efter
              1993 har höjt gränsvärdet för när revisionsplikten ska krävas.
              Där har man i handlingsprogrammet för regelförenklingssystem för
              småföretagare räknat fram att nyttan med revisionsplikten inte
              uppvägde kostnaderna. Det är intressant.
            </seg>
            <seg n="188bf64c">
              Att minimera tröskeln inför start av företag kan göras på olika
              sätt. Det går att göra genom att förenkla regelverket, och det
              går att göra genom att sänka olika skatter och avgifter. Det kan
              också göras genom att förändra reglerna för inträde vad gäller
              aktiekapitalet.
            </seg>
            <seg n="78539df7">
              Centern har som enda parti föreslagit än så länge, det pågår
              diskussioner i andra partier, och det är positivt att det ska
              bli möjligt att starta ett aktiebolag med ett lägre aktiekapital
              än den nuvarande 100 000-kronorsgränsen. Vi tycker att det är
              viktigt. Aktiebolagsformen ger fortfarande ett bra skydd för många,
              även om det också finns nackdelar vad gäller beskattning för ägarna.
              Det är inte i alla olika sammanhang bra att hänvisa till enskild
              firma eller handelsbolag. Handelsbolagen har också krångliga regler
              ännu krångligare än reglerna för aktiebolag. Att sänka kravet
              på aktiekapitalet vid inträde borde kunna prövas i särskilda företagsformer,
              till exempel serviceföretag som inte har så stora kostnader för
              just igångsättning av företag. För privata småföretag har det
              här betydelse, det vill säga för att komma i gång i den lilla
              skalan. Det är faktiskt inte heller så omvälvande. Det här är
              också något som man har prövat i andra europeiska länder. Det
              har inte där givit några negativa konsekvenser inte vad vi känner
              till.
            </seg>
            <seg n="542e83ec">
              Vi i Centerpartiet pratar ofta om fler företag. Fler företag
              är ett medel för att minska arbetslösheten i dag. Det är inte
              ett mål i sig utan ett medel. Vi upprepar detta ofta. Nutek, statens
              egen företagsmyndighet, har också kommit fram till att vi behöver
              ca 10 000 nya företag i Sverige varje år för att kunna kompensera
              oss för de rationaliseringar som sker inom stora företag, även
              i värsta fall de företag som lämnar Sverige. Vi är trygga i våra
              förslag. De finns ordentligt bekräftade även av statens myndigheter.
              Men då måste man vara mer offensiv vad gäller regelverket och
              se till att ta bort den tröskel som många gånger utgör ett hinder
              för att starta företag.
            </seg>
            <seg n="aee4def8">
              Jag vill också tacka så mycket för påpekandet vad gäller det
              krångliga språkbruket. Ingemar Vänerlöv tog upp den frågan. De
              exempel han gav var belysande. Vi har inte haft den diskussionen
              just nu, och därför står vi inte bakom reservationen. Men jag
              tycker att du har rätt i det du påvisade. Det ligger mycket i
              det. Jag lovar att vi ska beakta de kraven. Men jag känner att
              det är viktigt att ha saker och ting förankrade inom partiet.
              De exempel som gavs var belysande.
            </seg>
          </u>
          <note type="speaker" n="8c7f91b1">
            Anf. 85 JOHAN LÖFSTRAND (s):
          </note>
          <u who="johan_lofstrand_3e98d6" xml:id="i-be9ff15fbe309ef7-0" n="53c7ac4f" next="i-84f8533cd0776ad1-0">
            <seg n="1ce2f2c0">
              Fru talman! Vi ska nu debattera lagutskottets betänkande nr 12
              rörande associationsrätt. I det här betänkandet behandlas ett
              antal motionsyrkanden.
            </seg>
            <seg n="0e105129">
              Jag vill också börja med att be om ursäkt till mina meddebattörer
              för att jag kom lite sent. Som ni vet är ett antal av oss kallade
              till Regeringskansliet för en hearing gällande könsneutrala äktenskap.
              Det är skälet till min sena ankomst. Det var inte av ointresse.
            </seg>
          </u>
          <note n="907d004c">
            Jag vill också börja med att yrka bifall till lagutskottets förslag
            i betänkande nr 12 i sin helhet och avslag på samtliga reservationer.
          </note>
          <u who="johan_lofstrand_3e98d6" xml:id="i-84f8533cd0776ad1-0" n="53c7ac4f" prev="i-be9ff15fbe309ef7-0">
            <seg n="a17da9d6">
              Fru talman! Jag börjar med reservation 1, som rör aktiekapitalets
              storlek. Det är en fråga som vi har diskuterat ett antal gånger
              i kammaren. Utskottet har varje gång uttalat sig negativt till
              att minska aktiekapitalets storlek till mindre än 100 000. I dagsläget
              har vi en bolagsform, aktiebolaget, som är fördelaktig. Den ger
              aktieägarna en frihet från det personliga betalningsansvaret,
              men den förpliktar. Då är det viktigt att det finns en balans
              som gör att den avsaknad av det personliga betalningsansvaret
              som finns i den här bolagsformen i stället garanteras i regler
              som gäller att det finns tillgångar som motsvarar de förpliktelser
              som bolaget har. Därför tror vi i utskottsmajoriteten att det
              är viktigt att man har kvar en högre gräns på 100 000 eller att
              större publika aktiebolag har en gräns. Vi anser att det är viktigt
              att det faktiskt finns en gräns. 100 000 i dagens sammanhang är
              inte speciellt mycket pengar.
            </seg>
            <seg n="b0a0ed2c">
              Jag går vidare till reservation nr 2, som gäller årsredovisningens
              innehåll. Det är en svår fråga. Det är en fråga som vi också har
              diskuterat i kammaren ett antal gånger. Var ska man lägga sig?
              Vad ska föras in i årsredovisningen? Vad är viktigt att få fram?
              Utskottet säger att det inte riktigt går att uttala vad som är
              viktigast att redovisa. Vi från utskottets sida har sagt att vi
              i dagsläget inte tror att vi behöver gå längre. Men självklart
              är det här något som måste ses över flera gånger. Ett första steg
              har tagits där vi i dagsläget kräver redovisning gällande könsfördelning
              i bolagsstyrelser och vissa andra frågor. Det här är en fråga
              som kommer att stötas och blötas flera gånger. Men från utskottets
              sida känner vi i dagsläget inte att vi behöver gå vidare på just
              den punkten.
            </seg>
            <seg n="58b2e6db">
              Sedan tar jag en reservation som också har diskuterats flera
              gånger men som är lite mer omfattande. Samtliga borgerliga partier
              står bakom den. Det är reservation 3 om revisionspliktens omfattning.
              Här är det viktigt att säga att vi i svensk lagstiftning har haft
              principen att revisionen är viktig. Revisionsplikten är något
              som vi ska behålla och som skapar många positiva effekter. Vi
              har sett de positiva effekterna som faktiskt fås av en god revision,
              det vill säga motverka ekonomisk brottslighet och andra trassligheter.
              Revisionen är också en styrka för företagen. En företagare känner
              sig trygg i att en utomstående revisor ser över bokföringen. Det
              finns ett antal sådana positiva effekter som gör att revisionsplikten
              är viktig.
            </seg>
            <seg n="21b6b6a3">
              Man kan alltid diskutera hur stora kostnaderna är. Här är det
              viktigt att se över storleken på revisionsplikten. Hur mycket
              behöver revideras? Hur mycket behöver revisorerna gå in i dessa
              delar? Där kan man föra fram en del. Men att ta bort revisionsplikten
              helt och håller ser jag inte som en lösning. Jag tror däremot
              att det är viktigt att den finns kvar för att motverka ekonomisk
              brottslighet och samtidigt skapa en trygghet för företagaren.
              De ska känna att deras bokföring är i ordning.
            </seg>
            <seg n="8b639f77">
              Jag kommer att återkomma till frågan. Regeringen kommer att i
              en lagrådsremiss som läggs fram i morgon när jag nu kommer in
              på reservation 4 att beröra revisionsplikten.
            </seg>
            <seg n="160844c0">
              Reservation 4 gäller regelförenklingar. Det är en oerhört viktig
              fråga. Det är en fråga som regeringen tillsammans med samarbetspartierna
              har jobbat mycket med under den här mandatperioden. Det är en
              fråga som vi ska fortsätta att jobba med.
            </seg>
            <seg n="ae8f2f33">
              Lämpligt nog kommer det på regeringssammanträdet i morgon den
              2 februari att beslutas om en lagrådsremiss som handlar just om
              regelförenklingar. Man ska se över många av de gränsvärden som
              finns. Man ska se över reglerna gällande ändring av bokföringsskyldighet
              för mindre företag. Regler om löpande bokföring, årsbokslut, årsredovisning
              och arkivering föreslås bli enklare. Det sker också förändringar
              i befintliga delar för vad som kommer att gälla för mindre och
              större företag. De mer komplicerade delarna gällande årsredovisning
              kanske man i större utsträckning skulle kunna lägga över på de
              större bolagen, för att på så sätt underlätta för de mindre bolagen,
              som inte har kapacitet för alla dessa delar.
            </seg>
            <seg n="a11eff31">
              Det har också varit diskussioner om att se över gränsvärdena
              gällande både redovisning och revisionslagstiftning. Här föreslås
              att det ska ske en del sådana förändringar. Det sker också en
              anpassning till EU-rätten, där man försöker underlätta. Ett förslag
              är att man ska försöka ge tydlighet åt företagens skyldighet att
              upprätta årsredovisningar, finansieringsanalyser och koncernredovisningar
              och på så sätt göra det lättare för företagen att jobba med de
              delarna.
            </seg>
            <seg n="02b4cad7">
              Det viktigaste vi återkommer till det här förslaget senare under
              våren är att ge de mindre företagen en mindre börda inom just
              den regelbörda som finns i dagsläget.
            </seg>
            <seg n="99402cf3">
              Den här lagrådsremissen kommer, som sagt, under de kommande veckorna,
              och jag tror att vi i kammaren får möjlighet att diskutera den
              fler gånger. Regeringen har alltså ett antal frågor som kommer
              upp nu.
            </seg>
            <seg n="02d77586">
              Jag kan kort säga att gällande reservation 5 om stiftelser finns
              det i dagsläget en utredning som ser över stiftelselagstiftningen,
              och jag är helt övertygad om att det inom det här området finns
              ett antal saker som man behöver göra. Därför har man tillsatt
              en utredare som ska jobba med de här frågorna, och han ska redovisa
              sitt arbete i oktober 2006.
            </seg>
            <seg n="30ded5dc">
              Slutligen är det Kristdemokraternas reservation gällande handelsbalken.
              Jag håller med om att många av de texter som lästes upp för oss
              från talarstolen här tidigare är väldigt svårbegripliga. Jag är
              helt övertygad om att det skulle kunna behövas en översyn, men
              det som vi från utskottets sida har sagt är att det handlar om
              prioriteringar, att det här är någonting som vi inte kan göra
              just nu. Under den senaste mandatperioden har det kommit propåer
              om oerhört många utredningar och utredningsförslag, och då blir
              det regeringens uppgift, tillsammans med samarbetspartierna, att
              bestämma vilka av dessa utredningar som man ska gå fram med först.
            </seg>
            <seg n="81c9ea63">
              Jag kan alltså säga att många av de texter som Ingemar Vänerlöv
              läste upp är svåra att förstå. Men det viktigaste är att de delar
              som används väldigt mycket i dag har setts över eller finns med
              i nyare lagstiftning.
            </seg>
          </u>
          <note n="b1cacabf">
            Med de orden vill jag avsluta med att än en gång yrka bifall
            till förslaget i lagutskottets betänkande nr 12 och avslag på
            samtliga reservationer.
          </note>
          <note type="speaker" n="9b719d5b">
            Anf. 86 VIVIANN GERDIN (c) replik:
          </note>
          <u who="viviann_gerdin_444e1c" xml:id="i-2c7b58fa2c7776d2-5" n="0ea45e5b">
            <seg n="4b68e6ce">
              Fru talman! Jag vill börja med revisionsplikten. I tidigare sammanhang
              har vi hört att Thomas Östros är intresserad av att diskutera
              omfattningen av revisionsplikten. Det är positivt att vi från
              Centerpartiets sida, och nu också hela alliansen, får gehör för
              kravet att göra någonting åt de regler som finns i dag.
            </seg>
            <seg n="d4c17cda">
              Det har också varit väldigt intressant att läsa de diskussioner
              som har försiggått i medierna i frågan. Forskarna Per Thorell
              från Ernst &amp; Young och Claes Norberg från Lunds universitet har
              i en rapport ifrågasatt revisionsplikten i just småföretag. Där
              har man, precis som i England, lyft fram motiven och nyttan med
              plikt i revisionen.
            </seg>
            <seg n="c307f7f6">
              Jag vill understryka att det är plikten vi talar om, att alla
              ska omfattas av den. Sedan är det oerhört viktigt att företag
              själva har ordning på sina finanser. Tar man bort revisionsplikten
              kommer ansvaret att öka för ägare och vd det är jag helt klar
              över. Fortfarande måste banker och finansiärer få reda på hur
              det är ställt ekonomiskt i företaget för att de ska låna ut sina
              pengar. Den vägen kommer man ändå att ålägga småföretagen krav
              på en ekonomisk redovisning som är seriös. Men fortfarande verkar
              det som att Socialdemokraterna är väldigt försiktiga här.
            </seg>
            <seg n="6a834f47">
              Då det gäller aktiebolagskapitalet vill jag upprepa detta att
              man som ägare i ett aktiebolag har ett anställningsförhållande.
              Det har man inte i handelsbolag. Det är också ett problem. Det
              är en fördel att ha ett anställningsförhållande. Men man ska naturligtvis
              alltid ha förpliktelser det är inte dem vi vill undkomma. Vi vill
              helt enkelt göra det möjligt att skydda även företagaren, att
              han ska omfattas av de tryggheter som finns i socialförsäkringssystemet.
              Det gör man inte som enskild företagare. Vad har Johan Löfstrand
              att säga om det?
            </seg>
          </u>
          <note type="speaker" n="0b64ce8c">
            Anf. 87 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-7a896b067b6d93e0-0" n="53c7ac4f">
            <seg n="d19d1ace">
              Fru talman! När det gäller revisionsplikten vill jag återigen
              bara påpeka att det vi menar är att den vinst man skulle få genom
              att inte ha revision i de mindre företagen skulle bli en lägre
              kostnad för dem. Vi anser att den är marginellt mycket mindre,
              mot vinsten av att motverka olika typer av ekonomisk brottslighet.
              Framför allt vill vi också ge stöd till dessa företagare så att
              de känner trygghet i att deras bokföring och deras ekonomi är
              bra.
            </seg>
            <seg n="f2d11ca6">
              Däremot kan man säkert resonera om och det kommer i lagrådsremissen
              även att finnas sådana delar att se över hur stor revisionsplikten
              behöver vara. Revisorerna kanske inte behöver gå lika djupt ned
              i revisionen. Men jag tror att det är viktigt att det finns en
              utomstående granskare som kan gå in och se till att alla papper
              är i ordning.
            </seg>
            <seg n="1df8e322">
              När det gäller aktiebolagskapitalets storlek vill jag återigen
              säga att det är självklart att aktiebolag i dagsläget är den absolut
              bästa associationsformen att bedriva verksamhet i. Men den har
              också den absolut största fördelen, som jag lyfte upp i mitt anförande,
              i att man som ägare inte är betalningsansvarig för skulder som
              är större än det aktiekapital som är inlagt. Det måste också skapa
              vissa andra förpliktelser, och den förpliktelse som i dagsläget
              är den största är att ett minimibelopp måste ha förts in i bolaget
              och måste finnas i bolaget. För mindre bolag är det i dag 100
              000 kr.
            </seg>
          </u>
          <note type="speaker" n="9c3d8791">
            Anf. 88 VIVIANN GERDIN (c) replik:
          </note>
          <u who="viviann_gerdin_444e1c" xml:id="i-2c7b58fa2c7776d2-6" n="0ea45e5b">
            <seg n="d9374a93">
              Fru talman! Jag vill börja med revisionsplikten. Det är inga
              små kostnader sammantaget som de små företagen betalar. Någon
              har räknat ut att det handlar om 2 miljarder per år i kostnader
              för revisionsplikten. För små företag, som ofta har ett pressat
              ekonomiskt läge och av olika orsaker dras med lönsamhetsproblem,
              kan det här ha väldigt stor betydelse.
            </seg>
            <seg n="2c0f093c">
              Jag vill återigen ta upp frågan om nivån på aktiekapitalet. Det
              finns rätt många handelsbolag i dag, trots att det anses vara
              väldigt krångliga regler och att ägarna inte gynnas därför att
              risktagandet är större i handelsbolag. Många startar ändå med
              den formen därför att man inte har möjlighet att satsa 100 000
              kr i aktiekapital. Man kanske inte heller vill göra det om det
              rör sig om ett tjänsteföretag.
            </seg>
            <seg n="5704d71d">
              Jag vill komma tillbaka till det här att det i aktiebolaget är
              en fördel att ägarna som jobbar där betraktas som anställda och
              alltså får en socialt högre status än de som är ägare av handelsbolag.
              Det ligger ett problem i det här, och det är att många fler skulle
              vilja ha ett aktiebolag men tröskeln 100 000 kr är för hög för
              ett tjänsteföretag. Därför väljer man handelsbolagsmodellen, med
              allt krångel det innebär av att blanda samman ägandet och att
              vara arbetande i företaget.
            </seg>
            <seg n="bfc6d79c">
              Jag hoppas verkligen att Socialdemokraterna inser problemet med
              det här.
            </seg>
            <seg n="812031db">
              Man borde faktiskt vara lite mer flexibel och göra det möjligt.
              Man kan göra bedömningar utifrån vilken verksamhet det är. Jag
              säger inte att det ska ske rättöver, men man kunde ta hänsyn till
              en verksamhetsform. Det kunde man göra genom mindre försök för
              att påvisa de fördelar som finns med det.
            </seg>
          </u>
          <note type="speaker" n="16234744">
            Anf. 89 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-7a896b067b6d93e0-1" n="53c7ac4f">
            <seg n="fdb6e406">
              Fru talman! När det gäller revisionsplikten kan jag bara åter
              säga att jag tycker att det ställningstagande som majoriteten
              i utskottet har är bra, att den lilla vinst som man faktiskt får
              vad gäller lägre kostnader på många sätt återbetalas av att vi
              får se till att det finns ordning och reda i de bolag som finns
              i Sverige. Jag tror att jag kommer att få debattera denna fråga
              ytterligare i några av de andra replikerna. Så jag stannar där.
            </seg>
            <seg n="9d06545d">
              När det gäller beloppet förstår jag inte varför det ska sänkas.
              Jag förstår inte det. Jag håller med Viviann Gerdin om att det
              finns fördelar med att bedriva verksamhet i aktiebolag. Jag håller
              helt med om det. Aktiebolag är den bolagsform som i dagsläget
              är den mest gynnsamma. Men återigen: För ägaren man kanske är
              den enda ägaren och den enda anställda i aktiebolaget tror jag
              att det är bra att det finns en insats att gå in med för att på
              så sätt motverka att man använder aktiebolag på ett felaktigt
              sätt. Om man startar upp ett aktiebolag, går in med väldigt liten
              insats, investerar väldigt mycket i både tjänster och realkapital
              och sedan går i konkurs står man där och behöver inte ta ansvar
              över huvud taget för det tillvägagångssättet. Jag tror att det
              är viktigt att det finns en gräns för hur mycket den enskilda
              ägaren behöver gå in med för att minimera att den här bolagsformen
              används felaktigt.
            </seg>
          </u>
          <note type="speaker" n="055f5bd5">
            Anf. 90 BERTIL KJELLBERG (m) replik:
          </note>
          <u who="bertil_kjellberg_520680" xml:id="i-8024800c4c9b466d-1" n="e96f26d4">
            <seg n="4d826bf5">
              Fru talman! Jag tänkte påminna Johan Löfstrand om regelförenklingens
              historia. Det är en rätt dyster historia för regeringen. Det här
              påbörjades ungefär hösten 1998. Det är alltså åtta år sedan snart.
              Det har till och med varit så illa att regeringen har fått på
              moppe av sitt samarbetsparti Miljöpartiet. I december 2002 beslutade
              riksdagen med motstånd från Socialdemokraterna att man skulle
              gå igenom regelverket helt och hållet. Krångliga grejer skulle
              tas bort. Till och med Riksrevisionen har varit inne och kritiserat
              regeringen. Sent ska syndaren vakna, kan man verkligen säga.
            </seg>
            <seg n="7d45718a">
              Jag skulle vilja fråga Johan Löfstrand om han är beredd att här
              och i dag säga ja till vissa förenklingsregler, bland annat när
              det gäller F-skattsedeln. Är Socialdemokraterna och regeringen
              beredda att ta bort restriktionerna kring F-skattsedeln?
            </seg>
          </u>
          <note type="speaker" n="e8a006d6">
            Anf. 91 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-7a896b067b6d93e0-2" n="53c7ac4f">
            <seg n="f7c5b139">
              Fru talman! Jag har inte hunnit läsa hela lagrådsremissen, men
              jag tror att de restriktioner som finns i dag i mångt och mycket
              är berättigade. Jag tror inte att just F-skattsedeln eller de
              begränsningar som finns där kommer att ses över när det gäller
              den här lagrådsremissen.
            </seg>
          </u>
          <note type="speaker" n="702ab7cc">
            Anf. 92 BERTIL KJELLBERG (m) replik:
          </note>
          <u who="bertil_kjellberg_520680" xml:id="i-8024800c4c9b466d-2" n="e96f26d4">
            <seg n="2d65e1b9">
              Fru talman! Jag är en god människa så jag tolkar Johan Löfstrand
              så att när det gäller revisionsreglerna är man beredd att göra
              förenklingar men inte ta bort det helt och hållet. Vad är det
              för regler som man kan ta bort? Det är ändå en helhet. Revisorn
              tar ansvar för hela bokföringen. Då måste han gå igenom hela bokföringen.
              Ibland är den liten, men startavgiften är rätt hög. Jag har ett
              eget aktiebolag. Det är minimalt. Min bokföring ryms i en plastmapp
              i princip. Det kostar 10 00015 000 att revidera den. Innan revisorn
              har kommit till mig kostar det pengar. Därför är det så viktigt.
            </seg>
            <seg n="396a4b33">
              Jag har en annan fråga. När det gäller många av reglerna finns
              det en gradskillnad. Det är vissa regler för företag med tio anställda,
              och så gäller andra regler för dem som har fler än tio anställda.
              Är regeringen och Socialdemokraterna beredda att förändra den
              regeln så att man skulle gå till 30 anställda eller 50 anställda?
            </seg>
          </u>
          <note type="speaker" n="689e1b9e">
            Anf. 93 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-7a896b067b6d93e0-3" n="53c7ac4f">
            <seg n="e4508705">
              Fru talman! På Bertil Kjellbergs första fråga kan jag säga att
              reglerna gällande löpande bokföring, årsbokslut, årsredovisning
              och arkivering föreslås förenklas. Man kommer också att anpassa
              delar av regelverket till EG-rätten, och på så sätt ska man förbättra
              när det gäller upprättandet av årsredovisningar, finansiella analyser
              och koncernredovisningar.
            </seg>
            <seg n="ddb82bc4">
              Det är ett antal sådana förslag som ligger. Jag har inte själv
              djupare tagit del av dem, men jag kommer att göra det under kommande
              vecka.
            </seg>
            <seg n="44cecd08">
              När det gäller den andra delen kan jag svara ja. Man kommer att
              höja gränsen på ett antal inte alla. Gränsen kommer att ligga
              på 50 anställda. Förslaget är inte helt klart och inte helt genomarbetat.
              I dagsläget tror man att vissa delar, när det gäller könsfördelning
              i bolagsstyrelser och annat, inte kommer att förändras. Men i
              det stora hela kommer man att flytta upp gränsen.
            </seg>
          </u>
          <note type="speaker" n="17d931d1">
            Anf. 94 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-845ee3e0c57021fa-1" n="7e09cf44" next="i-a5119db9a28970a1-1">
            <seg n="54cf279f">
              Fru talman! Jag återvänder till det ålderdomliga språket i handelsbalken.
              Jag tyckte att Johan Löfstrand i sitt anförande hade sympatiska
              tongångar på slutet när han insåg de bekymmer som finns. Men så
              säger han att regeringen måste prioritera. Självfallet är det
              så. Då kan man tycka att det måste prioriteras att texterna i
              våra svenska lagar är sådana att de går att förstå. Det tycker
              jag absolut skulle vara högprioriterat.
            </seg>
            <seg n="670246c4">
              För att ytterligare förtydliga det jag var inne på förut vill
              jag ge en liten examinationsuppgift till Johan Löfstrand. Han
              ska få den i skrift så det är lättare att följa med.
            </seg>
          </u>
          <note n="e1a527ad">
            Så här står det i 13 kap. 1 § handelsbalken om lega och hyra:
            Leger man till annan [hus, gård, tomt], eller vad det är, för
            hyra i penningar eller varor, med vissa villkor, eller utan; det
            bör fast stånda, evad fästepenning där å given är, eller ej.
          </note>
          <u who="ingemar_vanerlov_e66ee6" xml:id="i-a5119db9a28970a1-1" n="7e09cf44" prev="i-845ee3e0c57021fa-1">
            <seg n="6b047523">
              Johan! Du har 30 sekunder på dig.
            </seg>
          </u>
          <note type="speaker" n="65159b06">
            Anf. 95 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-7a896b067b6d93e0-4" n="53c7ac4f">
            <seg n="36bcf870">
              Fru talman! Jag behöver en advokat, och det finns några här i
              kammaren. Jag kan säkert använda mig av dem.
            </seg>
            <seg n="c3470f40">
              Allvarligt talat håller jag med dig om att det finns ett antal
              problem i de texter som finns i dag, men det utskottsmajoriteten
              i dagsläget säger är att de viktigaste delarna i regelverket har
              förnyats. Det finns särskilda regler som tydligt pekar på de delar
              som faktiskt används. Det finns självklart delar av lagstiftningen
              som är gammalmodiga och som måste ses över.
            </seg>
            <seg n="f3f472fe">
              Det har i kammaren under den här mandatperioden flera gånger
              från minoriteten yrkats på att man ska utreda och se över lagstiftning.
              Jag tror att det går att räkna till över 60 sådana yrkanden på
              olika delar av lagstiftningen som ska ses över, som ska utredas
              och som ska läggas fram. Och allt ska ske samtidigt. Det ska bli
              intressant att se vid ett eventuellt borgerligt skifte när man
              ska minska Regeringskansliets tillgångar med mer än en halv miljard
              man har föreslagit 560 miljoner och samtidigt ska kunna utreda
              de 60 lagstiftningsärendena. Det ska bli väldigt intressant att
              se hur man ska kunna fortsätta med samma kravmaskin, kräva utredning
              på utredning och samtidigt minska Regeringskansliets möjligheter
              att klara av detta.
            </seg>
            <seg n="b8ee9f6d">
              Vi måste prioritera. En stor majoritet av utskottet tycker att
              den här frågan inte är så högprioriterad. Men jag håller med om
              att stora delar av den text som vi fick höra från talarstolen
              och den examinationsuppgift som jag fick här är svårtydda.
            </seg>
          </u>
          <note type="speaker" n="b77f49dd">
            Anf. 96 INGEMAR VÄNERLÖV (kd) replik:
          </note>
          <u who="ingemar_vanerlov_e66ee6" xml:id="i-b4a225d8cea705d8-0" n="7e09cf44">
            <seg n="b2ecacd9">
              Fru talman! Självfallet ska ingen skugga här falla över Johan
              Löfstrand; det är ju solklart. Jag fattade inte själv när jag
              läste detta. Det var först när jag fick svaret från riksdagens
              utredningstjänst som jag fattade vad det var. Jag är inte säker
              på att ens utskottets advokater skulle kunna ta detta rakt av.
              Jag är inte säker på det.
            </seg>
            <seg n="1247daec">
              Nåväl, jag läser det en gång till, och så ska ni få höra förklaringen
              efteråt. Man blir något häpen. Leger man till annan [hus, gård,
              tomt], eller vad det är, för hyra i penningar eller varor, med
              vissa villkor, eller utan; det bör fast stånda, evad fästepenning
              där å given är, eller ej.
            </seg>
            <seg n="2b202f0a">
              Då är det så här: Nyttjanderätt till egendom mot ekonomisk ersättning
              ska gälla även om handpenning inte har betalats.
            </seg>
            <seg n="69764652">
              Jag hade en sak till jag skulle fråga Johan om, men det var förmodligen
              inget viktigt. Jag tycker att du har svarat rätt så hyfsat.
            </seg>
            <seg n="a34d4f9a">
              Jag inser också att saker och ting måste prioriteras. Men än
              en gång: Det är väldigt viktigt att vi kan förstå våra svenska
              lagar, även de lagrum som man kanske sällan går till. Man ska
              inte behöva hyra advokater för höga kostnader på grund av texter
              som kanske är från 1700- eller 1800-talet.
            </seg>
          </u>
          <note type="speaker" n="c2b62c6b">
            Anf. 97 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-7a896b067b6d93e0-5" n="53c7ac4f">
            <seg n="e14bfbe8">
              Fru talman! När det gäller det sista håller jag med Ingemar Vänerlöv.
              Självklart ska vi ha ett samhälle där det krävs så lite juridisk
              kunskap som möjligt. Det är någonting som är väldigt eftersträvansvärt.
            </seg>
            <seg n="aade2b0a">
              Jag tror också att de här delarna i lagstiftningen i sinom tid
              kommer att ses över. Just nu och under den kommande perioden ser
              vi dock från utskottets majoritet att det faktiskt finns viktigare
              uppgifter att ta tag i.
            </seg>
          </u>
          <note n="52bcfa81">
            Överläggningen var härmed avslutad.
          </note>
          <note n="f5926321">
            11 § Immaterialrättsliga frågor
          </note>
          <note n="a2b0d552">
            Föredrogs
          </note>
          <note type="speaker" n="15ce1d1e">
            Anf. 98 MARIA HASSAN (s):
          </note>
          <u who="maria_hassan_33bd56" xml:id="i-4e7aa8f29feaa477-0" n="43fbda75" next="i-282c1fcd1e503f39-0">
            <seg n="1487c084">
              Fru talman! I lagutskottets betänkande LU13 behandlas drygt 30
              motionsyrkanden från den allmänna motionstiden 2005 som handlar
              om patent och upphovsrätt. Dagens debatt kommer att handla om
              mänskligt skapande och vilket rättsligt skydd det ska finnas för
              att å ena sidan stimulera nytt skapande och å andra sidan säkra
              rimliga möjligheter för konsumenterna. Huvudsakligen gäller motionsyrkandena
              gemenskapspatent, patent på datorrelaterade uppfinningar, patentintrångsförsäkring,
              upphovsrättsligt skydd, ersättning för kopiering och kassettersättning.
            </seg>
          </u>
          <note n="860125d4">
            I betänkandet finns 13 reservationer.
          </note>
          <note n="cac39b08">
            De flesta av motionsyrkandena har varit föremål för fördjupad
            behandling och diskussion, först i lagutskottets betänkande 2003/04:LU18
            med anledning av regeringens proposition Gränsen för genpatent
            m.m. genomförande av EG-direktivet om rättsligt skydd för biotekniska
            uppfinningar och sedan våren 2005 i betänkandet 2004/05:LU27 med
            anledning av regeringens proposition Upphovsrätten i informationssamhället
            . Då beslutade riksdagen att avslå motionsyrkandena. Lagutskottet
            föreslår även i dagens betänkande, LU13, riksdagen att avslå samtliga
            motionsyrkanden med hänvisning till tidigare ställningstaganden
            och pågående arbete.
          </note>
          <u who="maria_hassan_33bd56" xml:id="i-282c1fcd1e503f39-0" n="43fbda75" prev="i-4e7aa8f29feaa477-0">
            <seg n="a31f0cb5">
              Med detta vill jag inleda diskussionen. Jag hoppas att den blir
              lika livad som den varit hittills.
            </seg>
          </u>
          <note type="speaker" n="abfc2cc4">
            Anf. 99 HENRIK VON SYDOW (m):
          </note>
          <u who="henrik_von_sydow_8da056" xml:id="i-402ec835a1cad42c-0" n="b5501b21">
            <seg n="de486314">
              Fru talman! Som vi hörde rör detta betänkande ett stort lagstiftningsområde
              som också utgör viktiga fält där förutsättningarna och villkoren
              för stora delar av svensk företagsamhet och svenskt näringsliv
              slås fast. Här finns möjlighet att öppna för ett mer skapande
              Sverige där det blir lättare för människor att förverkliga sina
              idéer.
            </seg>
            <seg n="d5bd6ce9">
              Moderaterna har sju reservationer i detta betänkande. Jag står
              bakom samtliga dessa, men för att vinna tid yrkar jag bifall bara
              till reservation 1 som handlar om att underlätta och förenkla
              patentansökningar.
            </seg>
            <seg n="388aed88">
              Fru talman! Just debatten om förslag på reformer som underlättar
              patentansökningar är ohyggligt angelägen att föra. Det är en debatt
              som inte alltid får det utrymme eller den uppmärksamhet den förtjänar.
              Det är viktigt för vår växtkraft att innovationer verkligen leder
              till att fler affärsidéer förverkligas, att fler företag bildas
              och att befintliga företag växer och utvecklas vidare. I det här
              sammanhanget spelar patentskyddet en stor roll när det gäller
              bedömningar av affärsrisker och möjligheter till framtida värde
              av investeringar.
            </seg>
            <seg n="025b8542">
              Jag hoppas att alla här inne är överens om att patentsystemet
              måste effektiviseras och förenklas och att kostnaderna för det
              också måste sänkas. I en undersökning kring innovationsskyddet
              för mindre företag som Svenskt Näringsliv presenterade i april
              förra året hävdade mer än sju av tio företagare att kostnaderna
              för patent är för höga. Detta borde mana den här kammaren inte
              bara till eftertanke och diskussion utan också till konkreta reformer.
            </seg>
            <seg n="30f822f2">
              Vi känner också alla här inne till svårigheterna med att komma
              fram och komma överens i frågan om ett gemenskapspatent. Dessa
              svårigheter får inte lägga en hämsko över det arbete som svenska
              beslutsfattare och svenska politiker måste göra här i Sverige.
              Andan, idéerna och syftet bakom förslaget till ett gemenskapspatent
              måste vi försöka uppnå trots de låsningar som finns i Bryssel.
              Låsningarna på detta viktiga område måste övergå till lösningar.
              Jag vill veta hur regeringen arbetar för detta och hur Socialdemokraterna
              ser på saken.
            </seg>
            <seg n="65c40c2c">
              Vi måste nu försöka laga efter läge. Det första förslaget på
              gemenskapspatent lades fram i juli 2000, och vi har inte längre
              oceaner av tid att spilla. Detta är viktigt för Sveriges växtkraft,
              det är viktigt för Europas styrka och det är viktigt just nu.
              Vi behöver fler uppfinnare. Vi behöver fler idéer som också förverkligas.
              Det ger jobb och högre välstånd.
            </seg>
            <seg n="99cf56d0">
              Fru talman! Upphovsrätten är en central del i den intellektuella
              äganderätten. Det är med hjälp av en upphovsrätt som författare,
              tonsättare, musiker, regissörer, kulturarbetare och andra företagare
              får möjlighet att själva bestämma över sina verk och själva kunna
              ta betalt för det som de skapar. Det är klart att upphovsrätten
              har en viktig ekonomisk funktion, både för den enskilde konstnären
              eller entreprenören och för de företag som verkar i de olika kulturbranscherna.
              Men den djupare betydelsen går ännu längre och är mer av moralisk
              karaktär. Det handlar om att försvara skaparens rätt att bestämma
              över sitt verk. Den som satsar inte bara tid utan också ett stort
              engagemang, kanske till och med sin själ, på ett konstverk eller
              en skapelse måste också ha möjlighet att påverka hur detta sedan
              ska spridas och distribueras. Det är förstås också särskilt viktigt
              och angeläget att upprätthålla respekten för upphovsrätten i ett
              land som i allt högre grad kommer att behöva ta betalt för skapande
              och kreativitet.
            </seg>
            <seg n="f654cfd3">
              Moderaterna klargjorde när vi antog propositionen Upphovsrätten
              i informationssamhället att vår upphovsrättsliga lagstiftning
              från 1960 har karaktären av ett lapptäcke. Den är svåröverskådlig,
              och detta bidrar till att komplicera upphovsrätten och göra den
              än mer svårtillgänglig för den enskilde. Det är beklagligt att
              så är fallet, och vi strök redan i våra motioner under vikten
              av att snabbt se över lagstiftningens utformning. Vi ser nu fram
              emot att regeringen driver på den förenkling som är nödvändig
              för att öka tydligheten, för att skapa teknikneutrala regler och
              för att öka förståelsen och respekten för upphovsrätten. Det finns
              skäl att fråga hur det arbetet egentligen går på Justitiedepartementet.
            </seg>
            <seg n="b65f0687">
              Fru talman! I samband med riksdagsmotionerna på propositionen
              Upphovsrätten i informationssamhället strök Moderaterna också
              under vikten av att göra en snabb översyn av frågan om kassettersättning.
              Trots de skärpningar av upphovsrätten och trots de förbud mot
              att bryta kopieringsskydd som vi inrättade håller regeringen fortfarande
              fast vid modellen att det ska vara stora, kollektiva system som
              reglerar detta.
            </seg>
            <seg n="050005f8">
              Det finns skäl att titta på till exempel Storbritannien, Irland
              och Luxemburg, där man helt har avskaffat kassettersättningen
              för att gå mot individuella system med en mycket högre grad av
              träffsäkerhet. Den enskilda användaren betalar direkt till upphovsmännen.
            </seg>
            <seg n="811cc883">
              Det tycker jag är en utveckling som skulle vara rimlig också
              i Sverige, nämligen att nivån på kassettersättningen ska nedåt
              och att vi ska ersätta schablonsystemen, som vi vet slår orättvist,
              med en starkare upphovsrätt med en direkt koppling till det individuella
              nyttjandet av den enskilde upphovsmannens verk. Detta är rättvisare
              både mot upphovsmannen och mot konsumenterna.
            </seg>
            <seg n="bab5abd5">
              Här måste regeringen med sitt stora regeringskansli och sitt
              stora justitiedepartement ta de initiativ som krävs. Så kan vi
              också stärka respekten för upphovsrätten.
            </seg>
          </u>
          <note type="speaker" n="507b7f61">
            Anf. 100 MARTIN ANDREASSON (fp):
          </note>
          <u who="martin_andreasson_f03825" xml:id="i-fce942a878b0a03e-0" n="bc40e626">
            <seg n="922b0fd5">
              Fru talman! Många av de frågor på upphovsrättens och den övriga
              immaterialrättens område som vi diskuterar i det här betänkandet
              är frågor som riksdagen har behandlat ett antal gånger tidigare.
              Det är inte märkligt att frågor om immaterialrätt måste hanteras
              i en process som får ske i ett långsiktigt perspektiv. Det här
              handlar om att bygga rättssystem och att försvara principer som
              ska vara långsiktiga och överblickbara både för den som är rättighetshavare
              och för den som i konsumentsituationen förhåller sig till dessa
              rättigheter.
            </seg>
            <seg n="f8dc89a5">
              Vi kan bara konstatera att frågor om bland annat patent och upphovsrätt
              i dag diskuteras mer än kanske någon gång tidigare i den allmänna
              debatten. Jag tycker att det bara är att välkomna. Det är mycket
              positivt. Det är ett kvitto på den explosionsartade utvecklingen
              av kunskap och innovationer som vi ser i det samtida samhället
              men också på alla de nya möjligheter som informationssamhället
              och möjligheten till friare informationsflöde ger oss.
            </seg>
            <seg n="49925a20">
              Det handlar bland annat om det rättsliga skyddet för datorrelaterade
              uppfinningar. Det handlar på patenträttens område om hur man ska
              förhålla sig till biotekniska uppfinningar, och det handlar på
              upphovsrättens område framför allt om hur de upphovsrättsliga
              reglerna ska anpassas till det nya informationssamhället.
            </seg>
            <seg n="a50e8efe">
              Samtidigt som vi ska vara tydliga med att grundprinciperna bakom
              dagens rättssystem och de internationella överenskommelserna som
              ligger till grund för den svenska lagstiftningen har tjänat oss
              väl och är viktiga att försvara, måste vi också vara ödmjuka för
              att utvecklingen ställer nya frågor som vi måste förhålla oss
              till. Det finns ett antal situationer där det handlar om avvägningar
              och en balansering mellan olika intressen. Exempelvis handlar
              det på patenträttens område om uppfinnarens självklara rätt att
              få ett rättsligt skydd för sin uppfinning och samtidigt om behovet
              av att säkerställa att patentsystemet används till det som det
              är till för, nämligen skyddet för tekniska uppfinningar som skapar
              nya, tidigare okända lösningar på tekniska problem. På upphovsrättens
              område handlar det om att försvara konstnärens, författarens,
              regissörens, musikerns, filmarens, eller vem det nu är, rätt att
              bestämma över sitt verk, rätten att bestämma om det ska spridas
              och i så fall på vilka villkor. Å andra sidan handlar det om den
              enskilde kulturkonsumentens legitima intresse av att kunna ta
              del av de verk som skapas och möjligheten till ett fritt informationsutbyte.
            </seg>
            <seg n="f34480d9">
              Grundprinciperna bakom dagens lagstiftning har som sagt tjänat
              oss väl och är viktiga att försvara. Precis som den tidigare talaren
              från Moderaterna berörde är upphovsrätten inte ytterst en kommersiell
              inrättning, även om upphovsrätten naturligtvis har en mycket stor
              ekonomisk betydelse för de enskilda skaparna. Framför allt handlar
              det om att försvara konstnärens rätt att bestämma över sitt verk,
              om det ska spridas och i så fall på vilka villkor.
            </seg>
            <seg n="1f4fee64">
              Jag tycker inte att det är förvånande att det i alla de tre exemplen
              som jag tog upp datorrelaterade uppfinningar, biotekniska uppfinningar
              och upphovsrätten i förhållande till informationssamhället finns
              några gemensamma nämnare som kanske har stått extra mycket i fokus
              och fortsätter att göra det.
            </seg>
            <seg n="d067acd0">
              Den första är att den snabba tekniska utvecklingen ställer oss
              inför nya frågeställningar och innebär nya utmaningar där vi måste
              se till att anpassa regelverket så att det fungerar, inte bara
              för de tekniska system och de innovationer som har funnits historiskt
              utan också för dem som kommer i framtiden.
            </seg>
            <seg n="d33f718d">
              Den andra gemensamma nämnaren är samhällets internationalisering.
              Både näringslivets globalisering och det allt friare informationsflödet
              över jorden gör det allt viktigare att se till att vi inte i onödan
              har hemsnickrade lösningar på svensk mark, utan har en internationell
              samordning så att rättighetshavarna och konsumenterna vet att
              det är robusta och internationellt gångbara principer som man
              ska utgå från.
            </seg>
            <seg n="47f8132d">
              Här återstår en hel del att göra, till exempel att se till att
              vi på upphovsrättens område får en mer teknikneutral lagstiftning,
              vilket inte minst är viktigt eftersom medierna kommer att integreras
              alltmer. Det kommer att framstå som ganska meningslöst att skilja
              mellan olika distributionskanaler, som vi i dag ser som separerade
              medier. Framtiden tillhör naturligtvis i mycket stor utsträckning
              den digitala kommunikationen. Och det är viktigt att vi ser till
              att rättsprinciperna fungerar, oavsett om det handlar om analoga
              eller digitala medier. Här är det beklagligt att reformen som
              togs av riksdagen för ett år sedan innebar att man på olika punkter
              införde ny särbehandling av olika medier. Det ansåg vi från Folkpartiets
              sida var mycket beklagligt, och det anser vi fortfarande.
            </seg>
            <seg n="e0b249fc">
              Den tredje gemensamma nämnaren är behovet av ett fortsatt arbete
              på det internationella planet.
            </seg>
            <seg n="940f6e17">
              Frågan om gemenskapspatent har berörts tidigare och förblir en
              oerhört viktig fråga för det svenska näringslivet. Det handlar
              också om att komma vidare med möjligheterna att åtminstone pröva
              om vi kan få till stånd en europeisk patentintrångsförsäkring
              på kommersiella villkor för att de enskilda patenthavarna, kanske
              särskilt i små och medelstora företag, ska få ekonomiska möjligheter
              att ge sig in i de ofta mycket tidskrävande och resurskrävande
              patenttvisterna.
            </seg>
            <seg n="9f4684a4">
              Det handlar om att se över den kassettersättningsmodell som valdes
              förra året och som är helt och hållet bunden till den tekniska
              utvecklingen i det skede som den befann sig förra året. Den lagstiftningen
              riskerar inte bara att bli föråldrad. Jag tror att den delvis
              redan är föråldrad. Det handlar också om att göra en genomgripande
              översyn av det lapptäcke som den svenska upphovsrättslagstiftningen
              innebär.
            </seg>
            <seg n="4986c676">
              Avslutningsvis, fru talman: Jag står naturligtvis bakom alla
              Folkpartiets reservationer. Av tidsskäl yrkar jag bifall bara
              till reservation nr 8, som handlar om en av de frågor som ibland
              försvinner i debatten, nämligen de olyckliga monopoltendenser
              som finns i en del av de kopieringsersättningssystem som är en
              del på upphovsrättens område. Här är det hög tid att göra en översyn.
              Jag yrkar bifall till denna reservation.
            </seg>
          </u>
          <note type="speaker" n="c60b9a74">
            Anf. 101 YVONNE ANDERSSON (kd):
          </note>
          <u who="yvonne_andersson_b37e40" xml:id="i-9bae6b5af6cf0dba-0" n="6a8e1575">
            <seg n="24332ec7">
              Fru talman! Immaterialrättsliga frågor är ett ganska svårt område,
              och tänk vilka konsekvenser de kan få i vardagslivet.
            </seg>
            <seg n="55c57682">
              De som har betänkandet framför sig vet vilka kristdemokratiska
              reservationer som finns. Jag står självklart bakom dem. För tids
              vinnande yrkar jag bifall bara till reservation nr 11.
            </seg>
            <seg n="2eff0260">
              För samhället är det angeläget att skapande verksamhet stimuleras
              och tas till vara. Rätten till ägande och egendom är en av grundpelarna
              i kristdemokratisk ideologi, och den rätten måste självklart förbli
              stark i upphovsrättsliga frågor. Äganderätten till ett verk innebär
              att upphovsmannen fritt kan förfoga över sitt verk genom att framställa
              exemplar av det och genom att göra det tillgängligt för allmänheten.
              Denna rätt är i princip exklusivt förbehållen upphovsmannen, och
              fullgod ersättning måste finnas om det sker inskränkningar i äganderätten.
            </seg>
            <seg n="75c82d47">
              Samtidigt måste den rätten vägas mot allmänhetens intresse av
              att ta del av konstnärliga eller vetenskapliga verk på ett sätt
              som är förenligt med konsumenternas ofta svaga ställning på marknaden.
              Man kan därför inte göra så som man beslutade på regeringens initiativ
              den 1 juli förra året, och både höja avgiften och kassettersättningen
              och begränsa den lagliga kopieringen för privat bruk.
            </seg>
            <seg n="1c541c77">
              Reglerna för kassettersättning har funnits sedan 1999, och de
              var i starkt behov av översyn för att bättre passa den digitala
              utvecklingen. Att utformningen ändrades från minut till megabyte
              var därför rimligt, men att höja avgiften var inte det.
            </seg>
            <seg n="f4ff46c8">
              Ersättningen är ett schablonartat ersättningssystem i syfte att
              ge rättighetsinnehavaren kompensation för den lagliga kopieringen
              av upphovsrättsskyddat material för privat bruk. Den ersättningen
              utgår i dag alltså även för tomma cd-skivor och vhs-kassetter.
              Många privatpersoner, till exempel jag själv, köper i dag cd-skivor
              i syfte att lagra semesterbilder och andra privata bilder. De
              påförs en avgift som gott och väl hade kunnat täckas av den ökade
              försäljningen av cd- och cd-r-skivor. Dessutom är kassettersättningen
              redan hög i ett jämförande internationellt perspektiv. På vissa
              håll finns den inte alls. Inte ens tillfrågade remissinstanser
              har varit positiva till höjningen. Till dem hör Inspelningsinstitutet,
              CE Konsumentelektronikbranschen, IT-företagen, Ericsson med flera.
            </seg>
            <seg n="cf803b77">
              Därför, fru talman, yrkar jag att ersättningen återställs till
              den nivå som gällde före den 1 juli 2005 2 öre per möjlig lagringsminut
              men att den ändring i utformningen som gjordes för digitala anordningar
              kvarstår.
            </seg>
            <seg n="30167d0b">
              Fru talman! I det förra betänkandets replikutbyte sades att regeringen
              får så många utredningar. När det gäller just kassettersättningssystemet
              skriver utskottsmajoriteten att man ska titta på det efter tre
              år. Då behövs det. Vi måste inse att det här är svårt eftersom
              vi har en stark teknisk utveckling.
            </seg>
            <seg n="0dfff50b">
              För mig är det fullständigt förvånande att man kan ha kvar ett
              kassettersättningssystem som det nuvarande när tekniken redan
              har kommit så långt att man kan påstå att det är förlegat.
            </seg>
            <seg n="c151e4f6">
              Bestämmelsen om kopiering för enskilt bruk i lagen om upphovsrätt
              till litterära och konstnärliga verk är förmodligen den inskränkning
              i upphovsmannens ensamrätt som berör flest människor och som har
              praktisk bäring på många offentliga verksamheter. Tidigare kunde
              man kopiera hela verk så länge det var för privat bruk. Denna
              rätt var särskilt viktig för studenter, som i många fall är hänvisade
              till ett litet kursbibliotek. Ett läromedel kan vara slutsålt
              på förlaget.
            </seg>
            <seg n="ef98b8b7">
              Dagens förbud mot att kopiera hela böcker är alltför långtgående
              och orealistiskt i förhållande till hur situationen ser ut för
              skolor och universitet i landet. Det har också uppmärksammats
              av Sveriges förenade studentkårer och flera universitet, men även
              Försvarets materielverk och Högskoleverket var kritiska till förbudet.
            </seg>
            <seg n="7cc85031">
              Jag vill gå en bit längre. Jag menar att de som har föreslagit
              detta och de som står bakom detta antingen har glömt bort eller
              inte alls känner till vardagen inom högskoleutbildning och forskning,
              åtminstone på filosofisk fakultet. En sådan pedagogisk metod som
              PBL, problembaserat lärande, innebär att man snabbt ska ha tag
              på material. Det finns inte att låna. Vad gör man för den lilla
              gruppen på fem personer som ska använda materialet? Författaren
              kanske är utomlands. Det är slutsålt på förlaget. Det är svårt
              att ordna det inom en begränsad tid.
            </seg>
            <seg n="1c8a39fd">
              Jag vill här också påpeka att regeringen inte var anbefallen
              av det EG-direktiv som låg till grund för skärpningen av den upphovsrättsliga
              lagstiftningen att genomföra denna vittgående förändring. Det
              hade annars kunnat mildra det faktum att studenter riskerar åtal
              för att de försöker komma över svårtillgängligt material som ingår
              i kursplanen. Det anser jag helt enkelt är absurt. Jag hoppas
              att regeringen återkommer med ett bättre förslag än det som nu
              gäller.
            </seg>
          </u>
          <note n="48693dfc">
            Jag yrkar bifall till reservation nr 11.
          </note>
          <note type="speaker" n="11f48833">
            Anf. 102 JOHAN LINANDER (c):
          </note>
          <u who="johan_linander_68e9c1" xml:id="i-64f1f23ca59144a2-1" n="550c78e0">
            <seg n="a33ff78f">
              Fru talman! Denna debatt handlar om immaterialrätt i stort, men
              jag tänkte i huvudsak ägna mig åt datorrelaterade uppfinningar
              och varför hotet om ett mjukvarupatent fortfarande är värt att
              ta på allvar.
            </seg>
            <seg n="472ce7c8">
              Visst sade Europaparlamentet i juli förra året nej till det direktivförslag
              om patenterbarhet för datorrelaterade uppfinningar som då fanns.
              Hotet finns fortfarande kvar. Dels går europeiska patentverkets
              praxis åt fel håll och det patenterbara området växer, dels finns
              det fortfarande mycket starka krafter för att Europa ska ta efter
              USA och tillåta patent även där det inte finns något tekniskt
              bidrag.
            </seg>
            <seg n="69ee8048">
              Den fråga man måste ställa sig är: Varför skulle det då vara
              så hemskt om Europa fick samma rättsutveckling som USA med ett
              långtgående mjukvarupatent?
            </seg>
            <seg n="5f1a4647">
              För att få ett bra svar på den frågan gjorde jag något som jag
              inte gjort tidigare. Jag lade ut ett utkast av mitt eget anförande
              på min blogg, johanlinander.se, och har fått in många bra kommentarer
              och mejl från många som är engagerade i den här frågan. Det känns
              bra att hålla ett anförande som inte bara visar vad jag själv
              eller Centerpartiet tycker utan som visar vad jag vet att många
              som sysslar med de här frågorna i vardagen också tycker.
            </seg>
            <seg n="447bf528">
              Jag vill anföra tre huvudskäl till att vi inte ska ha ett mjukvarupatent.
              För det första skulle småföretagen inte kunna överleva. För det
              andra skulle det skapa en monopolsituation. För det tredje skulle
              utvecklingen inom programmering avstanna.
            </seg>
            <seg n="f8218aae">
              De små företag som jobbar med programmering skulle framför allt
              av kostnadsskäl över huvud taget inte ha möjlighet att ta ett
              världsomfattande patent. Det skulle sluta med att om ett större
              företag som har de här möjligheterna tog patent på samma sak skulle
              inte de som har skapat innovationen från början få använda den
              själva.
            </seg>
            <seg n="a590dbdf">
              Mellan de stora världsledande företagen skulle det säkert uppstå
              en byteshandel med patent så att man fick rätt att använda patentskyddad
              mjukvara. De små företagen skulle inte ha något att ge i utbyte.
              Om de skulle behöva betala för rättigheten att använda nödvändig
              mjukvara skulle de inte ha chans att klara sig i konkurrensen.
            </seg>
            <seg n="a625422f">
              Vi är faktiskt redan där att små mjukvaruutvecklare ibland blir
              kontaktade av större företag som hävdar att de har patent på just
              det som mjukvaruutvecklaren håller på att utveckla, och skadeståndskrav
              ställs om man inte upphör att utveckla och sälja mjukvaran.
            </seg>
            <seg n="9e393c86">
              För det andra: En monopolsituation skulle skapas. Redan i dag
              kan man se att alltfler patentansökningar från de största företagen
              innehåller orimligt många användningsområden även för i grunden
              ganska enkel teknik. Det gör att andra inte kan utveckla innovationer
              inom samma områden, och givetvis försämrar det konkurrensen. De
              stora företagen kan skapa monopol inom stora utvecklingsområden
              genom att inte tillåta någon annan att komma in. Det kan man redan
              se händer i USA.
            </seg>
            <seg n="399d4141">
              För det tredje: Detta är den kanske viktigaste punkten, nämligen
              att utvecklingen skulle stanna upp. Jag skulle vilja påstå att
              det inte är de stora företagen som Microsoft och IBM som leder
              utvecklingen i fråga om mjukvara. Det är småföretagare och privatpersoner
              som står för de allra största och viktigaste innovationerna. För
              en hemmaprogrammerare skulle det bli omöjligt att hålla ordning
              på vilka mjukvarupatent som är tagna. Och det är nästan omöjligt
              att skriva ett program utan att använda koder som någon annan
              redan har använt. Det skulle vara nästan omöjligt att inte trampa
              på en patentmina.
            </seg>
            <seg n="846b67be">
              Fru talman! Detta är ett komplicerat område, som Yvonne Andersson
              också sade. Jag skulle vilja göra ett par jämförelser för att
              tydliggöra vad patent på mjukvara skulle innebära för programmerare.
            </seg>
            <seg n="03cafc79">
              Man kan jämföra programmering med att skapa musik. När en musiker
              skriver ett musikstycke eller en låt använder han eller hon olika
              kombinationer av ackord och sätt att spela på. Även vid inspelningen
              av musiken kan själva arrangemanget av musiken ha stor betydelse
              för hur det låter. Lyckligtvis kan inte detta patenteras. Även
              om Madonna har använt ett sätt att dämpa musiken mitt i en låt
              kan hon inte ta patent på det, och hon kan inte hindra andra från
              att göra samma sak. Hela låten är skyddad av upphovsrätt, men
              sättet att spela musiken på kan inte patenteras.
            </seg>
            <seg n="41257f9d">
              På samma sätt bör det vara för programmering. Ett program som
              helhet är skyddat av upphovsrätt, men varje del och kombination
              av kod eller idéer ska inte kunna skyddas av patent. Det måste
              vara fritt att använda olika idéer trots att de har använts tidigare
              för att kunna skapa nya program som kanske till och med är bättre
              än de gamla.
            </seg>
            <seg n="bd00a0c4">
              Jag skulle också vilja göra en jämförelse mellan programmering
              och matlagning, om det är någon här i kammaren som är mer intresserad
              av det. Om det skulle vara möjligt att ta patent på olika grundsåser,
              kanske en vit grundsås eller en brun grundsås, skulle det bli
              oerhört svårt att vara kock och skapa nya såser eftersom de flesta
              bygger på grundsåserna. Ni förstår säkert. Likadant skulle det
              vara inom programmering.
            </seg>
            <seg n="516e9934">
              Jag satt också och funderade på hur det skulle vara om det redan
              på 1700-talet, om vi går tillbaka till musiken, hade gått att
              ta patent på olika kombinationer i musikstycken. Om Joseph Haydn
              hade tagit patent på ett stycke i en symfoni där det slås väldigt
              kraftigt på en puka samtidigt som alla stråkar spelar för fullt,
              hade ju inte Mozart några år senare kunnat komponera de verk där
              han använder samma teknik. Och om Mozart hade tagit patent på
              alla de sätt att spela och kombinationer av olika instrument som
              han kom på för sina 626 olika kompositioner, skulle det inte ha
              varit lätt att heta Ludwig van Beethoven och komma några år senare.
              Hans verksamhet hade fått handla om att försöka undvika alla de
              musikpatent som Mozart redan hade tagit.
            </seg>
            <seg n="b8b92c15">
              Alla inser orimligheten i att ta patent på delar av musikstycken
              och sätt att spela. Lika orimligt och utvecklingshämmande skulle
              det vara om vi fick ett mjukvarupatent. Upphovsrätten skyddar
              musiken, och den skyddar också programvaran, och det tycker jag
              räcker.
            </seg>
          </u>
          <note n="2fd61019">
            Avslutningsvis yrkar jag bifall till reservation 4 om datorrelaterade
            uppfinningar och till reservation 13 om översyn av upphovsrättslagen.
          </note>
          <note type="speaker" n="21c992bf">
            Anf. 103 HILLEVI LARSSON (s):
          </note>
          <u who="hillevi_larsson_b1be97" xml:id="i-e7e983e530446a97-2" n="582b798b">
            <seg n="808763ab">
              Fru talman! Jag vill börja med att tala om gemenskapspatent.
              Det som det handlar om är att vi behöver ett gemensamt patentsystem
              för hela EU. Finessen med detta är att man slipper söka patent
              i varje land som man vill sälja sin produkt i. Detta är naturligtvis
              något som gynnar uppfinnarna och näringslivet och som ger fler
              arbetstillfällen. Den här frågan ligger inte bara på oss här i
              Sverige, utan också på EU-nivå. Och Sverige är ett av de länder
              där man mycket hårt driver på för att få en lösning, både för
              att spara tid och pengar och för att slippa alla patentansökningar.
              Detta är därför lite grann att slå in öppna dörrar eftersom detta
              är någonting som regeringen redan driver. Men naturligtvis måste
              vi fortsätta att driva detta.
            </seg>
            <seg n="67c73929">
              Datorrelaterade uppfinningar är ett område som växer hela tiden
              i takt med att alltmer i samhället blir datoriserat. Grundprincipen
              är att det ska vara teknikneutralt, alltså både upphovsrätt och
              patenträtt. Tidigare när väldigt lite var via dator fanns inte
              detta behov lika tydligt. Men detta behov har uppstått, och det
              kommer att bli större och större ju mer som blir datoriserat.
              Det är därför så viktigt att man ligger i framkanten av utvecklingen
              här.
            </seg>
            <seg n="cab07636">
              Det får inte vara så att den som säljer sina varor i affärerna
              har ett fullgott skydd, till exempel uppfinnaren som har gjort
              produkten eller konstnären som har skrivit ett musikstycke, medan
              den som säljer via datorn inte har detta skydd. Därför är det
              så viktigt att samma skydd gäller oavsett hur man säljer produkten.
              Det är produkten i sig som är det viktiga.
            </seg>
            <seg n="392e12d0">
              Sedan är det givetvis viktigt att man även i datorns värld har
              en balans mellan konsumenternas intressen och upphovsmannens intressen,
              alltså konstnären eller uppfinnaren. Däremot blir det väldigt
              märkligt om man just i datorns värld helt slår ut uppfinnarnas
              och kulturarbetarnas skydd, medan man i den vanliga världen har
              ett fullgott skydd. Den här balansen måste finnas, men detta måste
              vara teknikneutralt. Det är en viktig princip.
            </seg>
            <seg n="e0a0c314">
              Det är också väldigt viktigt att man inte har ett totalt fritt
              spelrum, vilket vi lite grann har i dag när det gäller datorrelaterade
              uppfinningar. Det finns alltså redan i dag tiotusentals patent
              beviljade för datorrelaterade uppfinningar, men det finns olika
              praxis, alltså hur man tillämpar regler som styr. Och det är olika
              regler i olika länder. Det gör att det är väldigt viktigt att
              slå fast vilka regler som gäller.
            </seg>
            <seg n="b65eb59e">
              Man har här tidigare tagit upp diskussionen om den amerikanska
              modellen. Där är det väldigt tveksamt vad man kan få patent på.
              Där tangerar det att man kan få patent på mjukvara och rena affärsmetoder.
              Det är just det som vi vill komma ifrån. Det är därför som det
              är så viktigt att ha tydliga och klara regler som inte går den
              amerikanska vägen men som naturligtvis ändå innebär någon form
              av skydd. Där har man slagit fast att om det finns en teknisk
              uppfinning ska man kunna bli skyddad. Men det är alltså väldigt
              klara och strikta regler.
            </seg>
            <seg n="d44c64ba">
              Men detta är också en fråga som inte enbart ligger på Sveriges
              bord, utan det är faktiskt EU som beslutar här. Och Europaparlamentet
              har nyligen haft en omröstning där man har underkänt det kompromissförslag
              som har kommit fram just utifrån att man vill gå ännu längre från
              den amerikanska modellen än man redan har gjort. Det gör att vi
              får avvakta processen inom EU. Naturligtvis driver vi vår linje.
              Men det är inte bara upp till oss. Och just nu har hela processen
              gått i stå. Det är lite grann samma problem som när det gäller
              gemenskapspatentet. Det är väldigt trögt.
            </seg>
            <seg n="008a291b">
              Detsamma gäller biotekniska uppfinningar där forskningen har
              gått framåt. Nu kan man gå in i människokroppen på kromosomnivå.
              Och här är frågan om man ska kunna ta patent på till exempel en
              modell där man tillverkar mediciner och undersökningsmetoder inom
              vården kopplade till denna nya kunskap. Svaret är att man ska
              kunna göra det men väldigt reglerat, så att det inte blir så som
              man har talat om, att man tar patent på liv. Det är samma sak
              här som när det gäller datorrelaterade uppfinningar att det redan
              finns mängder med patent beviljade.
            </seg>
            <seg n="15ce1afd">
              Det finns alltså redan en praxis i rättsväsendet, men vi har
              ingen kontroll över åt vilket håll den praxisen går. Det är därför
              det är så viktigt att ha klara regler.
            </seg>
            <seg n="93ee4490">
              När det gäller kopiering av litterära verk för privat bruk har
              det visat sig att det är ett väldigt stort problem att man har
              satt i system att masskopiera kurslitteratur. Det har till och
              med varit fall där författaren har fått inkomster från en handfull
              sålda böcker samtidigt som böckerna har varit spridda över universitetet.
              Då har man alltså olagligt kopierat mängder med böcker. Det är
              just för att komma från det som vi har sagt att man inte ska kopiera
              hela böcker. Men det görs undantag. När vi fattade det beslutet
              klargjordes det att är det ovanlig litteratur, gammal litteratur
              som endast finns i liten omfattning eller om det är svårigheter
              med att få tag i upphovsmannen kan man utfärda licenser, antingen
              med godkännande av upphovsmannen eller genom tvång. Det innebär
              att man helt enkelt fattar ett beslut om det för att det ska komma
              till exempel studenterna på ett universitet till del.
            </seg>
            <seg n="c9eca08a">
              Sedan har vi frågan om kassettersättningen. Kassettersättningen
              går ut på att man betalar en liten avgift när man spelar in till
              exempel film eller musik. Man betalar för cd-skivor, tidigare
              vhs-kassetter och nu dvd-skivor. Orsaken till att de här reglerna
              finns är att upphovsmännen, de som gör film och musik, har kommit
              överens om att det egentligen inte ska vara tillåtet att kopiera
              deras verk. Det leder till att färre köper film och musik, och
              upphovsmännen får svårt att försörja sig. Då har man kommit fram
              till att man kan gå med på en kopiering för privat bruk i liten
              omfattning. Då måste upphovsmännen få intäkter på något sätt.
              Det har lösts så att man betalar 2 öre per inspelningsminut på
              cd-skiva, dvd-film och så vidare.
            </seg>
            <seg n="de8c15a4">
              Frågan om kassettersättning handlar nog inte om att den ska avskaffas.
              Då tror jag inte att upphovsmännen kommer att gå med på kopiering
              för privat bruk. Däremot måste vi följa utvecklingen i samhället.
              Det finns ett stort behov av en översyn av kassettersättningen
              och hela upphovsrätten, som tidigare talare har påvisat. Regeringen
              har aviserat en sådan stor genomgripande översyn. Samtidigt har
              vi precis nyligen uppdaterat upphovsrätten och gjort förändringar.
              I det sammanhanget vill man se lite hur det fungerar i praktiken
              innan man ändrar allt i grunden. Det är orsaken till att det dröjer
              lite. Men naturligtvis kommer vi att ligga på så att det inte
              dröjer alltför länge innan vi får den stora övergripande översynen,
              som det är ett stort behov av med tanke på den tekniska utvecklingen,
              datoriseringen och förändringarna i samhället.
            </seg>
          </u>
          <note type="speaker" n="1a0ab462">
            Anf. 104 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-402ec835a1cad42c-1" n="b5501b21">
            <seg n="b195bedb">
              Fru talman! Jag ägnade en ganska stor del av mitt anförande åt
              att tala om vikten av att komma framåt i frågan om gemenskapspatent
              och försöka laga efter läge i den debatten. Jag påpekade att det
              faktum att förhandlingarna i Bryssel går trögt inte är ett skäl
              till att inte göra någonting här hemma i Sverige. Det skulle jag
              vilja att Hillevi Larsson kommenterade och bemötte.
            </seg>
            <seg n="08d2d9dd">
              Jag skulle också vilja att du kommenterade det initiativ som
              den svenska regeringen tyvärr inte har tagit, utan EU-kommissionen,
              som nu har bjudit till en konsultation med EU:s medborgare om
              andra möjliga vägar att komma framåt för att uppnå de syften som
              ligger till grund för idén om ett gemenskapspatent, nämligen att
              gå vidare genom att tydligare öka tempot i att harmonisera de
              olika medlemsländernas lagstiftning. De andra vägar som man har
              pekat på är att gå vidare med den metod som handlar om ett ömsesidigt
              erkännande av de olika medlemsländernas patentsystem.
            </seg>
            <seg n="bb6f3521">
              Jag vill helt enkelt veta: Vad är Socialdemokraternas uppfattning
              om de olika modellerna? Är vägen om ökad harmonisering av det
              svenska regelverket med det europeiska systemet en väg som Socialdemokraterna
              säger ja till?
            </seg>
          </u>
          <note type="speaker" n="5898121a">
            Anf. 105 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-e7e983e530446a97-3" n="582b798b">
            <seg n="448e458a">
              Fru talman! Det gäller först att klargöra vad det europeiska
              systemet är. I dag har vi ett lapptäcke av olika system i olika
              länder. Syftet med ett gemenskapspatent var just att komma ifrån
              de olika reglerna så att man bara ska behöva göra en enda patentansökan
              för att få tillgång till hela EU-området. Jag tror inte att man
              ska släppa målet om gemenskapspatent, men naturligtvis kan man
              tänka sig övergångslösningar. En övergångslösning är så klart
              att så långt möjligt harmonisera. Då är det också viktigt att
              man verkligen harmoniserar mot mitten så att det inte blir en
              förskjutning åt det ena eller det andra hållet. Man får gå utifrån
              genomsnittet i EU, men det är å andra sidan det hela arbetet med
              gemenskapspatent handlar om.
            </seg>
            <seg n="4b933b29">
              Sedan är språkfrågan ett stort problem. Frågan är: Ska allt översättas
              till alla språk? Det är tidsödande och kostsamt. Å andra sidan
              missgynnas vi som utgör ett litet språkområde om allt kanske ska
              vara på de stora språken.
            </seg>
            <seg n="aa9dba1d">
              Det finns många frågetecken här. Naturligtvis är vi och regeringen
              villiga till övergångslösningar, men slutmålet får vi inte släppa,
              och det är att vi ska ha ett gemenskapspatent med samma regler
              i alla EU-länder.
            </seg>
          </u>
          <note type="speaker" n="e9968676">
            Anf. 106 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-402ec835a1cad42c-2" n="b5501b21">
            <seg n="b3419d65">
              Fru talman! Just i det låsta läget är det än mer intressant att
              med kraft verkligen titta på vad vi själva kan göra här hemma
              för att ta steg som förenklar, förbättrar och gör det lättare
              för småföretagare att få patent på sina idéer.
            </seg>
            <seg n="17d7127b">
              Jag kan inte förstå hur Socialdemokraterna agerar. Du säger:
              Javisst, en ökad harmonisering är möjlig, det är en väg att vandra,
              det ska vi titta på. Men samtidigt slår ni ned de motionsyrkanden
              som finns rakt av. Moderaternas yrkanden om att titta på hur sekretessreglerna
              kan harmoniseras med EU-system och hur Patentverket och de olika
              myndigheterna kan samverka på ett bättre sätt avstyrker ni och
              hänvisar att det pågår förhandlingar i Bryssel om ett gemenskapspatent,
              men dessa har kört fast. Det är djupt olyckligt om regeringen
              företräder den hållningen att vi ska vänta på ett gemenskapspatent.
              Det finns konkreta förslag och motionsyrkanden, som ni i dag avstyrker,
              som går ut på en ökad harmonisering, att vi själva gör det arbete
              som Bryssel inte gör åt oss.
            </seg>
            <seg n="140380be">
              Jag förstår inte hur Hillevi Larsson menar när hon å ena sidan
              säger att harmonisering är bra och å andra sidan avstyrker de
              yrkanden som finns på detta.
            </seg>
            <seg n="a2094ead">
              Hillevi Larsson säger att regeringen tycker att den här frågan
              är mycket viktig och driver på. Ja, det har inte gett de resultat
              som vi hoppats på. Det ska vi förstås inte skylla den socialdemokratiska
              regeringen för, men jag vill ändå veta: Om frågan är så viktig
              som Hillevi Larsson hävdar från talarstolen, vilka initiativ tar
              den socialdemokratiska riksdagsgruppen för att sätta press på
              Justitiedepartementet och justitieministern att verkligen med
              kraft driva frågan?
            </seg>
          </u>
          <note type="speaker" n="84c17d6b">
            Anf. 107 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-e7e983e530446a97-4" n="582b798b">
            <seg n="ab58cfaf">
              Fru talman! Jag tror att regeringen med glädje hade drivit harmoniseringar
              om det hade varit möjligt. Frågan är: Vad ska man harmonisera
              till? Det finns helt olika system i alla länder. Ska man ena dagen
              harmonisera efter ett land och den andra utifrån ett annat? Det
              är just det som är problemet, och det är därför som alla länder
              måste samsas. Det räcker inte med att ett enda land, Sverige,
              försöker harmonisera åt det ena eller det andra hållet. Därför
              tror jag att vi inte får släppa slutmålet om samma patent i hela
              Europa.
            </seg>
            <seg n="5a5e1f01">
              En annan viktig fråga är patentintrångsförsäkring, som det också
              finns motioner om. Det handlar om möjligheter för inte minst mindre
              företag eller enskilda uppfinnare att försäkra sig mot att någon
              gör intrång i ens patent. Det kan bli en väldigt dyr rättsprocess.
              Det försäkringen är till för är att klara den processen. Det är
              samma sak här, att man försöker få till stånd det på EU-nivå.
              Det finns en stark vilja från EU att lösa detta på internationell
              nivå. I detta fall har man även sagt att man från Näringsdepartementet
              i Sverige är beredd att se över frågan för svenska uppfinnare
              och svenska företagare som en övergångslösning.
            </seg>
          </u>
          <note type="speaker" n="2242a43d">
            Anf. 108 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-fce942a878b0a03e-1" n="bc40e626">
            <seg n="78701ea9">
              Fru talman! Jag lyssnade uppmärksamt på det som Hillevi Larsson
              sade om grundprinciperna för hur lagstiftningen borde se ut. En
              sak som jag tyckte var intressant och som låter bra är att vi
              borde jobba för en teknikneutral lagstiftning.
            </seg>
            <seg n="98a2f206">
              Därför tycker jag att det är lite förvånande att Socialdemokraterna
              och regeringen har drivit igenom regler som ni uppenbarligen fortfarande
              försvarar och som innebär att man inför ny särbehandling av olika
              distributionsformer för ett och samma verk. Jag tänker då till
              exempel på reglerna för privatkopiering, där vi ju är helt överens
              om att det är viktigt att den privata kopiering som tillåts ska
              vara till för privat bruk. Det är viktigt att man har tydliga
              regler mot till exempel den omfattande piratkopiering av kurslitteratur
              som är ett stort problem på många lärosäten.
            </seg>
            <seg n="1697e132">
              Men samtidigt måste man säga att det är svårt att upprätthålla
              respekten för upphovsrättsreglerna om man säger att ett visst
              verk, i det här fallet en bok, är tillåtet för den enskilda att
              kopiera i ett exemplar eller två om det finns digitalt men däremot
              inte om det finns i tryckt form då får det inte kopieras i sin
              helhet. Det blir svårt att upprätthålla respekten för reglerna
              då.
            </seg>
            <seg n="349619e5">
              På motsvarande sätt är det när det gäller kassettersättningen.
              Man har skapat regler som gör att man inte tar hänsyn till den
              tekniska utveckling på det digitala området som gör att olika
              digitala lagringsmedel tar olika mycket utrymme. Med regeringens
              system betalar man faktiskt inte kassettersättning för att få
              kopiera enskilda verk, utan man betalar för megabyte. Man betalar
              för att äga megabyte. Det är det grundproblemet som gör att lagstiftningen
              inte bara kommer att bli omkullsprungen av utvecklingen utan också
              redan är det.
            </seg>
          </u>
          <note type="speaker" n="e44a5594">
            Anf. 109 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-e7e983e530446a97-5" n="582b798b">
            <seg n="618478d3">
              Fru talman! Visst finns det problem när det gäller kassettersättningen.
              Det är just därför vi ska se över den. Det är viktigt att inte
              förhasta översynen med tanke på att vi måste låta den nya lagstiftningen
              gälla ett tag och se hur den fungerar i praktiken. Men det är
              alldeles uppenbart att det hela behöver ses över.
            </seg>
            <seg n="87d50ad9">
              Det är svårt att få ett system som fungerar hundraprocentigt
              oavsett hur man gör. Det beror på att man inte vet till exempel
              hur många som kopierar för att lägga ut sina privata semesterbilder
              och hur många som kopierar för att spela in upphovsrättsskyddat
              material. Man har gjort en avgränsning som säger att om man inom
              sitt arbete behöver kopiera slipper man betala kassettersättning.
              Men det är alltså svårt att få ett system som fungerar hundraprocentigt.
            </seg>
            <seg n="82e0f0a8">
              När det gäller det här med megabyte är ju det ett av få mätmedel.
              Men det kan mycket väl vara så att man i en översyn förändrar
              reglerna. Någon form av förändring kommer att komma till stånd.
            </seg>
            <seg n="845ab8f4">
              Det blir allt svårare att sälja böcker i det digitala samhället.
              Det är konkurrensen från det digitala, men även från film, tv
              och så vidare som spelar in. Alla dessa kanaler håller på att
              ta över. Det är orsaken till att man har specialregler. Dessutom
              har vi det här med masskopiering av kurslitteratur.
            </seg>
            <seg n="33746859">
              Jag kan hålla med dig om att man principiellt borde få kopiera
              ett eller två verk. Men man har också sagt i lagstiftningen att
              man inte kommer att prioritera de fall där det är ett eller två
              verk som kopieras. Det är de fall när det är hundra- eller tusentals
              som man vill komma åt med lagen.
            </seg>
          </u>
          <note type="speaker" n="bdcdae35">
            Anf. 110 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-fce942a878b0a03e-2" n="bc40e626">
            <seg n="66d5e315">
              Fru talman! Låt oss komma vidare med kassettersättningen, och
              låt oss göra det så snart som möjligt!
            </seg>
            <seg n="6eab0661">
              Det finns en glidning i de uttalanden som Hillevi Larsson har
              gjort här i debatten. Visst har regeringen har sagt att utredningar
              ska komma, men de skjuts på framtiden. Kassettersättningen kopplas,
              om jag förstår det rätt, till en allmän översyn av upphovsrättslagen.
              Men faktum är att regeringen när den lade fram propositionen om
              upphovsrätten i informationssamhället sade att översynen av upphovsrättslagen
              ska inledas så snart genomförandet av EG-direktivet är klart.
              Det är alltså det EG-direktiv som vi nu införlivade i svensk lagstiftning.
            </seg>
            <seg n="f8ea0a35">
              För ett år sedan var man beredd att sätta i gång och börja utreda
              detta ganska omgående. Nu står vi här, nästan ett år senare, och
              får veta att det kan dröja ännu en tid. Nu vill man vänta in effekterna
              av ett antal lagändringar innan man börjar utvärdera.
            </seg>
            <seg n="248ce495">
              Jag tycker att det här är ganska bekymmersamt. Det finns ett
              stort antal punkter där det finns ett skriande behov av att vi
              kommer vidare och ser till att vi får robusta och teknikneutrala
              regler som klarar den framtida utvecklingen. De ska också säkerställa
              balansen mellan rättighetshavarnas intressen och andra intressen
              som ibland kan behöva balanseras mot dem.
            </seg>
          </u>
          <note type="speaker" n="f99098f7">
            Anf. 111 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-e7e983e530446a97-6" n="582b798b">
            <seg n="e741cba6">
              Fru talman! En anledning till att man sade att översynen skulle
              gå snabbt var att man väntade sig rätt så rejäla höjningar av
              kassettersättningen. När man förhandlade om frågan visade det
              sig att upphovsmännen insåg att det redan finns rätt så bra ersättningar
              genom kassettsystemet, vilket innebär att det blev rätt så marginella
              höjningar jämfört med vad man hade förväntat sig.
            </seg>
            <seg n="54e52c6f">
              Dessutom har man börjat inse att möjligheten finns att till exempel
              billigare privatkopiera tomma cd- och dvd-skivor från Tyskland.
              Den internationella konkurrensen gör att man måste tänka sig för.
              Det är en av anledningarna till att det här inte är lika brådskande.
              Det blev inte så enorma höjningar.
            </seg>
            <seg n="945b8a54">
              Samtidigt har vi fildelningsbestämmelserna, det vill säga att
              man inte utan upphovsmannens tillåtelse ska dela med sig massupplagor
              av filmer och musik på nätet. Man har redan nu kunnat se att alltfler
              konsumenter väljer laglig fildelning, det vill säga med upphovsmannens
              tillåtelse eller mot att man betalar en smärre summa. Det innebär
              att vi kanske får se ökad laglig försäljning, och då blir ju det
              ett skäl att sänka kassettersättningen. Upphovsmännen får ju då
              in sina pengar i andra ändan.
            </seg>
            <seg n="1b16cc71">
              Därför tror jag att det är viktigt att inte förhasta arbetet.
              Däremot får det naturligtvis inte dröja för länge heller, för
              det finns uppenbarligen stora behov av att se över allting kring
              kassettersättningen.
            </seg>
          </u>
          <note type="speaker" n="d7052037">
            Anf. 112 YVONNE ANDERSSON (kd) replik:
          </note>
          <u who="yvonne_andersson_b37e40" xml:id="i-9bae6b5af6cf0dba-1" n="6a8e1575">
            <seg n="f723b3d5">
              Fru talman! Jag kommer att fortsätta där Martin Andreasson slutade.
              Jag tycker att vi inte alls har berört den tekniska delen och
              de tekniska produkternas användning och försäljning i vårt land
              i debatten tidigare.
            </seg>
            <seg n="dfccd374">
              Redan när den här lagen antogs visste vi i själva verket att
              kassettersättningen såsom den ser ut i dag med den teknik vi har
              innebär att det är fel grupp som får betala en stor del. Det gäller
              till exempel de som använder digitalkamera. Det är de som får
              betala det som man nu påstår ska gå till dem som har upphovsrätten
              till musik och annat.
            </seg>
            <seg n="aaf9e593">
              Vi i vårt parti vill värna äganderätten, men vi vill att ersättning
              ska betalas av rätt personer. Därför sade vi att den kassettersättning
              som fanns då fick ligga kvar. Jag förstår inte att Socialdemokraterna
              ville höja den när vi redan hade det så.
            </seg>
            <seg n="d6af612c">
              Dessutom är det helt riktigt som har sagts här; man kan köpa
              in produkter från våra närliggande länder betydligt billigare
              än i Sverige. Det handlar också om den inhemska produktionen,
              åtminstone om den inhemska försäljningen.
            </seg>
            <seg n="2a857042">
              Det var den ena delen. Jag vill också ta upp den andra delen.
              Det gäller litterära verk i undervisningssyfte. Där var vi tydliga
              från vårt parti med att vi skulle tillåta kopiering när det inte
              fanns någon upplaga som man kunde använda på marknaden. Varför
              valde regeringen och ni socialdemokrater att gå längre än EG-direktivet
              i den frågan?
            </seg>
          </u>
          <note type="speaker" n="d226ad4a">
            Anf. 113 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-e7e983e530446a97-7" n="582b798b">
            <seg n="f8d57041">
              Fru talman! När det gäller frågan om litterära verk i undervisningssammanhang
              har vi valt en modell med licenser, som jag tidigare nämnde. Man
              kan antingen komma överens med den som har skrivit kurslitteraturen
              eller kopiera utan medgivande, när den personen har avlidit eller
              inte går att nå, för studenternas och undervisningens skull. Det
              finns alltså undantag på området. Den frågan kommer att lösas,
              och det är fastslaget i reglerna att det är andra regler som gäller
              där än för vanlig litteratur.
            </seg>
            <seg n="4ef3ecb8">
              Digitalkameror ska givetvis inte vara det som man i första hand
              tar kassettersättning för. Man måste göra en översyn av vad de
              olika tekniska lösningarna används till. Digitalkamera används
              huvudsakligen för privat bruk och för egna bilder. Det måste vägas
              in, och det vägs redan in i dagens system. Men med den utveckling
              som hela tiden sker måste man i ett framtida system väga in detta
              ännu mer.
            </seg>
            <seg n="4d6f26cd">
              Man har ju förhandlingar med upphovsmännen, och det var där man
              kom fram till att kassettersättningen bara skulle höjas marginellt
              nu senast. Men den översyn som vi aviserar är större. Det handlar
              inte om en förhandling, utan det handlar om att eventuellt ändra
              hela regelverket. Ett argument som upphovsmännen har haft är just
              att det är så mycket piratkopiering på nätet att man har svårt
              att försörja sig. Om denna nu blir mindre, vilket man redan ser
              en tendens till på grund av de nya reglerna, försvinner ju skälet
              till att ha så hög kassettersättning. Därför är det väldigt viktigt,
              men vi måste avvakta lagen om piratkopiering och se effekterna
              fullt ut innan vi ändrar hela regelverket för kassettersättningen.
            </seg>
          </u>
          <note type="speaker" n="34884ef1">
            Anf. 114 YVONNE ANDERSSON (kd) replik:
          </note>
          <u who="yvonne_andersson_b37e40" xml:id="i-9bae6b5af6cf0dba-2" n="6a8e1575">
            <seg n="d941fff9">
              Fru talman! Jag kan inte se var vi som använder megabyte till
              egna semesterbilder kommer undan att betala kassettersättning.
              På vilket sätt kommer vi undan att betala den här ersättningen?
              Var finns det?
            </seg>
            <seg n="f9b87e82">
              Den andra frågan är återigen: Om man nu vill harmonisera med
              övriga Europa, varför går vi längre än övriga Europa när det gäller
              kopieringen på våra lärosäten?
            </seg>
            <seg n="9cd3fa6d">
              Även om det har varit ett problem med piratkopieringen på lärosätena
              det kan jag inte neka till måste vi ha en hållbar och möjlig utveckling
              av kunskapen. Väldigt mycket av den här litteraturen är skriven
              av människor som kan ha gått bort, och man har inte rett ut detta
              riktigt.
            </seg>
            <seg n="d5eec611">
              På vilket sätt fungerar de här licenserna? När jag har kollat
              det har jag inte hört att de som jag har mött inom högskolevärlden
              vet hur man söker de licenserna. Har det getts ut information?
              På vilket sätt har ni arbetat så att det här kan nyttjas på ett
              bra sätt i realiteten? Vi vill ju inte göra studenter och lärare
              till nästintill kriminella.
            </seg>
          </u>
          <note type="speaker" n="d598f820">
            Anf. 115 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-e7e983e530446a97-8" n="582b798b">
            <seg n="8195e6ab">
              Fru talman! Anledningen till att vi har infört de här reglerna
              kring kopiering av läromedel är den gigantiska kopiering som har
              skett. Författarna av de här verken har i stort sett inte fått
              in någonting alls på en del håll där det har gått riktigt illa
              till. Det har till och med funnits fall där bokhandlare har haft
              en hemlig avdelning längst bak i affären som enbart har syftat
              till att kopiera böcker till studenter i stort sett dygnet runt.
              Man säljer dessa böcker till kanske halva kostnaden av vad de
              annars hade kostat, men intäkterna kommer inte författaren till
              del. Det är detta jätteproblem som har gjort att vi har tvingats
              införa regler.
            </seg>
            <seg n="f7ae89b3">
              Men samtidigt har vi licenserna, som jag var inne på. Detta ska
              inte drabba studenterna. Är det ovanlig litteratur eller litteratur
              som finns i liten omfattning måste detta naturligtvis gå att lösa.
              Där är det väldigt viktigt att informera. Det är mycket möjligt
              att de nya reglerna inte har nått ut fullt ut. Man har hört detta
              om förbud mot privatkopiering, men man har inte hört att det finns
              licenser. Där måste informationen bli bättre. Där får väl alla
              hjälpa till, tror jag.
            </seg>
            <seg n="b54f20b2">
              Sedan är det helt riktigt att det är ett fyrkantigt sätt att
              mäta kassettersättningen i megabyte. Detta måste naturligtvis
              tas upp i den översyn som är på gång. Det kommer att vara en av
              de stora frågorna där. Huvudsyftet är ju att det är för upphovsmännens
              skull. Det är inte för att hindra privatpersoner från att ta egna
              bilder och spela in egna filmer.
            </seg>
          </u>
          <note type="speaker" n="ab357662">
            Anf. 116 MIKAEL JOHANSSON (mp):
          </note>
          <u who="mikael_johansson_6a9f74" xml:id="i-36bc8c04d23a3ee8-0" n="7d8c097f" next="i-ae30f647a8ac948c-0">
            <seg n="f66901ae">
              Fru talman! Jag vill börja med att yrka bifall till motion Kr382
              yrkande 35. Självklart står jag bakom samtliga yrkanden i denna
              motion, men för tids vinnande yrkar bifall endast till det nämnda.
            </seg>
            <seg n="5ab0a14e">
              Jag håller helt med om den argumentation som Centerns Johan Linander
              framförde angående datorrelaterade uppfinningar. Jag instämmer
              i reservation 4, vilket är tämligen enkelt eftersom den bygger
              på en miljöpartimotion. Jag vill ändå påpeka att Centern och vi
              i Miljöpartiet har en samsyn kring de här frågorna sedan en tid
              tillbaka.
            </seg>
            <seg n="573f6e88">
              I mitt anförande tänkte jag uppehålla mig kring den partimotion
              vi har väckt i ärendet.
            </seg>
            <seg n="6bb27696">
              Den nya upphovsrätt som riksdagen beslutat om balanserar dåligt
              intressena för både kulturskapare och kulturkonsumenter. Det är
              viktigt med en stark upphovsrätt som ger kulturskapare möjlighet
              att leva på sitt yrke samtidigt som konsumenter har möjlighet
              att ta del av det sköna i samhället. Det kräver enkla lagar som
              går att efterfölja och balans mellan olika intressen. I den nya
              upphovsrättslagen finns ett skydd för tekniska åtgärder mot kopiering.
            </seg>
            <seg n="0d0c50e4">
              Vi inom Miljöpartiet har varit kritiska mot förslaget och menar
              att det hindrar människor att använda rätten att kopiera för privat
              bruk. Den nya lagen inskränker den enskildes rättigheter och gör
              en stor del av svenska folket till brottslingar. Till grund för
              den nya lagstiftningen låg ett EU-direktiv som i sin tur hade
              nästan tio år gamla FN-fördrag som förlaga. Det skapades i en
              tid då Internet inte hade samma betydelse som nu. Eftersom EU-direktivet
              som ligger till grund för den proposition som lagen nu vilar på
              inte lämnar mycket handlingsutrymme är det svårt att nå en rimlig
              balans. Därför måste Sverige verka för en omförhandling av direktivet
              samt på FN-nivå verka för en omförhandling av de fördrag som reglerar
              upphovsrätt så att de bättre tar till vara både konstnärernas
              och de enskilda konsumenternas behov i det digitala samhället.
            </seg>
            <seg n="3f341f46">
              Vi är för en upphovsrätt som ger ett bra skydd för artisterna
              i balans med allmänna intressen, men nu är det till stor del bara
              branschens intressen som vägs in.
            </seg>
            <seg n="1fdbf44a">
              Miljöpartiet tycker att det är rimligt att upphovsmän får ensamrätt
              att överföra sina verk till allmänheten. Den enskilde konstnären
              kan då själv bestämma över sitt verk, men vi i de gröna vill att
              det införs regler som innebär att kopiering för privat bruk ska
              ha företräde framför det tekniska skyddet. Det ska alltså vara
              möjligt att begära ett vitesföreläggande om film- och musikbranschen
              gör det omöjligt eller svårt att kopiera lagligt för privat bruk.
              Med att fildelning bör vara tillåten menar vi att det ska vara
              lagligt med själva nedladdningen från Internet för enskilt bruk.
              Att själva tillgängliggörandet av upphovsrättsskyddat material
              är olagligt, som i dag, tycker vi däremot är rimligt.
            </seg>
            <seg n="a4f85a2f">
              Det är också viktigt att den helt legitima fildelning som sker
              är laglig även fortsättningsvis. Internet innebär inte bara svårigheter
              utan också möjligheter för musiker, bildkonstnärer, författare
              och andra upphovsmän att nå en bred och stor publik.
            </seg>
            <seg n="11e266d5">
              Om lagstiftningen begränsar legitim användning av teknologi skadas
              artistens möjlighet att kontrollera sina verk. Det finns ekonomiskt
              starka grupper som vill motverka den fria kommunikationen på Internet,
              men deras intressen får inte bli tongivande. Det är viktigt att
              konstnärer får skälig ersättning för sina verk, men att införa
              förbud som hindrar teknisk utveckling är bakåtsträvande och hindrar
              nya kulturskapare att nå ut.
            </seg>
            <seg n="d6a0c904">
              När utvecklingen ledde till ökad kopiering med hjälp av videoband
              och kassetter infördes en kassettavgift för att ersätta upphovsmännen.
              I dagens digitala värld behövs nya former för ersättning som kan
              skapa just den balans som nämns i nyss nämnda proposition.
            </seg>
            <seg n="0ac428ab">
              Miljöpartiet anser därför att kassettavgiften bör ses över för
              att film- och musikbranschen inte ska kunna missgynna vissa tekniska
              lösningar och för att möjligheterna att ta ut avgifter avgränsas
              på ett bättre sätt. Konstnärer har laglig rätt till upphovsrättslig
              ersättning vid fotokopiering av deras verk.
            </seg>
            <seg n="f2330371">
              För att stat och kommun i utbildningssammanhang ska slippa kontakta
              varje enskild konstnär vid varje kopieringstillfälle skrivs licensavtal
              med varje konstnärsgrupp genom dess största organisation. Medlemmar
              i mindre organisationer förvägras därmed sin kopieringsersättning,
              vilken i stället går till kolleger i den större organisationen.
              Nu ges inte kopieringsersättningens klumpsumma direkt till den
              största organisationen utan till den privata föreningen Bonus
              Presskopia, där alla så kallade huvudorganisationer inom foto,
              konst, musik och skrift är representerade. Bonus betalar sedan
              ut de olika kårernas kopieringsersättning till respektive huvudorganisation.
              Problemet är att Bonus inte medger alla konstnärsorganisationer
              medlemskap. Vissa konstnärer står därmed utan möjlighet att få
              ersättning för kopiering av dessa verk.
            </seg>
            <seg n="b95c3d33">
              Miljöpartiet anser att statens och kommunernas kopieringsersättning
              ska gå till alla de konstnärsorganisationer som ställer sina medlemmars
              verk till förfogande för kopiering. Vi vill att regeringen återkommer
              med förslag på korrigering av den statliga och kommunala kopieringsersättningen
              så att mindre organisationers medlemmar inte missgynnas.
            </seg>
          </u>
          <note n="52bcfa81">
            Överläggningen var härmed avslutad.
          </note>
          <note n="10cfbd33">
            Ajournering
          </note>
          <note n="3a15d0bb">
            Kammaren beslutade kl. 13.20 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="mikael_johansson_6a9f74" xml:id="i-ae30f647a8ac948c-0" n="7d8c097f" prev="i-36bc8c04d23a3ee8-0">
            <seg n="f3679e7f">
              Återupptagna förhandlingar
            </seg>
            <seg n="b63f63af">
              Torsten Lindström
            </seg>
            <seg n="3dd0d56f">
              Luciano Astudillo
            </seg>
          </u>
          <note n="0d45fa10">
            Förhandlingarna återupptogs kl. 16.00.
          </note>
          <note n="a52a48b0">
            12 § Beslut om ärenden som slutdebatterats vid dagens sammanträde
          </note>
          <note n="fbd97ccf">
            Punkt 1
          </note>
          <note n="c1446251">
            Punkt 5
          </note>
          <note n="5a5d85cc">
            Övriga punkter
          </note>
          <note n="fbd97ccf">
            Punkt 1
          </note>
          <note n="d494c631">
            Punkt 4
          </note>
          <note n="fb64f393">
            Punkt 7
          </note>
          <note n="5a5d85cc">
            Övriga punkter
          </note>
          <note n="fbd97ccf">
            Punkt 1
          </note>
          <note n="db44209a">
            Punkt 3
          </note>
          <note n="fb64f393">
            Punkt 7
          </note>
          <note n="c0eec594">
            Punkt 9
          </note>
          <note n="f05050d1">
            Punkt 10
          </note>
          <note n="82b17e57">
            Punkt 13
          </note>
          <note n="5a5d85cc">
            Övriga punkter
          </note>
          <note n="b62a47b8">
            13 § Anmälan om interpellationer
          </note>
          <note n="4fe096cd">
            Anmäldes att följande interpellationer framställts
          </note>
          <note n="71e471cf">
            den 27 januari
          </note>
          <note n="23829e24">
            Per Landgren
          </note>
          <note n="c62bf4ba">
            Axel Darvik
          </note>
          <note n="391e3dd3">
            den 30 januari
          </note>
          <note n="7b20c1a8">
            Gunnar Axén
          </note>
          <note n="d2aba7c9">
            Sverker Thorén
          </note>
          <note n="2601157a">
            Christer Nylander
          </note>
          <note n="40faddfe">
            den 31 januari
          </note>
          <note n="83a584b5">
            Elina Linna
          </note>
          <note n="1f332691">
            Nina Lundström
          </note>
          <note n="006c7339">
            den 1 februari
          </note>
          <note n="d2aba7c9">
            Sverker Thorén
          </note>
          <note n="02a716f8">
            Interpellationerna redovisas i bilaga som fogats till riksdagens
            snabbprotokoll tisdagen den 7 februari.
          </note>
          <note n="a31bfbc6">
            14 § Anmälan om frågor för skriftliga svar
          </note>
          <note n="846a6e7d">
            Anmäldes att följande frågor för skriftliga svar framställts
          </note>
          <note n="006c7339">
            den 1 februari
          </note>
          <note n="c4b36255">
            Åsa Torstensson
          </note>
          <note n="c4b36255">
            Åsa Torstensson
          </note>
          <note n="c4b36255">
            Åsa Torstensson
          </note>
          <note n="fa283a50">
            Maria Larsson
          </note>
          <note n="f4103078">
            Ulla Hoffmann
          </note>
          <note n="f4103078">
            Ulla Hoffmann
          </note>
          <note n="0310aefe">
            Marie Wahlgren
          </note>
          <note n="bd83c5ef">
            Magdalena Andersson
          </note>
          <note n="f4103078">
            Ulla Hoffmann
          </note>
          <note n="29c9f72a">
            Agneta Gille
          </note>
          <note n="15c91871">
            Kenneth G Forslund
          </note>
          <note n="598714ce">
            Kenneth Lantz
          </note>
          <note n="2601157a">
            Christer Nylander
          </note>
          <note n="1bc44e16">
            Ulf Nilsson
          </note>
          <note n="bd78f1d0">
            Gunnar Nordmark
          </note>
          <note n="6371c0b0">
            Gunilla Tjernberg
          </note>
          <note n="1b23da25">
            Erling Wälivaara
          </note>
          <note n="0dd38d70">
            Frågorna redovisas i bilaga som fogats till riksdagens snabbprotokoll
            tisdagen den 7 februari.
          </note>
          <note n="7fb2363e">
            15 § Anmälan om skriftliga svar på frågor
          </note>
          <note n="11c5e7a4">
            Anmäldes att skriftliga svar på följande frågor inkommit
          </note>
          <note n="006c7339">
            den 1 februari
          </note>
          <note n="e3ce2117">
            Lars-Ivar Ericson
          </note>
          <note n="e3ce2117">
            Lars-Ivar Ericson
          </note>
          <note n="e3ce2117">
            Lars-Ivar Ericson
          </note>
          <note n="e3ce2117">
            Lars-Ivar Ericson
          </note>
          <note n="399de6b9">
            Marie Engström
          </note>
          <note n="bd20b6ca">
            Sofia Larsen
          </note>
          <note n="3bc73e9f">
            Inger René
          </note>
          <note n="f03c3e12">
            Lars Ångström
          </note>
          <note n="bd78f1d0">
            Gunnar Nordmark
          </note>
          <note n="5750a7a2">
            Johan Linander
          </note>
          <note n="5750a7a2">
            Johan Linander
          </note>
          <note n="c945c761">
            Ragnwi Marcelind
          </note>
          <note n="d59b51c4">
            Berit Jóhannesson
          </note>
          <note n="4617c234">
            Hans Backman
          </note>
          <note n="bd78f1d0">
            Gunnar Nordmark
          </note>
          <note n="13f8c5e2">
            Beatrice Ask
          </note>
          <note n="88f04a52">
            Christin Hagberg
          </note>
          <note n="f13a6cc1">
            Karin Granbom
          </note>
          <note n="867c4c58">
            Lars Tysklind
          </note>
          <note n="932463c5">
            Jan Emanuel Johansson
          </note>
          <note n="54e6c0ec">
            Joe Frans
          </note>
          <note n="d192cf31">
            Per Bill
          </note>
          <note n="31f6bebe">
            Ewa Thalén Finné
          </note>
          <note n="1b23da25">
            Erling Wälivaara
          </note>
          <note n="45693235">
            Krister Hammarbergh
          </note>
          <note n="f4103078">
            Ulla Hoffmann
          </note>
          <note n="2601157a">
            Christer Nylander
          </note>
          <note n="e3ce2117">
            Lars-Ivar Ericson
          </note>
          <note n="55836db4">
            Lennart Fremling
          </note>
          <note n="d22e5eb1">
            Ann-Kristine Johansson
          </note>
          <note n="60267c28">
            Cecilia Wikström
          </note>
          <note n="8631fea4">
            Marietta de Pourbaix-Lundin
          </note>
          <note n="5c866ccb">
            Lars Ohly
          </note>
          <note n="2601157a">
            Christer Nylander
          </note>
          <note n="71652d38">
            Rolf Olsson
          </note>
          <note n="1ae541fc">
            Ingegerd Saarinen
          </note>
          <note n="bd83c5ef">
            Magdalena Andersson
          </note>
          <note n="98dbc1fc">
            Fredrik Olovsson
          </note>
          <note n="4682dffe">
            Yilmaz Kerimo
          </note>
          <note n="42e51ca3">
            Bertil Kjellberg
          </note>
          <note n="1f9822e7">
            Tina Acketoft
          </note>
          <note n="a97e9043">
            Svaren redovisas i bilaga som fogats till riksdagens snabbprotokoll
            tisdagen den 7 februari.
          </note>
          <note n="b6fe2c01">
            16 § Kammaren åtskildes kl. 16.13.
          </note>
          <note n="2f7f5340">
            Förhandlingarna leddes
          </note>
          <note n="14295518">
            /Monica Gustafson
          </note>
        </div>
      </body>
    </text>
  </TEI>
</teiCorpus>
