<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--108</head>
          <docDate when="2005-04-21">2005-04-21</docDate>
        </div>
      </front>
      <body>
        <div>
          <note n="48f25681">
            ﻿
          </note>
          <note n="8d51cd06">
            Riksdagens protokoll
          </note>
          <note n="9c737ade">
            2005/06:108
          </note>
          <note type="date" n="1e6d446c">
            Fredagen den 21 april
          </note>
          <note n="c98b8e4c">
            Kl. 09:00 - 12:29
          </note>
          <note n="708be036">
            1 § Meddelande om ändringar i kammarens sammanträdesplan
          </note>
          <note n="740aefb2">
            Tredje vice talmannen meddelade att voteringen onsdagen den 3
            maj kl. 9.00 skulle utgå, medan voteringen samma dag kl. 16.00
            skulle kvarstå, samt att voteringen måndagen den 29 maj skulle
            utgå.
          </note>
          <note n="7ab677ea">
            Meddelandet hade delats ut till kammarens ledamöter.
          </note>
          <note n="d409b4e3">
            2 § Hänvisning av ärende till utskott
          </note>
          <note n="83ac62ed">
            Föredrogs och hänvisades
          </note>
          <note n="3066bdd7">
            3 § Högskolan: Övergripande frågor och organisationsfrågor
          </note>
          <note n="73aacf24">
            Föredrogs
          </note>
          <note n="b3221764">
            Tredje vice talmannen konstaterade att ingen talare var anmäld.
          </note>
          <note n="3175b705">
            4 § Lärarutbildning och lärare
          </note>
          <note n="73aacf24">
            Föredrogs
          </note>
          <note type="speaker" n="4152549d">
            Anf. 1 STEN TOLGFORS (m):
          </note>
          <u who="sten_tolgfors_5e6cfb" xml:id="i-a8efbc8f695c4476-0" n="284e6289">
            <seg n="83817b69">
              Fru talman! En bra lärare påverkar evigheten, sade Henry Adams.
              Och så är det. Vem minns inte sin bästa lärare? En bra lärare
              kan förändra livet för ett barn, visa på möjligheter, öppna dörrar,
              väcka tankar och stärka självförtroendet hos elever.
            </seg>
            <seg n="a3f7b4c3">
              En utgångspunkt för Moderaterna är att den som vill förändra
              skolan måste göra det tillsammans med dem som jobbar i skolan.
              Förändringar måste vara förankrade i skolans vardag för att få
              genomslag. Därför värdesätter vi den dialog och det samarbete
              vi har haft med lärarfacken under det gångna året. Vi har gemensamt
              förhållit oss till frågor inom ramen för lärarfortbildning, skolnära
              forskning, auktorisation och lärarutbildning. Vi kommer säkert
              inte alltid att tycka likadant i framtiden, men dialogen med dem
              som jobbar i skolan ger förutsättningar att väl hantera skolans
              stora frågor.
            </seg>
            <seg n="14b3636e">
              Vi vill från moderat sida se en målstyrd skola där kunskapsmål
              och kvalitetskrav läggs fast nationellt men där uppdraget att
              avgöra hur målen ska nås riktas till lärare och rektorer. De vet
              bättre än politiker hur målen bäst kan nås i vardagen. Målstyrning
              förutsätter att skolan har möjlighet att se till varje elevs kunskapsutveckling.
              Det kräver lärare med djupa ämneskunskaper och ett väl utvecklat
              pedagogiskt ledarskap.
            </seg>
            <seg n="68b587db">
              Fru talman! Vi vill se ökad frihet för den kommunala skolan och
              dess lärare och rektorer. Det är de som ska göra val av pedagogik
              och profil. De som jobbar i skolan bör också ges ökat inflytande
              över hur skolans resurser används och en möjlighet att vara med
              och prioritera mellan kostnader. Sverige är i dag unikt i hur
              skolans pengar används. Vi lägger mer än jämförbara länder på
              administration, hyror och kringkostnader. Det skulle ändras med
              ökad frihet och ökat resultatansvar för dem som arbetar i skolan.
            </seg>
            <seg n="be2dda63">
              Fru talman! En gemensam utgångspunkt för allianspartierna är
              att väl utbildade lärare är den viktigaste faktorn för goda kunskapsresultat.
              Vi vill att skolans fokus på elevernas kunskap ska öka. I den
              socialdemokratiska trekvartsskolan går var fjärde elev ut skolan
              med ofullständiga betyg, inte ett år utan varje år. Vi ser också
              att var tionde elev inte når gymnasiebehörighet, inte ett år som
              ett undantag utan varje år som en regel.
            </seg>
            <seg n="79bdf138">
              Vi tror att väl utbildade, väl fortbildade och kompetenta lärare
              och rektorer är en förutsättning för att höja skolans kunskapsresultat.
              Därför bekymras vi av att en svensk elev får mindre undervisning
              av sämre betalda lärare än elever i jämförbara länder. Skolans
              resurser måste i högre grad styras till undervisning och till
              elevens möte med behöriga, väl utbildade lärare.
            </seg>
            <seg n="75f88235">
              Vi hör ofta i skoldebatten talas om behovet av fler vuxna i skolan.
              Det är en diskussion som förs helt i kvantitativa termer och bortser
              från vilka vuxna som finns i skolan. Skolverket har visat att
              den ökning i personaltäthet som följde av de så kallade Wärnerssonpengarna
              bara till 75 % utgörs av pedagogisk personal, och då räknas ändå
              både lärare, förskollärare, barnskötare, fritidspedagoger, fritidsledare,
              yrkesvägledare och viss ledningspersonal in i siffran. 1719 kommuner
              får inte ens del av bidraget.
            </seg>
            <seg n="30c904ed">
              Vi moderater befriar Wärnerssonpengarna från politisk styrning
              och lägger sammantaget 6,7 miljarder kronor mer än regeringen
              gör på skolan, främst via den kommunala påsen.
            </seg>
            <seg n="093f4121">
              Den centrala frågan glöms bort av regeringen, nämligen vilka
              det är som ska undervisa Sveriges elever. Behörighet har använts
              för att beskriva att en lärare genomgått lärarutbildning punkt,
              ingenting mer. Det är en alldeles för smal tolkning, menar vi.
              Vi menar att landets elever ska möta lärare som är behöriga i
              de ämnen de undervisar i och har genomgått utbildning avsedd för
              åldern på de elever som de undervisar. Det är alltså ett krav
              om ämnesbehöriga lärare.
            </seg>
            <seg n="bcdb5828">
              I snitt är 80 % av dem som undervisar i skolan behöriga lärare,
              men då innebär alltså begreppet behörig endast att en person har
              gått en lärarutbildning. Om vi också ser till om läraren har genomgått
              utbildning i de ämnen man faktiskt undervisar i och avsedd för
              den ålder på barn som man möter sjunker andelen behöriga till
              ca 65 % i flera ämnen. De ämnen där det råder brist på väl utbildade
              lärare är också ämnen där vi sett kunskapsresultaten brista.
            </seg>
            <seg n="cf6d6e4c">
              Vår slutsats är att skolan behöver fler välutbildade lärare.
              Vi är i alliansen överens om att lärarutbildningen ska kvalitetssäkras.
              Vi ser två faktorer som utgör grundstenar i detta arbete: Högskoleverkets
              kritik mot den nya lärarutbildningen och Bolognaanpassningen av
              den högre utbildningen. Vi eftersträvar, säger vi gemensamt, bredast
              möjliga förankring när lärarutbildningen ses över. Särskilt har
              vi markerat vikten av att ha med landets lärare på framtida förändringar.
              Fram till det att den översynen är färdig kvarstår strukturen
              i dagens lärarutbildning.
            </seg>
            <seg n="65e27919">
              Vi menar också att skolors tillgång till ämnesbehöriga lärare
              måste öka de kommande åren. Vi står inför stora pensionsavgångar,
              förändrade barnkullar och en situation där många lärare tyvärr
              valt att i förtid lämna yrket. Förutom dimensioneringen av dagens
              lärarutbildning kan fristående lärarutbildningar behöva tillkomma
              liksom ett system för obehöriga lärare att validera och komplettera
              sina kunskaper.
            </seg>
            <seg n="b0b3d24a">
              Fru talman! En lärare kan inte leva i 30 år på den lärarutbildning
              man fick en gång i sin ungdom. Det är ett allvarligt problem att
              lärarfortbildningens omfattning och kvalitet har varit så eftersatt.
              Att en lärare städar materialrummet kan knappast kallas för fortbildning,
              men det gör det ibland i dag i svenska skolor. Det har saknats
              pengar och system för att lärare ska kunna utvecklas i sitt yrke.
              Enligt avtal har lärare rätt till 104 timmars fortbildning varje
              år, men det mesta av fortbildningen sköter i stället ambitiösa
              lärare på egen hand.
            </seg>
            <seg n="ec300b26">
              Vi vill ge lärare möjlighet till fortlöpande utveckling och akademisk
              fördjupning för att stärka skolans kvalitet och läraryrkets status
              och därmed också i förlängningen rekryteringen till läraryrket.
              Från moderat sida avsätter vi därför 1 miljard kronor per år för
              att förbättra lärarfortbildningen. Det motsvarar 8 000 kr per
              lärare och år.
            </seg>
            <seg n="a6671d37">
              Fru talman! Det är 1 av landets lärare som är forskarutbildade
              och ca 1 % av landets gymnasielärare. Bara var femte lärarutbildare
              som har till uppgift att ge andra forskarbehörighet är själv forskarutbildad.
              Den akademiska massan inom lärarutbildningen måste ökas betydligt.
              Lärare och rektorer måste finnas mitt i flödet av forskningsresultat
              och också själva kunna delta i skapandet av ny och fördjupad kunskap.
              Vi vill se forskande lärare som fördjupar yrkets kunskapsbas och
              genom kontakter med forskarvärlden stärker skolans kunskapsmassa
              också i vardagen. Lärare måste kunna göra karriär inom yrket genom
              att utveckla och fördjupa undervisningen, inte enbart genom att
              byta spår och bli skolledare eller administratörer.
            </seg>
            <seg n="abe63f26">
              Från moderat sida föreslår vi därför att ett institut för skolnära
              forskning inrättas. Syftet är att stärka kvaliteten i skolutvecklingen,
              bygga upp skolans kunskapsbas och etablera en koppling mellan
              skolforskning, lärarprofession och verksamheten i klassrummen.
              För det avsätter vi moderater 350 miljoner kronor.
            </seg>
            <seg n="b8130517">
              För att stärka lärarrollen föreslår vi, och också alliansen,
              att ett statligt sanktionerat auktorisationssystem för lärare
              ska arbetas fram. Vi vet att lärarfacken har tagit fram ett förslag
              om hur det skulle kunna se ut. Huvudsakligen tar det fasta på
              formella befogenheter. Vi utgår från lärarfackens förslag men
              vill gärna se om detta system kan kopplas samman med fortbildning
              för att skapa ett levande system för kompetenssäkring och kompetensutveckling
              i läraryrket. Från moderat sida har vi också avsatt en symbolisk
              summa i budgeten för att markera att vi tar den här frågan på
              största allvar.
            </seg>
            <seg n="b2393238">
              Avslutningsvis: När läraryrket tidigare möttes av hög respekt
              och status stod också lärarutbildningen högt i respekt. En nödvändig
              förändring för att höja yrkesstatus är därför i dag att stärka
              såväl lärarutbildningens som fortbildningens och den skolnära
              forskningens kvalitet.
            </seg>
          </u>
          <note n="1c49c8c4">
            Jag vill med det, fru talman, yrka bifall till den första reservationen,
            nr 1, i dagens betänkande.
          </note>
          <note type="speaker" n="ea772c30">
            Anf. 2 ULF NILSSON (fp):
          </note>
          <u who="ulf_nilsson_3de2dc" xml:id="i-d01df738df691278-0" n="1ff466de">
            <seg n="001ef6cf">
              Fru talman! Läraren är, som föregående talare sade, en viktig
              person för våra elever. De flesta som tänker tillbaka på sin skoltid
              minns några få lärare. Det märker man när man pratar med dem.
              Ofta är det någon riktigt bra lärare och någon man tyckte var
              en riktigt dålig lärare. Ofta hör man människor säga att de har
              fått intresse för ett ämne tack vare en lärare eller tvärtom,
              att de har tappat intresset för ett ämne på grund av en dålig
              lärare. Läraren är helt enkelt en viktig person för små barn,
              för gymnasieelever och för högskolestuderande.
            </seg>
            <seg n="b86388b4">
              Nu kan vi tyvärr inte längre räkna med att våra barn undervisas
              av riktigt utbildade lärare. Det är för att läraren är så viktig
              som vi i Folkpartiet länge har varit så engagerade, både i lärarnas
              utbildning och i deras anställningsvillkor.
            </seg>
            <seg n="642eb087">
              Det har kommit en massa tänkvärda rapporter. SCB visade till
              exempel att gymnasieelevernas intresse för att utbilda sig till
              lärare har sjunkit drastiskt, från 10 % av eleverna som kan tänka
              sig att bli lärare till bara 6 % det senaste året.
            </seg>
            <seg n="b8d39084">
              Det här betänkandet handlar delvis om Riksrevisionens rapport,
              som kom tidigare i år, och om just statens ansvar för lärarutbildningen.
              När man läser den konstaterar man att alltfler nyutbildade lärare
              faktiskt utbildar sig till arbetslöshet, eftersom kommunerna väljer
              obehöriga lärare för fast anställning.
            </seg>
            <seg n="d67728e6">
              I rapporten kan vi läsa att var tredje lärare på grundskolans
              senare år, det som man förr kallade högstadiet, saknar examen
              i de ämnen de undervisar i. Många saknar examen över huvud taget.
              Var fjärde lärare i hela grundskolan saknar lärarexamen. Av dem
              är faktiskt hälften, så många som 13 000, fast anställda.
            </seg>
            <seg n="05112928">
              Riksrevisionen pekar också på att skollagen är otydlig i kravet
              på att det ska anställas behöriga lärare. Man menar också att
              Skolverkets inspektioner inte tillräckligt har uppmärksammat hur
              kommunerna jobbar med lärarrekryteringen. Vi kan i samma rapport
              också läsa att bristerna i lärarutbildningen, med väldigt opreciserade
              krav på vad lärarna ska kunna, bidrar till att skolan och kommunerna
              inte tar skollagens krav på allvar.
            </seg>
            <seg n="756e9042">
              Det här är allvarlig kritik mot statens hantering av lärarutbildningen.
              Tyvärr tar inte Socialdemokraterna, regeringspartiet, och deras
              stödpartier rapporterna på allvar. De avstyrker motioner som vi
              gemensamt i alliansen lägger fram för att rätta till problemen.
            </seg>
            <seg n="bad18137">
              Vi i Allians för Sverige har en hel del gemensamma förslag i
              det här betänkandet. Vi föreslår att lagen ska skärpas så att
              endast behöriga lärare ska tillsvidareanställas. Det ska gälla
              både kommunala och fristående skolor. Vi föreslår att lärarutbildningens
              olika delar ska förtydligas till sitt innehåll och att utbildningarna
              i hela landet ska bli mer likvärdiga. Vi föreslår också att man
              snabbt genomför en auktorisation. Läraryrket ska vara ett auktoriserat
              yrke, dels för att höja statusen, dels för att få ännu högre krav
              på själva utbildningen.
            </seg>
            <seg n="b7ca24a5">
              Fru talman! Det har varit många rapporter, och lärarutbildningen
              fick ju förra året en väldigt nedgörande kritik i Högskoleverkets
              utvärdering. Det finns någonting som kallas allmänt utbildningsområde
              på tre terminer där alla lärare i princip har gemensam utbildning.
              Det utbildningsområdet har blivit mycket kritiserat. I dag är
              det till exempel så att en gymnasielärare i fysik och en förskollärare
              läser ungefär samma utbildning i tre hela terminer.
            </seg>
            <seg n="898d3fe6">
              Vi har också fått läsa i Högskoleverkets rapport att den verksamhetsförlagda
              utbildningen fungerar dåligt. Vi har dessutom fått se att det
              fattas viktiga saker. Rapporten visar till exempel att en stor
              del av lärarna för de yngre barnen inte behöver läsa en enda högskolepoäng
              i barns läs- och skrivutveckling. Det var inte heller obligatoriskt
              att lära sig betygsättning och provkonstruktion. Jag tycker att
              det är helt otroligt att man kunde genomföra en lärarutbildning
              utan sådana viktiga inslag. Uppföljning och utvärdering är ju
              en viktig uppgift för skolan. Den nya lärarutbildningen, vill
              jag säga, visade sig vara till och med sämre än vi folkpartister
              trodde att den var när vi röstade emot den i kammaren för ungefär
              fem år sedan.
            </seg>
            <seg n="5d7295e6">
              Man får ofta höra från dem som försvarar lärarutbildningen att
              det väl är bra att man kan välja från ett smörgåsbord med olika
              utbildningar. Men jag tycker inte att det är rätt att man ska
              kunna välja bort till exempel kunskaper i läs- och skrivinlärning
              om man ska undervisa små barn. Jag tycker att man kan jämföra
              med läkarutbildningen. Det är en begränsad valfrihet. Om jag får
              ont i blindtarmen vill jag inte bli opererad av en läkare som
              har valt bort att studera blindtarmen. Jag vill heller inte att
              mina barn ska undervisas av lärare som inte har läst en enda högskolepoäng
              i hur barn lär sig läsa och skriva.
            </seg>
            <seg n="1d650db0">
              Vi hör det också när vi lyssnar på lärarstudenterna. De uppger
              i många sammanhang att de är kritiska till lärarutbildningen.
              Men de är ofta väldigt positiva till den ämnesutbildning de får
              på universitet och högskolor.
            </seg>
            <seg n="f20892cf">
              Vi hoppas att det kan bli en ordentlig utredning och reformering
              av lärarutbildningen när det blir en ny borgerlig regering. Vi
              i Folkpartiet har flera gånger väldigt tydligt visat i vilken
              riktning vi vill reformera lärarutbildningen. Kort sagt, det behövs
              mer specialisering för stadium, ålder och ämne.
            </seg>
            <seg n="4b274ccc">
              Nu när Bolognaprocessen ska leda till att vi får internationellt
              jämförbara examina tycker vi i Folkpartiet att det är naturligt
              att ämneslärarna får stärkta ämneskunskaper och att de avlägger
              en internationellt gångbar masterexamen. Vi föreslår alltså att
              gymnasielärare och ämneslärare i grundskolans senare år får avlägga
              en masterexamen. Det skulle innebära en kraftig höjning av ämneskunskaperna
              för högstadielärarna. Jag använder det ordet så att alla vet vad
              jag syftar på. Det skulle också innebära att högstadielärarutbildningen
              förlängs med ett halvår.
            </seg>
            <seg n="4f8833f8">
              Vi behöver också en särskild lågstadielärarutbildning. De gamla
              lågstadielärarna var specialiserade på att lära små barn läsa,
              skriva och räkna. Jag har själv, fru talman, en utbildning som
              ämneslärare i bakgrunden, men jag vill ändå säga att lärarna för
              de små barnen kanske är de allra viktigaste lärarna i skolan.
              Det är viktigt att de blir specialister just på det som barn behöver
              lära sig de allra första skolåren. Därför vill Folkpartiet ha
              en riktig lågstadielärarutbildning.
            </seg>
            <seg n="f0d88d21">
              Vi tycker också att lärarfortbildning och kompetensutveckling
              är viktiga, och vi tycker att det är väldigt viktigt att de lärare
              som i dag har varit ute och jobbat några år och behöver komplettera
              sina kunskaper får möjlighet till det. Därför har vi i vår hårt
              finansierade budget för utbildningsområdet prioriterat lärarfortbildning
              och avsätter 1 miljard årligen till kompetensutveckling och fortbildning
              av lärare.
            </seg>
            <seg n="341cc31a">
              Fru talman! Lärarutbildningen måste reformeras så att den blir
              en av Sveriges allra bästa utbildningar. Den måste reformeras
              så att de mest engagerade och mest kunniga studenterna väljer
              att bli lärare. Det politiska arvet från 70-talet, med rädsla
              för fackkunskaper, bildning och specialisering måste bort från
              den övergripande ideologin i lärarutbildningen.
            </seg>
            <seg n="2fe47aa8">
              Vi har ett antal reservationer, men eftersom vi att döma av reservationerna
              inte har möjlighet att få majoritet i dag, nöjer jag mig med att
              yrka bifall till reservation 4 under punkt 4.
            </seg>
          </u>
          <note type="speaker" n="98cdc5a3">
            Anf. 3 BRITT-MARIE DANESTIG (v):
          </note>
          <u who="britt-marie_danestig_7936f2" xml:id="i-d29bf576eed8974d-0" n="45c38d21">
            <seg n="95a95122">
              Fru talman! I oktober år 2000 fattade riksdagen beslut om en
              förnyad lärarutbildning. Det trädde i kraft höstterminen 2001.
              Lärarutbildningen skulle innehålla en för alla gemensam obligatorisk
              kärna. Studenterna skulle få större valfrihet inom ramen för lärarprogrammet,
              och en starkare verksamhets- och forskningsanknytning skulle åstadkommas.
              Hos studenterna skulle ett vetenskapligt förhållningssätt utvecklas
              genom att utbildningen knöt an till aktuella forskningsresultat.
              De blivande lärarna skulle utveckla sina praktiska kunskaper men
              också beredas möjligheter att reflektera över kunskapssyn, kunskapsinnehåll
              och kunskapsurval.
            </seg>
            <seg n="efd53216">
              Har intentionerna realiserats? Kommer vi med hjälp av den nya
              lärarutbildningen att få en lärarkår som besitter andra kunskaper
              och en tydligare profil som vilar på vetenskaplig grund än tidigare?
            </seg>
            <seg n="934e427f">
              Ja, jag vill säga att vi har kommit en god bit på väg, men det
              återstår en del att göra för att intentionerna med den nya lärarutbildningen
              ska uppnås, vilket Berit Asklings utvärdering också visade.
            </seg>
            <seg n="409ab600">
              Den utbildningsvetenskapliga forskningen är eftersatt. Knappt
              en halv procent av statens sammanlagda forskningsresurser går
              till detta forskningsområde. Lärarutbildningens del av högskolans
              totala resurser till forskning och forskarutbildning är knappt
              1 %. Det ska jämföras med att 15 % av högskolans studenter finns
              inom lärarutbildningen.
            </seg>
            <seg n="faad35ba">
              Nu är det universiteten och högskolorna som har ansvaret för
              att lärarutbildningen vilar på vetenskaplig grund. I propositionen
              om en ny lärarutbildning ålades lärosätena att fördela och omfördela
              medel från de fasta forskningsresurserna till forskning och forskarutbildning
              med anknytning till lärarutbildningen. I dag, sex år senare, är
              det fortfarande oklart i vilken utsträckning detta har skett.
              I utredningen om stöd till utbildningsvetenskaplig forskning kunde
              utredaren inte ge några besked om i vilken grad uppdraget hade
              fullföljts. Utredaren konstaterade endast att kravet på medfinansiering
              inte fungerat som det var tänkt.
            </seg>
            <seg n="83fe4c55">
              Vänsterpartiet menar att regeringen nu borde utreda vilket stöd
              lärosätena kan komma att behöva för att fullgöra uppdraget att
              stärka lärarutbildningens forskningsanknytning. Även Vetenskapsrådets
              utbildningsvetenskapliga kommittés uppdrag borde ses över så att
              det utformas på ett sådant sätt att det inom skolforskningen utvecklas
              teorier, metoder och arbetssätt som kan inspirera till och ge
              kunskap om hur skolan kan utvecklas med hjälp av ett systematiskt
              förbättringsarbete som svarar mot de behov som lärare och elever
              har.
            </seg>
            <seg n="475cab7a">
              En forskningsinriktning som är ganska ny inom utbildningsområdet,
              men som är värd att utveckla, är aktionsforskningen. Den har sina
              utgångspunkter i praktiken och bygger på att samarbete utvecklas
              mellan forskare och lärare. Aktionsforskning ska leda till förändring.
              Utöver att utveckla och förändra verksamheten ska forskningen
              resultera i att man också skaffar sig kunskap om hur förändringen
              går till. Inom aktionsforskningen finns grundantagandet att det
              är de yrkesverksamma, lärare och skolledare, som själva genom
              att reflektera över och förändra sin egen praktik bidrar till
              professionens kunskapsuppbyggnad. Liknande tankar har utvecklats
              i det forskningsprojekt, Problembaserad skolutveckling, som pågår
              vid Karlstads universitet.
            </seg>
            <seg n="50a28f92">
              Om den utbildningsvetenskapliga forskningen på ett bättre sätt
              ska motsvara de behov som finns inom lärarutbildningen och den
              pedagogiska yrkesverksamheten krävs ökad samverkan mellan å ena
              sidan universitet och högskolor och å andra sidan kommuner och
              skolor. Det behövs strukturer som främjar integration mellan forskning,
              utbildning och pedagogisk verksamhet.
            </seg>
            <seg n="701b5e01">
              Inom socialtjänsten har Socialstyrelsen och kommunerna aktivt
              verkat för att få en sådan verksamhetsanknuten kunskapsutveckling
              till stånd. Att man lyckas så bra att man skapar arenor för en
              gemensam kunskapsutveckling beror främst på att Socialstyrelsen
              har fått regeringens uppdrag att utforma sådana program. Vänsterpartiet
              menar att regeringen på motsvarande sätt borde ge Högskoleverket
              i uppdrag att i samverkan bland annat med Skolutvecklingsmyndigheten
              och Sveriges Kommuner och Landsting utforma program där forskning
              och yrkespraktik kan mötas på ett fruktbart sätt och där kommunerna
              som huvudmän för skolorna bidrar till finansieringen av forskningen.
              Först när förmågan att beskriva och skapa förståelse för den pedagogiska
              verksamheten och de egna insatserna utvecklas kan ett yrkesspråk
              utformas som ett kraftigt nödvändigt redskap i professionaliseringssträvanden.
            </seg>
            <seg n="fd471cd1">
              Det uttalade syftet med den utbildningsvetenskapliga forskningen
              är att ge vetenskapliga bidrag som direkt kan stödja praktiskt
              arbete i skolan och på lärarutbildningarna. I den utvärdering
              som nyligen gjorts av Utbildningsvetenskapliga kommittén konstateras
              dock att den hittills bedrivna forskningen stannar vid att endast
              beskriva förhållanden i skolan. Den typen av forskning kan vara
              viktig som teoretisk grund, men det kan vara svårt att överföra
              resultaten till praktiken. Steget till praktisk nytta blir för
              långt.
            </seg>
            <seg n="a3f9144f">
              Jag tycker dock att de satsningar som har gjorts inom ämnesdidaktiken,
              som är ett relativt ungt forskningsfält, har varit lyckosamma
              investeringar. 28 olika projekt inom didaktik inriktat mot matematik,
              svenska och naturvetenskap har ingått i kommitténs utvärdering.
              För att elever med olika förutsättningar ska få en likvärdig utbildning,
              och för att elevernas intresse för ämnena ska bibehållas hela
              vägen från grundskolan till den högre utbildningen, behöver vi
              mera kunskap. Inom den forskning som utvärderats ryms såväl genusfrågor
              inom matematik som försök med nya experiment i kemiundervisningen
              samt läs- och skrivkompetens i olika barngrupper och datorhjälpmedel
              inom vuxenutbildning. Detta vill vi gärna se mer av. Men vi vill
              även se mer av långsiktigt internationellt samarbete som kan koppla
              den svenska forskningen till vad som sker i andra länder.
            </seg>
            <seg n="b8b2bb6d">
              Med detta vill jag yrka bifall till reservation 34 under punkt
              33. Men vi står givetvis också bakom övriga av Vänsterpartiets
              reservationer.
            </seg>
            <seg n="0e048746">
              Ulf Nilsson talade om lärare som man minns. Jag minns min lärare
              från småskolan. Hon hette Marianne. Hon var alldeles nyexaminerad
              när hon fick hand om mig och mina klasskamrater. Vad jag minns
              hos Marianne var inte hennes ämneskunskaper utan den värme som
              hon utstrålade. Hon såg mig. Hon gjorde det osynliga barnet synligt.
              Hon gav mig trygghet. Hon uppmuntrade mig. Hon stärkte min självkänsla.
              Hon gav mig modet att ta språnget och flyga även när inte fullt
              så gynnsam vind rådde. Det är den absolut bästa utgångspunkten
              för en god lärare.
            </seg>
            <seg n="1f618180">
              Skoldebatten och debatten om lärarutbildningen har blivit skev.
              Man låter många gånger påskina att ämneskunskaperna har blivit
              styvmoderligt behandlade i den nya lärarutbildningen. Men det
              stämmer inte. I stället har dagens lärarutbildning inneburit en
              skärpning av kravet på ämnesdjup. Det är så självklart. Men detta
              har upprepats så många gånger av borgerliga politiker att det
              har blivit en mytbildning. Vi har gång på gång förlängt lärarutbildningarna,
              och vi har gång på gång utökat ämneskunskaperna. Att Lärarutbildningskommitténs
              betänkande inte skulle ha lyft fram ämneskunskaperna som viktiga
              är också mytbildning. Det finns ett mycket intressant avsnitt
              som jag kan rekommendera även de borgerliga politikerna att läsa.
              Där betonas vikten av att lärarna också har goda ämneskunskaper.
            </seg>
            <seg n="e0c5a268">
              Det märkliga är att enligt utvärderingar från bland annat Lärarförbundet
              som har åberopats tidigare frågar inte studenterna på lärarutbildningarna
              efter mer ämneskunskaper. De vill ha mer av den verksamhetsförlagda
              delen av utbildningen. De vill ha bättre verklighetsförankring
              och bättre kunskaper om sådant som konflikthantering. Det gäller
              också sådant som Berit Askling påpekade i sin utvärdering, nämligen
              läs- och skrivsvårigheter. Det är oerhört viktigt att vi förbättrar
              detta. Det gäller också socialpedagogik och föräldrakontakter.
              Det är den typen av frågor som hör ihop med professionen som de
              lärarstuderande betonar att de vill ha mer av.
            </seg>
            <seg n="a1c0963d">
              Jag tycker att det är lite tråkigt att höra ett liberalt parti
              som Folkpartiet ge uttryck för en människosyn och en kunskapssyn
              som det framgår i motioner resulterar i kontroll, tvång, repressalier,
              sortering och slutenhet. Polis ska hämta barn till skolan, lärare
              ska fungera som angivare, obehöriga ska kunna avhysas från skolan
              och föräldrar ska tvingas begära tillstånd för att besöka sina
              barn i skolan. Skolans förnämsta och viktigaste uppgift verkar
              vara att sortera barnen.
            </seg>
          </u>
          <note type="speaker" n="f207825d">
            Anf. 4 ULF NILSSON (fp) replik:
          </note>
          <u who="ulf_nilsson_3de2dc" xml:id="i-d01df738df691278-1" n="1ff466de">
            <seg n="6fbed16b">
              Fru talman! Jag håller med Britt-Marie Danestig om att det är
              viktigt att läraren ser eleverna och visar värme. Men läraren
              behöver också redskap i sin kunskapsbank som han eller hon har
              med sig för att kunna hjälpa eleven rätt.
            </seg>
            <seg n="fb1cd1e8">
              Jag koncentrerar mig på det här med att ämneskunskaperna och
              kunskaperna inte urvattnas. Det är några enkla frågor. Problemet
              är att lågstadielärarna, eller motsvarande lärare för mindre barn,
              har möjligheter att fördjupa sig i och läsa ämnen som de väljer
              i utbildningen men också har möjligheter att i princip helt välja
              bort det de behöver kunna för att hjälpa små barn med läs- och
              skrivutveckling. Tycker Britt-Marie Danestig att det är rätt?
            </seg>
            <seg n="51e54859">
              Däremot kan högstadielärare bli behöriga att undervisa i fyra
              fem ämnen med ganska få poäng i varje ämne, alltså mindre specialisering.
              Jag minns att flera universitet räknade ut hur mycket ämneskunskaperna
              kunde minska för ämneslärare, och då kom man upp till 60 poäng.
            </seg>
            <seg n="ced8ff10">
              Min enkla fråga är: Kan Britt-Marie Danestig förneka att ämneslärarna
              har blivit bredare och har mindre specialiserade kunskaper? Lärarna
              för de mindre barnen har också blivit bredare i sin kunskapsbas,
              men mycket mindre kunskaper behöver de ha inom det område som
              de ska vara specialister på. Det är det som är problemet med utbildningen.
            </seg>
            <seg n="e0b21bec">
              Siffran talar sitt tydliga språk: Ungefär 35 % av de blivande
              lågstadielärarna, om jag använder det ordet, hade inte tillräckliga
              kunskaper i barns läs- och skrivutveckling. Det kan man väl inte
              kalla en kvalitetshöjning av lärarutbildningen?
            </seg>
          </u>
          <note type="speaker" n="0358691f">
            Anf. 5 BRITT-MARIE DANESTIG (v) replik:
          </note>
          <u who="britt-marie_danestig_7936f2" xml:id="i-d29bf576eed8974d-1" n="45c38d21">
            <seg n="75754947">
              Fru talman! Får jag först påminna Ulf Nilsson om att stadieindelningen
              är avskaffad sedan ganska många år. Ett av problemen som skolan
              lider av är att man lever kvar i gamla strukturer.
            </seg>
            <seg n="7199ea60">
              Jag sade att barns läs- och skrivutveckling är mycket viktig.
              Där fanns det brister, och jag vet att lärarutbildningarna nu
              har uppmärksammat det och tagit kritiken till sig. Man arbetar
              för att det här ska kunna förbättras.
            </seg>
            <seg n="c4aa2bde">
              När det gäller ämneskunskaperna kan inte Ulf Nilsson förneka
              att utbildningen till förskollärare och fritidspedagog har förlängts
              med ett år. Lärare som ska undervisa i grundskolans tidiga år
              har nu tre och ett halvt års utbildning, jämfört med tidigare
              två och ett halvt år eller tre år i den gamla klasslärarutbildningen.
              Om man verkligen tittar på hur mycket tid som läggs ned på ämnesstudier
              ser man att den har förlängts generellt sett. Beroende på vilka
              val de studerande gör kan det se lite olika ut, men de allra flesta
              kombinationer ger mer tid till ämnesstudier än tidigare lärarutbildningar
              har gjort.
            </seg>
            <seg n="3926fb33">
              Det är väl över huvud taget inte möjligt att göra ett val som
              innebär mindre ämnesstudier än vad den förra lärarutbildningen
              gav. Det finns större möjligheter till specialisering och större
              möjligheter till fördjupning i det som vi kallar den nya lärarutbildningen.
            </seg>
            <seg n="7361f788">
              Ulf Nilsson åberopade sin erfarenhet som lärare i gymnasieskolan.
              Jag kan åberopa min erfarenhet som lärarutbildare under många
              år.
            </seg>
            <seg n="3af6d6c2">
              Man kan se att vad Ulf Nilsson, och även övriga delar av den
              borgerliga alliansen, egentligen vill återinföra är det gamla
              klasslärar- och ämneslärarsystemet. Ni vill egentligen återskapa
              en lärarutbildning som var omodern redan för ett halvt sekel sedan,
              när 1960 års lärarutbildningssakkunniga, som vi kallar LUS, påbörjade
              sitt arbete.
            </seg>
          </u>
          <note type="speaker" n="43ba7761">
            Anf. 6 ULF NILSSON (fp) replik:
          </note>
          <u who="ulf_nilsson_3de2dc" xml:id="i-d01df738df691278-2" n="1ff466de">
            <seg n="c3732d2d">
              Fru talman! Jag vet att stadieindelningen är avskaffad av er.
              Det är bara det att det är så krångligt att hela tiden säga lärare
              för de yngre barnen, tidigare lärare och senare lärare. Alla människor
              vet vad man menar när man talar om lågstadielärare. Jag är väl
              medveten om att den är avskaffad.
            </seg>
            <seg n="a28bfd0c">
              Däremot tycker Folkpartiet att vi borde införa någonting som
              motsvarar ett lågstadium, med tydliga mål som ska utvärderas redan
              i årskurs 3. Jag tror att problemet i dag är att så många går
              igenom hela grundskolan utan att just bli upptäckta.
            </seg>
            <seg n="71f9b4c1">
              Huvudfrågan i vår diskussion just nu i den här replikomgången
              är om det har blivit lägre krav på kunskaper hos lärarna eller
              högre. Om man då ser på vad en högstadielärare behöver kunna för
              att undervisa är det sant att han eller hon kan sprida sig över
              fyra fem ämnen, men kraven i respektive ämne är betydligt lägre
              än tidigare.
            </seg>
            <seg n="ee188a54">
              Tidigare krävdes det oftast 4060 högskolepoäng i ett ämne för
              att vara ämnesbehörig. I dag kan man undervisa efter att kanske
              ha läst bara 20 poäng i ett ämne. Det är en fara.
            </seg>
            <seg n="4b354652">
              Det är mycket viktigt att känna värme från en lärare. Men jag
              minns också mina lärare, och jag minns de lärare som hade en botten
              av fantastiska ämneskunskaper. De var inte bundna av läroboken.
              De stod inte och läste innantill. De vågade ifrågasätta och hade
              olika förklaringsmodeller på till exempel historiska skeenden
              om de var historielärare.
            </seg>
            <seg n="8bfd4580">
              Ämneskunskaperna är alltså väldigt viktiga. Framför allt högstadielärarna
              nu säger jag det fast jag vet att det inte längre finns högstadium
              alltså lärarna för de äldre barnen i grundskolan har betydligt
              mindre antal poäng i respektive ämne som de undervisar i.
            </seg>
            <seg n="b7223771">
              Vi kanske kan återkomma till detta i senare repliker med andra
              deltagare, men uppenbarligen har man inte rättat till bristen
              på bra utbildning i läs- och skrivutveckling för barn i de lägre
              årskurserna. Där erkänner Britt-Marie Danestig att det var en
              brist, men jag menar att man inte har gjort tillräckligt för att
              rätta till den bristen.
            </seg>
          </u>
          <note type="speaker" n="1e50ebcd">
            Anf. 7 BRITT-MARIE DANESTIG (v) replik:
          </note>
          <u who="britt-marie_danestig_7936f2" xml:id="i-d29bf576eed8974d-2" n="45c38d21">
            <seg n="12c514e6">
              Fru talman! Jag tycker att det är viktigt vilka ord vi använder,
              för språket styr som bekant tanken.
            </seg>
            <seg n="7a7b067d">
              Jag tycker inte att vi har lägre krav. Vi kanske ställer annorlunda
              krav än man gjorde i den lärarutbildning som jag själv genomgick.
            </seg>
            <seg n="d16b7e23">
              De lärare som utexamineras nu har goda ämneskunskaper och det
              ska man ha, för det är ett viktigt ben. Men de har också goda
              kunskaper i pedagogik, och i didaktik, som är oerhört viktigt,
              där man kan se hur ämnena ska kunna integreras i varandra. De
              har också en väl utvecklad social kompetens, som jag inte är säker
              på att varken Ulf Nilssons eller mina lärare hade på den tiden.
              Situationen i skolan ser helt annorlunda ut än den gjorde när
              jag gick i skolan, och många med mig. De har goda kunskaper i
              utvecklingspsykologi. De lär sig strategier för konflikthantering
              i klassrummet. De lär sig många sådana saker som underlättar elevernas
              inlärning.
            </seg>
            <seg n="3b8cbc26">
              Det är den här fixeringen vid skolämnen och poäng som är så olycklig.
              Vi måste kunna betrakta kunskap som någonting betydligt vidare
              och öppnare och också mer intressant. Livet utanför skolan som
              eleverna kommer att möta är inte uppdelat i traditionella skolämnen,
              utan där fordras det att man kan vara öppen, är nyfiken, har lärt
              sig strategier för lärande, kan samarbeta, kan lösa problem, har
              en analytisk förmåga allt det som är de positiva delarna i dagens
              svenska skola.
            </seg>
          </u>
          <note type="speaker" n="3aa3e5b9">
            Anf. 8 HÅKAN LARSSON (c):
          </note>
          <note n="239df6f8">
            Fru talman! Jag vill inleda med att yrka bifall till reservation
            nr 18.
          </note>
          <u who="hakan_larsson_c0f261" xml:id="i-8726445fa16a4557-0" n="d99c619f" prev="i-f106e498567e7b66-0">
            <seg n="bfa2b6be">
              Nyckeln till en bättre skola där alla barn får möjlighet att
              lära sig läsa, räkna och skriva ligger i hög grad hos lärarna.
              Det är vi säkert överens om. Vi måste från samhällets sida se
              till att vi har en bra lärarutbildning och att tillräckligt många
              lärare utbildas. De utbildade lärarna måste sedan få möjlighet
              att fortbilda sig och göra karriär inom sitt yrkesområde.
            </seg>
            <seg n="317ef36d">
              Läraren är viktig både för de små barnen i grundskolan, för ungdomarna
              i gymnasieskolan och för de unga vuxna i högskolan. Vi är alla
              påverkade av de lärare vi har haft, både de som vi har goda erfarenheter
              av och de som vi minns som väldigt dåliga som inte kunde hålla
              ordning i skolan eller som inte kunde lära ut. Båda de varianterna
              har vi säkert alla träffat på under vår tid i skolan. Samtidigt
              vet vi att dagens skola ser ganska annorlunda ut än den vi själva
              en gång gick igenom.
            </seg>
            <seg n="f16a1337">
              Hursomhelst står vi inför stora utmaningar på det här området.
              Pensionsavgångarna vad gäller lärarna framöver blir mycket stora.
              Därför behöver många nya lärare med hög kompetens utbildas. Om
              vi inte kan upprätthålla en utbildning på hög nivå blir det svårt
              för att inte säga omöjligt för vårt land att klara den allt hårdare
              internationella konkurrensen i framtiden.
            </seg>
            <seg n="f6ed24d4">
              För att eleverna ska kunna tillgodogöra sig baskunskaperna är
              det viktigt att de har lärare med såväl goda ämneskunskaper som
              pedagogisk kunskap. Den nya lärarutbildningen har ibland kritiserats
              av lärarstudenter men också, som vi vet, i en rapport från Högskoleverket.
              Detta är naturligtvis allvarligt, och det kräver att åtgärder
              vidtas för framtiden.
            </seg>
            <seg n="56ef81b3">
              För att på sikt reformera lärarutbildningen har vi inom Allians
              för Sverige kommit överens om att vi vill tillsätta en bred utredning
              som kommer med förslag på hur de olika kvalitetsbristerna kan
              åtgärdas och inte minst att vi diskuterar vad Bolognaprocessen
              innebär för den framtida lärarutbildningen. Men i avvaktan på
              en helhetsöversyn måste man naturligtvis vidta åtgärder även på
              kortare sikt. Jag vill peka på ett par viktiga förslag.
            </seg>
            <seg n="c44bc423">
              Många lärarstudenter får tyvärr i dag inte den praktik, den verksamhetsförlagda
              utbildning som de bör få och borde ha rätt till. Såväl platsbrist
              som finansiering är problem som man måste klara för att den delen
              av utbildningen ska fungera bra. För att en nybliven lärare ska
              kunna arbeta med exempelvis läsinlärning krävs självfallet att
              han eller hon har fått pröva på detta i praktiken med elever i
              ett klassrum. I det sammanhanget bör man fundera över om inte
              ungefär samma krav bör ställas på praktik inom lärarutbildningen
              som det sker inom läkarutbildningen. Det har vi naturligtvis ett
              stort ansvar för från samhällets sida.
            </seg>
            <seg n="d6b757a8">
              I den reservation jag yrkade bifall till föreslår vi ett sätt
              som kan förbättra den verksamhetsförlagda utbildningen, nämligen
              att införa ett auktorisationssystem för de lärare som ska vara
              handledare och mentorer för studenterna. Vi tror att det kan vara
              ett sätt att göra det mer attraktivt för lärare att ta på sig
              uppdraget som handledare och för skolor att ta emot lärarstudenter.
              Hursomhelst måste antalet platser inom den verksamhetsförlagda
              utbildningen säkerställas och handledare utbildas.
            </seg>
            <seg n="9cd90b9c">
              Det är naturligtvis viktigt, som har sagts här tidigare i debatten,
              att lärare får bättre möjligheter till kompetensutveckling. Det
              gäller inte minst akademisk fortbildning. Det måste bli möjligt
              för lärare mer än i dag att bedriva forskning parallellt med att
              de är lärare. Vi har från Centerpartiets sida pekat på att det
              exempelvis bör bli lättare att vara lärare på halvtid och bedriva
              forskning på halvtid.
            </seg>
            <seg n="690811bf">
              Inom några få år kommer vi att behöva tiotusentals nya lärare
              i den svenska skolan. Hittills har inte särskilt mycket hänt som
              gör att vi avhjälper den lärarbrist som hotar. Där krävs kraftfulla
              insatser framöver. Lärarutbildningen är ett statligt ansvar. Därför
              är det också viktigt att regering och riksdag agerar så att vi
              i framtiden har tillräckligt många välutbildade kompetenta lärare
              för att ge våra barn en bra utbildning i en bra skola. Det är
              det framtiden i hög grad handlar om.
            </seg>
          </u>
          <note type="speaker" n="ef195d03">
            Anf. 9 NILS-ERIK SÖDERQVIST (s):
          </note>
          <u who="nils-erik_soderqvist_27b017" xml:id="i-99a58dc746edabeb-0" n="8b9d45c5">
            <seg n="081cb11d">
              Fru talman! Lärarutbildningen är ett av tre viktiga nationella
              styrinstrument för vårt offentliga skolsystem men också ett instrument
              för att stärka hela samhällets utveckling av lärande och bildning.
              Därför var det nödvändigt, mycket bra och också historiskt när
              vi fick en genomgripande förändring och reformering av lärarutbildningen
              2001. Det är sällan som en så genomgripande förändring fått ett
              så samlat starkt stöd. Här i kammaren var det Centerpartiet, Kristdemokraterna,
              Miljöpartiet, Vänsterpartiet och Socialdemokraterna. Ute i samhället
              togs reformen emot med öppna armar av lärarnas fackliga organisationer.
              En överväldigande andel av lärosätena var positiva, likaså våra
              avnämare kommunerna och många fler.
            </seg>
            <seg n="2371e448">
              Vi har fått en lärarutbildning som är modern, tidsenlig och framtidsinriktad.
              Strukturen är flexibel. Vi har fått en lärarutbildning som kan
              bli snabb och anpassningsbar och som verkligen kan möta framtidens
              behov.
            </seg>
            <seg n="61d97a25">
              Ett exempel är de ständiga demografiska förändringar som vi möter.
              Elevkullar växer och minskar. Förr fick du gå en helt ny lärarutbildning
              om du ville byta lärarinriktning inom skolsystemet. Nu räcker
              det att du går en ny inriktning eller specialisering för att på
              så sätt bygga på, bredda dig eller fördjupa din kompetens.
            </seg>
            <seg n="52e67c03">
              Det kanske allra viktigaste ändå är professionens kunskaper i
              lärandeprocesser. Hur lär jag? Och när lär jag? Detta är viktigt
              i vårt skolsystem men också i företag och i samhällets alla verksamheter.
              Vi måste stärka lärandet för att utveckla och stärka vår välfärd.
              Kunskap och lärande är vårt viktigaste framtidsområde, och i konsekvens
              med detta har de som jobbar och har sin profession inom just kunskap
              och lärande också det viktigaste yrket. Just därför var det så
              viktigt att vi fick en reformering av lärarutbildningen 2001.
              Nu måste också de som sjösatte den ta ansvar för reformen, hålla
              i den långsiktigt så den behåller sin struktur och sin flexibilitet.
            </seg>
            <seg n="2c5345ef">
              Vi bedömde den så viktig så vi redan 2001 när vi startade reformen
              beslutade att det skulle genomföras en utvärdering redan efter
              fyra år. Efter kvalitetskontroll och uppföljning har vi nu gjort
              vissa justeringar. En ny uppföljning sker om några år då eventuella
              ytterligare justeringar kan behöva göras. Vi får dock se upp så
              att vi inte vingklipper strukturen. För många centrala förändringar,
              pekpinnar och direktiv riskerar att förstöra reformen. Den nya
              lärarutbildningen måste få sätta sig, få mogna.
            </seg>
            <seg n="1f88fc35">
              Med hänvisning till det jag nu har sagt, naturligtvis till betänkandet
              men också till vad jag strax kommer att säga kring några reservationer
              vill jag yrka bifall till förslaget i betänkandet och avslag på
              samtliga reservationer.
            </seg>
            <seg n="02db8c2a">
              Först till Folkpartiet: Jag tycker att det är ett både slarvigt
              och okunnigt uttalande som man får höra från Folkpartiets sida.
              Man säger som någon sorts mätare på lärarutbildningen att den
              är halvbra på allt, inte proffs på något. Det är ju precis tvärtom.
              Proffs på något är lärarutbildningen, allmänt bra på allt. Det
              är precis det som den nya lärarutbildningen är. Det är ett väldigt
              märkligt uttalande just utifrån strukturen med de tre benen som
              vi brukar prata om: allmänt utbildningsområde, sedan inriktning
              och sedan specialisering. Det var just det som var avsikten. Det
              är det som är den starka delen av lärarutbildningen, att man både
              behärskar en bred allmänkunskap om läraryrket men också har en
              profession, en fördjupning, ett specialkunnande som är viktigt.
            </seg>
            <seg n="8c982ff9">
              Ni vill, som jag förstår det, skrota hela lärarutbildningen.
              Det kan man se i dagens betänkande men framför allt i er skoldebatt.
            </seg>
            <seg n="2f784d42">
              Men vad vill ni ha i stället? Ni har nu haft fem år på er sedan
              reformen infördes för att formulera detta. Vi har fortfarande
              inte sett någonting av det.
            </seg>
            <seg n="7ae35bc7">
              Sedan till strukturen på lärarutbildningen som tas upp i reservation
              18 som Moderaterna, Folkpartiet, Centern och Kristdemokraterna
              står bakom. Jag vill först säga att det verkar som om bästföredatum
              på lärarutbildningsreformen var kort för både Centerpartiet och
              Kristdemokraterna. Nu vill ni korta det allmänna utbildningsområdet
              med 20 poäng. Det är ett halvt år. I stället vill ni lägga dessa
              poäng på ämneskunskaper och specialisering.
            </seg>
            <seg n="32163ff1">
              Det är väldigt märkligt på flera sätt, dels därför att det i
              dag faktiskt redan finns en specialisering i lärarutbildningen,
              dels därför att ämneskunskaper, vilket tidigare har sagts här,
              också redan finns. Vad vi säger är att det inte finns ett antingeneller,
              det är ett bådeoch. Det är viktigt att ha omfattande kunskaper
              i sitt ämne. Men det är inte det som brister. Utan det som brister
              handlar om att lära sig hur man ska lära andra att lära. Och det
              ligger just inom det allmänna utbildningsområdet, även om alla
              tre områden ska vara väl integrerade.
            </seg>
            <seg n="8b365da2">
              En omfattande forskning om lärarstudenter visar att de erfarenheter
              som de haft som elever i skolan präglar deras föreställningar
              om den egna lärarrollen. Då blir det viktigt att lärarutbildningen
              förstärker eller visar på andra sätt till lärandet. Att lära sig
              att lära andra innebär både att tillägna sig kunskaper men framför
              allt former för hur kunskaper kan läras in. Detta är en av lärarutbildningens
              huvuduppgifter. Det innebär att lärarstudenternas sätt att resonera,
              tänka och göra saker under studietiden också leder till hur de
              själva kommer att verka som lärare.
            </seg>
            <seg n="cf02a1fc">
              Då blir denna debatt oerhört märklig. Och vi har kommit tillbaka
              till den flera gånger ända sedan reformeringen. Hur har ni egentligen
              tänkt er detta, och vad har ni för skäl?
            </seg>
            <seg n="7d052c2c">
              I er reservation föreslår ni att man ska ta bort 20 poäng från
              det allmänna utbildningsområdet för att i stället lägga det på
              ämneskunskaper och specialisering. Men vad är det som ni ska ta
              bort inom det allmänna utbildningsområdet? Är det de tvärvetenskapliga
              ämnesstudierna som ni ska ta bort, de som handlar om att uppmärksamma
              olika sätt att organisera och tillägna sig kunskaper och samtidigt
              bidra till att stärka just ämneskunskaperna? Ibland har man nästan
              kunnat tro att ni har fått en föreställning om att det inte ingår
              några ämneskunskaper inom det allmänna utbildningsområdet, men
              det är ju just vad det gör. Men det ska inte ske isolerat utan
              tillsammans med allt annat. Då blir det nämligen bättre ämneskunskaper.
            </seg>
            <seg n="465398c9">
              Är det detta som ni vill hålla på och röra i? Jag kan inte tro
              det. I så fall måste det vara de centrala kunskapsområdena. Då
              vore det intressant att få veta vad det är som ni inte vill ha
              där. Vad ska ni ta bort? Är det det som handlar just om lärandet?
              Är det specialpedagogiken? Är det de sociala frågorna? Är det
              kulturfrågorna och samhällsfrågorna? Är det frågor om demokrati,
              samhörighet och solidaritet? Är det frågor om elevers livssituation
              och uppväxtvillkor? Är det de viktiga nationella uppdrag som vi
              har gett härifrån riksdagen och som finns i läroplan och skollag
              och som handlar om demokrati och värdegrund? Det innebär att man
              slarvar bort detta. Det var en oerhört viktig och central fråga
              att nu verkligen skapa utrymme och kraft i detta. Och därför satte
              vi just dessa 60 poäng på ett sådant viktigt och centralt område.
            </seg>
            <seg n="db7bc37a">
              Men det skulle vara roligt om vi för en gångs skull nu kunde
              få klart för oss vad det är som man tänker ta bort och att man
              inte bara försöker trolla och säga att man ska ta bort 20 poäng
              och sedan gör allt det andra. Nu är inte Kristdemokraterna här.
              Och jag vill vara sjyst mot dem. Men det är intressant att läsa
              i deras reservation vad de vill göra på centrala kunskapsområden
              samtidigt som de ställer upp på detta. Men jag ska inte ge mig
              in ytterligare på detta eftersom de inte är här.
            </seg>
          </u>
          <note type="speaker" n="0b398237">
            Anf. 10 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-a8efbc8f695c4476-1" n="284e6289">
            <seg n="1ff5c046">
              Fru talman! Tanken med den nya lärarutbildningen och dess struktur
              tror jag i grunden var god. Man ville öka den vetenskapliga anknytningen
              till exempel. Men problemet var att det politiska ansvaret inte
              togs på ett adekvat sätt.
            </seg>
            <seg n="73e49f10">
              Det framgick i fjol vid Högskoleverkets utvärdering att den infördes
              för fort och lite slarvigt. Man hängde inte med när det gällde
              att säkra kvaliteten hela vägen. Det ser också för olika ut på
              olika håll.
            </seg>
            <seg n="fe52a3f2">
              Därför är det intressant att notera att Nils-Erik Söderqvist
              själv var med och avfärdade de borgerliga kraven på att så att
              säga styra upp kvaliteten via examensmålen. Det gällde läs- och
              skrivinlärning, som Ulf Nilsson tidigare talade om, alltså förmågan
              att verkligen lära yngre barn att läsa och skriva. Det handlade
              om kunskaper om mobbning och konflikthantering. Det röstade Söderqvist
              nej till. Riksdagen körde över honom. Det handlade om förmågan
              att använda prov och att betygsätta. Allt detta sade Söderqvist
              nej till här i riksdagen förra året.
            </seg>
            <seg n="08e55c51">
              Sedan gick det några veckor. Då kom eftertankens kranka blekhet
              i form av hans apostel Leif Pagrotsky som skrev en artikel i DN
              och kapade de borgerliga förslagen rakt av, införde dem, men berättade
              inte varifrån de kom. Nu refererar Söderqvist och majoriteten
              i betänkandet till att detta var nödvändiga och bra förändringar.
              Det visar bara att Socialdemokraterna inte förmått att ta ansvar
              för den reform som de själva stod bakom.
            </seg>
            <seg n="7937b23a">
              Men jag ska ställa några konkreta frågor. Vad vill Söderqvist
              göra för att stärka forskningsanknytningen i lärarutbildningen
              och i läraryrket? Jag redogjorde för vad vi vill.
            </seg>
            <seg n="c3702b20">
              Vad vill Söderqvist göra för att stärka finansieringen av akademisk
              fortbildning för lärare?
            </seg>
            <seg n="78243db6">
              Vad vill Söderqvist göra för att vi ska komma bort från att bara
              65 % av landets lärare är ämnesbehöriga?
            </seg>
            <seg n="74c5d4f7">
              Vad vill Söderqvist göra för att motverka kommande lärarbrist
              när vi vet att det kommer att behövas bortåt 13 000 nya behöriga
              och välutbildade lärare per år framöver?
            </seg>
          </u>
          <note type="speaker" n="34ba8312">
            Anf. 11 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-99a58dc746edabeb-1" n="8b9d45c5">
            <seg n="673cf919">
              Fru talman! Att regeringen gick med på justeringar i examensbeskrivningen
              bygger inte på att dessa saker inte fanns där. Om du ägnar dig
              åt att läsa Lärarutbildningskommitténs betänkande och betänkandet
              som vi diskuterade här i kammaren så finns alla dessa områden
              omskrivna.
            </seg>
            <seg n="8b581de8">
              Sedan kan man bara konstatera, vilket jag tycker att Britt-Marie
              Danestig har gjort tydligt och klart, att det nu har blivit en
              skärpning och ett förtydligande. Och det kan hända att det har
              varit nödvändigt. Och nu konstaterar vi att det är på det sättet.
            </seg>
            <seg n="d3c064c4">
              Jag fick inte höra ett ord från Sten Tolgfors om vad man tänker
              ta bort av dessa 20 poäng när man nu vill lägga mer tid på ämneskunskaperna
              och mer tid på specialisering, som man beskriver. Vad är detta?
              Det måste ändå finnas en tydlighet i fråga om vad som är oviktigt
              inom det allmänna utbildningsområdet.
            </seg>
            <seg n="40eb13d5">
              Vi talar om att det är oerhört viktigt att skilda erfarenheter
              och perspektiv möts, att man möter och bearbetar erfarenheter
              i yrkesrollen och att man har med sig olika saker från olika håll.
              Det ska vara en mångkulturell mötesplats, gruppdynamik, konflikthantering,
              ledarskap, specialpedagogik och även läs- och skrivinlärning.
              Man ska kunna utnyttja olika kulturella och konstnärliga uttrycksformer.
              Vad är kunskap för olika åldrar, för människor med olika sociala
              och etniska bakgrunder? Det handlar om kunskap om barns olika
              livssituationer och uppväxtvillkor och så vidare. Man kan göra
              listan mycket längre därför att det var det som var vitsen med
              att vi faktiskt formulerade detta när det gäller 60 poäng. Men
              varför finns det inte med någonting om detta? Vad är det som ni
              ska ta bort?
            </seg>
          </u>
          <note type="speaker" n="4862a3bc">
            Anf. 12 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-a8efbc8f695c4476-2" n="284e6289">
            <seg n="fbd35131">
              Fru talman! Jag tackar för det trevliga svaret i repliken. Det
              hade dock ingenting att göra med den fråga som jag ställde.
            </seg>
            <seg n="6e9c75fe">
              Jag frågade vad Söderqvist ville göra för att öka forskningsanknytningen
              i lärarutbildningen eftersom den akademiska massan är väldigt
              låg bara var femte lärare är själv forskarutbildad. Jag frågade
              hur man vill öka forskningsanknytningen för läraryrket med skolnära
              forskning.
            </seg>
            <seg n="7566fbdf">
              Jag frågade hur man vill stärka akademisk fortbildning som knappt
              existerar i dag för lärare. Jag har redogjort för vad vi vill.
              Jag frågade hur man vill göra för att komma till rätta med det
              faktum att bara två tredjedelar av landets lärare är ämnesbehöriga.
              Jag frågade vad man vill göra för att komma till rätta med att
              en femtedel av landets lärare inte är behöriga alls, och jag frågade
              vad Socialdemokraterna vill göra för att komma till rätta med
              den kommande lärarbristen. Det kommer att saknas bortåt 13 000
              lärare om ett par år.
            </seg>
            <seg n="e604dbaf">
              Majoriteten har ingen som helst synpunkt på de här fullständigt
              fundamentala frågorna.
            </seg>
            <seg n="b64112cb">
              Jag hörde också Nils-Erik Söderqvist beskriva att regeringen
              gick med på förändringar. Jag säger att problemet med den nya
              lärarutbildningen till stor del var bristande politisk hantering.
              Den infördes för snabbt, för slarvigt, och därför har anpassningstiden
              kommit till i efterhand. Det har delvis visat sig som kvalitetsbrister.
            </seg>
            <seg n="4cb9f3b5">
              Det var Nils-Erik Söderqvist själv som här i riksdagen förra
              året avfärdade de krav på kvalitetshöjningar som de borgerliga
              partierna med stöd av Högskoleverket bland annat ville genomföra.
              Sedan fick regeringen backa, och nu står Söderqvist här och säger
              att det där var väl bra. Ja, det var verkligen eftertankens kranka
              blekhet.
            </seg>
            <seg n="d05281f9">
              Varför ville vi då korta det allmänna utbildningsområdet från
              60 till 40? Ja, inte minst därför att vi vet av erfarenheterna
              från det tidigare PPU-året att de flesta av landets gymnasielärare
              som har tillkommit först läste akademiska ämnen och sedan ett
              pedagogiskt påbyggnadsår. Det är så vi har fått behöriga lärare
              i det här landet. Att förlänga den tiden till ett och ett halvt
              år gör, tror jag, att det blir en spärr så att inte tillräckligt
              många genomgår den utbildningen. I stället får vi obehöriga lärare
              i svensk skola.
            </seg>
            <seg n="dab4831f">
              Du fick ett svar, Söderqvist. Se nu till att prestera åtminstone
              ett svar på mina frågor.
            </seg>
          </u>
          <note type="speaker" n="09bf4d46">
            Anf. 13 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-99a58dc746edabeb-2" n="8b9d45c5">
            <seg n="9675a40e">
              Fru talman! Det var många frågor som Sten Tolgfors ställde. Jag
              ska försöka besvara en del av dem.
            </seg>
            <seg n="8c15b059">
              Först frågan om lärarbristen. Före lärarreformen hade vi ungefär
              9 000 lärare i lärarutbildningen. Efter reformen, när den sjösatts,
              var vi uppe i 14 000. Det var en konkret åtgärd i reformen. Det
              var en nödvändig reform för att stärka lärarutbildningen för att
              kunna leverera kompetenta lärare ute i verksamheten.
            </seg>
            <seg n="f8f14e21">
              Vi följer upp fortsatt, som betänkandet också tydligt och bra
              beskriver, i dialog med lärosätena och kommunerna för att se vad
              som behöver göras. Högskoleverket följer detta oerhört noga, och
              även andra.
            </seg>
            <seg n="69928f02">
              Forskningen var ju ett av de riktigt stora huvudnumren i den
              nya lärarutbildningen. Äntligen samlade vi oss kring att kräva
              att det här området skulle ha egna pengar för forskning. Det som
              låg bakom var Lärarutbildningskommittén. Denna satsning gjorde
              att vi i dag har en bra bit över 100 miljoner som är avsatta till
              forskning och som inte fanns förut. Det fanns inga sådana pengar,
              utan man var hänvisad till de pengar som vi brukar prata om som
              medfinansiering från högskolor och universitet och där vi nu kan
              kritiskt konstatera och fråga: Vad blev det av det som vi ändå
              hoppades på?
            </seg>
            <seg n="67b44811">
              Vi har fått exempelvis forskarskolorna, och vi har fått förutsättningar
              att på sikt verkligen stärka forskningen, inte minst den tillämpade
              forskningen ute i skolorna. Det är oerhört viktigt.
            </seg>
            <seg n="ae7f1c65">
              Fortbildningen ja, jag tillhör dem som brukar säga att om vi
              menar allvar med att det här är det viktigaste området för framtiden
              för att behålla och utveckla välfärden och att denna yrkesgrupp
              som jag sade i mitt huvudanförande kanske är den viktigaste yrkesgruppen,
              då måste de som finns inom den få i jämförelse med andra oerhört
              mycket mer fortbildning. Det är ett kommunalt ansvar. Vi har en
              lärarutbildning där vi har ett verktyg som ger oss förutsättningar
              för att fortsatt bevaka det i dialog med kommunerna. Det är oerhört
              viktigt.
            </seg>
          </u>
          <note type="speaker" n="8c26119a">
            Anf. 14 ULF NILSSON (fp) replik:
          </note>
          <u who="ulf_nilsson_3de2dc" xml:id="i-d01df738df691278-3" n="1ff466de">
            <seg n="47969c56">
              Fru talman! Nils-Erik Söderqvist sade att han var rädd för att
              vingklippa strukturen i lärarutbildningen. För mig är det ett
              märkligt påstående därför att det nästan inte finns någon struktur
              i lärarutbildningen. Den utvärdering som kom från Högskoleverket
              förra året var bland den mest negativa Högskoleverket någonsin
              har lämnat sedan de började med utvärderingar av en akademisk
              utbildning. De ifrågasatte till och med examensrättigheterna på
              ett stort antal lärarutbildningar. Det var låg studietakt, låg
              akademisk nivå. Det allmänna utbildningsområdet var en av de saker
              som man var mest kritisk till. Man ansåg bland annat att studenterna
              ägnade, jämfört med till exempel studenter på Tekniska högskolan,
              väldigt lite effektiv tid till studier. Det är just det allmänna
              utbildningsområdet som studenterna själva är väldigt kritiska
              till.
            </seg>
            <seg n="855efa6e">
              En annan kritikpunkt var att det inte finns någon progression
              i utbildningen. Man plockar olika kurser här och där, och så sitter
              det blandat studenter som har förkunskaper i den kurs de går med
              andra som inte har några förkunskaper alls. Det är väldigt svårt.
            </seg>
            <seg n="2dc4aad4">
              Jag ska ställa två väldigt konkreta frågor eftersom vi inte hinner
              med en allmän diskussion. En kritik som Högskoleverket kom med
              gällde detta att lärare för de yngre barnen inte får lära sig
              någonting om läs- och skrivutveckling och att lärarstudenterna
              inte får någon kunskap om prov och betygssättning. Tycker Nils-Erik
              Söderqvist att den lilla förändring som regeringen har gjort och
              det är min konkreta fråga är tillräcklig? Man har skrivit en liten
              mening om att lärare för de yngre barnen behöver kunskaper om
              läs- och skrivinlärning. Det säger ingenting om det räcker med
              en fempoängskurs i läs- och skrivinlärning eller om man verkligen
              ska bli specialist på det som lärare för de mindre barnen. Tycker
              Nils-Erik Söderqvist att de små blygsamma formuleringarna är tillräckliga
              för att garantera att vi får lärare med rätt kunskaper för sitt
              stadium?
            </seg>
          </u>
          <note type="speaker" n="91425b9b">
            Anf. 15 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-99a58dc746edabeb-3" n="8b9d45c5">
            <seg n="dc31547c">
              Fru talman! Jag skulle vilja börja med att påminna Ulf Nilsson
              om att jag väldigt gärna skulle vilja ha ett svar på vad det är
              som ska tas bort i det allmänna utbildningsområdet. Jag ska inte
              förlänga frågeställningen kring det utan bara konstatera att jag
              väldigt gärna skulle vilja ha svar på det.
            </seg>
            <seg n="62f220c8">
              Ulf Nilsson frågade om de yngre barnen. Jag vill påminna Ulf
              Nilsson om att Folkpartiet satte sig mot, när vi antog reformen,
              att vi ökade på utbildningen när det gäller de lägre åldrarna.
              Det gällde sammantaget de lägre åldrarna i förskolan men också
              i grundskolan. Jag lyfter fram det för att konstatera att vi såg
              betydelsen av att också stärka dem som jobbar i förskolan, inte
              minst med tanke på att behöva stödja och stimulera det som vi
              har diskuterat flera gånger, läs- och skrivinlärning och så vidare.
              Därför gick vi upp till 140 poäng från tidigare 120. Det var ett
              sätt att stärka. Jag var oerhört förvånad över att Folkpartiet
              sade nej till den förbättringen.
            </seg>
            <seg n="84afb8ad">
              Examensordningen anger nu tydligt, ännu tydligare, det som Ulf
              Nilsson tog upp om läs- och skrivinlärning. Examensordningen ska
              följas. Sedan för vi en dialog kring detta.
            </seg>
            <seg n="4532b439">
              Det är ett märkligt sätt att referera Högskoleverket, som säger
              att de här förändringarna har höjt kvaliteten. De säger att lärarutbildningens
              ställning har stärkts. De visar med tydlighet att reformen var
              nödvändig. Den har förbättrat lärarutbildningen i jämförelse med
              tidigare. Därför är det oerhört knepigt att påpeka att enskilda
              grejer, som vi har rättat till, skulle göra att man kan inta en
              kritisk ställning och döma ut reformen. Det är inte så.
            </seg>
          </u>
          <note type="speaker" n="ffc5e165">
            Anf. 16 ULF NILSSON (fp) replik:
          </note>
          <u who="ulf_nilsson_3de2dc" xml:id="i-d01df738df691278-4" n="1ff466de">
            <seg n="145cc0fd">
              Fru talman! Jag talade så sent som för en vecka sedan med en
              lärarstudent som har tänkt sig att bli förskollärare. Hennes uppfattning
              om det allmänna utbildningsområdet var att det till 7080 % handlade
              om sådant som inte hade med hennes tänkta framtid att göra. Det
              är naturligtvis så när man, mer eller mindre gemensamt, ska ägna
              tre terminer åt ämnen för lärare med helt olika inriktning.
            </seg>
            <seg n="5aa46334">
              Framför allt vill jag återgå till Högskoleverket. Det var inte
              deras sak att avgöra om riksdagen hade fattat ett politiskt riktigt
              beslut eller inte. De skulle utvärdera den akademiska nivån, och
              den var så dålig att de övervägde att dra in examensrättigheter.
              De sade att de hade gjort det om inte Sverige hade haft ett så
              stort behov av lärare. Det var en väldigt stark kritik.
            </seg>
            <seg n="ddc0e85e">
              Jag vill återgå till förändringen i examensordningen där det
              finns en mening om att det ska finnas kunskaper om läs- och skrivinlärning.
              Lärarna ska också få kunskaper om hur man sätter betyg och konstruerar
              prov.
            </seg>
            <seg n="f3373c2e">
              Tidigare har det alltså inte funnits något som helst krav på
              detta, och det är rätt fantastiskt om vi tänker efter. Nils-Erik
              Söderqvist har varit med om att genomföra en lärarutbildning där
              det inte finns något krav på att lärare som undervisar barn i
              lägre åldrar ska ha någon kunskap om läs- och skrivutveckling.
            </seg>
            <seg n="38c7c72a">
              Nu har den här meningen kommit till, och det räcker alltså. För
              att tillfredsställa det skulle det räcka med en fjärdedels termins
              studier, 5 poäng, i läs- och skrivinlärning eller en fjärdedels
              termins kunskaper om hur man sätter betyg detta viktiga område.
            </seg>
            <seg n="e38994fd">
              Min fråga blir därför igen: Tycker Nils-Erik Söderqvist att det
              i dag är tillräckligt starka krav på vad lärarna ska kunna om
              läs- och skrivutveckling och om betygssättning?
            </seg>
          </u>
          <note type="speaker" n="6beadf8a">
            Anf. 17 NILS-ERIK SÖDERQVIST (s) replik:
          </note>
          <u who="nils-erik_soderqvist_27b017" xml:id="i-99a58dc746edabeb-4" n="8b9d45c5">
            <seg n="f1bbd3d1">
              Fru talman! I portalparagrafen i examensordningen står det: För
              att få lärarexamen skall studenten ha de kunskaper och de färdigheter
              som behövs för att förverkliga förskolans, skolans och vuxenutbildningens
              mål.
            </seg>
            <seg n="124336c0">
              Detta är oerhört tydligt angivet. Sedan kan man läsa vad de säger.
              Men här framgår ju oerhört tydligt vad som gäller. Det var mycket
              skrivningar om detta i både utredningen och betänkandet senare.
            </seg>
            <seg n="302c09f9">
              Svaret är alltså ja på din fråga, Ulf Nilsson.
            </seg>
            <seg n="d60ed257">
              Vi behöver inte dividera så mycket om vad den ene sagt och inte
              sagt och om hur de rapporter är som har kommit. Jag bara konstaterar
              att de lärarfackliga organisationerna nu i alla fall har sagt
              att nästan 80 % av studenterna är nöjda med sin lärarutbildning
              och att det är en kraftig förbättring jämfört med tidigare. En
              av poängerna med en ny reform de första studenterna har knappt
              kommit ut är naturligtvis att det finns anledning att ändå avvakta
              och se hur reformen sätter sig och hur den mognar fram. Det tycker
              jag har skett, jämfört med tidigare, på ett alldeles strålande
              sätt. Det vore märkligt om det inte fanns brister i enskildheter
              som måste rättas till.
            </seg>
            <seg n="f83f122e">
              Fortfarande finns det ett frågetecken, och detta är det allra
              märkligaste. Vi tycks ju inte få något svar på trolleritrickset
              att bara ta bort en del av det allmänna utbildningsområdet som
              är så oerhört centralt och viktigt för att lägga det på det som
              redan finns där och det som redan har förstärkts, det vill säga
              ämneskunskaperna. I stället beskär man det som kanske är läraryrkets
              allra viktigaste område. Jag beklagar det.
            </seg>
          </u>
          <note type="speaker" n="0435f6f2">
            Anf. 18 ANA MARIA NARTI (fp):
          </note>
          <u who="ana_maria_narti_1cdb99" xml:id="i-360fc8d30d8f23cb-0" n="0fe9afff">
            <seg n="723c2152">
              Fru talman! I höstas var jag med i ett klassrum årskurs 5. Det
              var inte bara jag utan vi var flera som besökte den lektionen.
              Det var ganska många skolbyråkrater och en mycket stolt lärarinna.
              Vi fick en demonstration av en oerhört väl intränad sammanträdesteknik.
              Barnen var mycket duktiga på att fördela ordet och på att prata
              var och en, i tur och ordning, och säga vad de tyckte. Men sedan
              skulle de läsa små lappar som de under veckan hade skickat till
              lärarinnan för att beskriva sina direkta svårigheter under veckan.
              Eleverna kunde inte läsa. Skolbyråkraterna och den stolta lärarinnan
              såg inte att barn i årskurs 5 fortfarande hade väldigt svårt att
              ta sig igenom en mycket enkel av barnen själva skriven text.
            </seg>
            <seg n="e3bf0492">
              För mig var den här lektionen den perfekta demonstrationen av
              den blindhet som drabbar både socialdemokrater och vänsterpartister
              när det gäller kunskaper. Man hade alltså tränat barnen i sammanträdesteknik.
              Men sedan spelade det ingen roll att dessa barn i årskurs 5 hade
              svårt att läsa en enkel text.
            </seg>
            <seg n="14f37fb0">
              Varifrån den kunskapsteoretiska syn som har inspirerat den attityden
              kommer är en lång historia och en historia om ideologi. I socialismens
              utveckling jag upprepar det finns det två inriktningar när det
              gäller kunskap. Den ena inriktningen säger att var och en har
              rätt till det bästa. Brecht brukade tala om kaviar åt folket.
              Vidare har det funnits, och finns tyvärr fortfarande, i Sverige
              en inriktning som säger att vi måste göra om kunskapen så att
              den passar alla. Det betyder att man ska pressa ned, blanda ihop,
              ostrukturera och egentligen förstöra kunskapen. Det är vad som
              har hänt.
            </seg>
            <seg n="1b6ec3bb">
              Jag har en dröm, fru talman! Jag drömmer nämligen om en valkampanj
              som är avslappnad och värdig och som saknar prestigefixering och
              aggressivitet. Jag vet att det nästan är en omöjlighet. Men tänk
              er vad som skulle kunna hända om den röda delen av den svenska
              färgskalan i politiken erkände sina misstag! I praktiken har de
              börjat göra det. De förändrar men erkänner inte de principiella
              misstag som de har gjort.
            </seg>
            <seg n="6423b733">
              Jag ska tala direkt till Britt-Marie Danestig genom er, fru talman.
              Att tala om livet icke delat i kunskapsområden är väldigt konstigt
              i en tid när kunskapen växer lavinartat i vardagen och när gentekniken
              blir någonting som vi kan diskutera vid frukostbordet i vilket
              hem som helst eftersom medicinerna till farfar eller mormor kommer
              att förändras. Men då måste man veta vad genteknik är. Man måste
              ha en mycket stark kunskapsbas för att gå in i detta.
            </seg>
            <seg n="a30df992">
              Hur kan man säga att livet och ämneskunskapen står i motsats
              till varandra när till exempel kunskap och statistik är absolut
              nödvändiga i det val som kommer? Att kunna tolka statistik är
              viktigt för varje invånare i det här landet. Men är man dålig
              i matematik kan man låta sig luras av vissa påståenden om statistiken
              som det är mycket lätt att kritisera och avfärda.
            </seg>
            <seg n="6fe79cec">
              När vi talar om ämneskunskap sätter vi inte den i motsats till
              värme, pedagogik och djup kunskap om sociala relationer i klassrummet
              och runtomkring skolan tvärtom! Vi ser den enorma förlust som
              Sverige som kunskapsland har gått igenom när det som var den starkaste
              kraften i Sveriges utveckling passionen för naturvetenskapen och
              tekniken förlorar mer och mer och mer i vardagen och när så få
              unga människor upptäcker glädjen, den passionerade nyfikenheten
              och den lycka som finns i naturvetenskap och teknik.
            </seg>
            <seg n="a197267a">
              Det var den starkaste delen av det svenska kulturarvet. Det har
              gått förlorat. Vi vill hämta in det. Därför vill vi jobba mycket
              bättre med ämneskunskaper. Vi säger som Brecht: Kaviar åt folket.
              Den mesta och bäst utvecklade kunskapen till alla människor.
            </seg>
            <seg n="5b35908e">
              Skillnaden mellan oss och dem som har inspirerat till de katastrofala
              förändringarna av lärarutbildningen ligger just i att vi inte
              betraktar matematik, grammatik, filosofi och biologi som farliga
              ämnen för barn som kommer från miljöer utan tradition på det här
              området. Vi vill tvärtom öppna de här ämnena för alla. Då måste
              alla få den intellektuella träning som behövs för det.
            </seg>
            <seg n="59faac2f">
              När det gäller simning kastar ni inte barnen i bassängen utan
              att de har tränat och lärt sig vad de ska göra där. När det gäller
              de teoretiska ämnena vill ni att barnen själva ska söka kunskap.
              Det är fel. De kan inte göra det. De behöver träning.
            </seg>
            <seg n="fa6a1dfe">
              Något som mycket tydligt visar detta är det som har hänt med
              kunskapen i språk främmande språk, men också svenska i Sverige.
              Den har blivit allt lägre. Nu har vi en enorm debatt om varför
              invandrarbarn inte lär sig tillräckligt bra svenska. Svenska barn
              lär sig bara en del svenska. Man tränar för lite skrivspråk, man
              tränar för lite på arbete med avancerad text. Grammatik och stavning
              är väldigt oviktiga saker. Allt som leder till utveckling av ett
              vårdat språk betraktas som sekundärt. Det ger en försvagning av
              modersmålet i det här landet. Det är en tragedi.
            </seg>
          </u>
          <note type="speaker" n="8c15f14d">
            Anf. 19 BRITT-MARIE DANESTIG (v) replik:
          </note>
          <u who="britt-marie_danestig_7936f2" xml:id="i-d29bf576eed8974d-3" n="45c38d21">
            <seg n="4c318c1d">
              Fru talman! Eftersom Ana Maria Narti nämnde mig vid namn vill
              jag klargöra vad jag sade. Jag sade inte att livet ska vara befriat
              från kunskap. Jag sade tvärtom att livet knappast går att indela
              i traditionella avgränsade skolämnen. Om man ska hantera livet
              fordras kanske en annan typ av kunskap.
            </seg>
            <seg n="3769f7f0">
              Ibland när jag lyssnar på Ana Maria Narti och andra folkpartister
              verkar det som om ni var kemiskt befriade från att ha tagit del
              av vad modern pedagogisk forskning säger om lärande.
            </seg>
          </u>
          <note type="speaker" n="b5b6228e">
            Anf. 20 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-360fc8d30d8f23cb-1" n="0fe9afff">
            <seg n="51c0be3e">
              Fru talman! Vi talar inte om skolämnen. Vi talar om kunskapsgrenar.
              De har sin struktur. De kräver en progressivitet i inlärningen
              som enligt Högskoleverket i dag saknas i lärarutbildningen. Det
              var huvudpunkten i deras kritik: icke struktur, icke progressivitet.
            </seg>
            <seg n="97aebe16">
              Kemiskt fria från modern pedagogisk forskning, sade Britt-Marie
              Danestig. Ni glömmer alltid alla pedagogiska skrifter och undersökningar
              som inte passar in i er ideologi. Jag har aldrig hört en socialdemokrat
              eller vänsterpartist tala om Inger Enqvists böcker om skolan.
              Jag har aldrig hört någon av er tala om till exempel den mycket
              höga akademiska utbildning som finländska lärare får, vilket direkt
              avspeglas i resultatet i den finska skolan.
            </seg>
            <seg n="9843f990">
              Pedagogik står inte i motsats till djupa kunskaper i olika kunskapsgrenar.
              Tvärvetenskap kan inte existera innan det existerar en grundlig
              elementär bas av kunskaper i varje ämne. Sedan kommer tvärvetenskapen.
            </seg>
          </u>
          <note type="speaker" n="c8b24b71">
            Anf. 21 BRITT-MARIE DANESTIG (v) replik:
          </note>
          <u who="britt-marie_danestig_7936f2" xml:id="i-d29bf576eed8974d-4" n="45c38d21">
            <seg n="9a69069d">
              Fru talman! Om vi inte har ägnat tillräckligt mycket tid åt det
              finska skolsystemet må det väl vara oss förlåtet. Vi verkar ju
              här i Sverige och det är den svenska skolan som vi oftast sysslar
              med och bör ägna oss åt.
            </seg>
            <seg n="0abc79d2">
              Folkpartiet har varit motståndare till i stort sett alla stora
              reformer inom skolans område under mycket lång tid. Ni vill stanna
              kvar i det som har varit och i den tid som för länge sedan är
              försvunnen. Det är ungefär ett halvt sekel sedan Sverige såg ut
              på det sätt som den skola ni förespråkar skulle passa i.
            </seg>
            <seg n="4b272540">
              Vi är absolut inte något kunskapsfientligt parti. Större delen
              av mitt förra anförande handlade just om vikten av att få en rejäl
              forskningsanknytning i lärarutbildningen. Det är för oss oerhört
              viktigt.
            </seg>
            <seg n="43a24c68">
              Folkpartiet har en, enligt min mening, mycket elitistisk kunskapssyn.
              Det är en annan sak.
            </seg>
          </u>
          <note type="speaker" n="1d8f42e4">
            Anf. 22 ANA MARIA NARTI (fp) replik:
          </note>
          <u who="ana_maria_narti_1cdb99" xml:id="i-360fc8d30d8f23cb-2" n="0fe9afff">
            <seg n="11c548cd">
              Fru talman! Vi har en elitistisk syn på kunskap och skola. Vi
              vill att alla ska kunna bli en del av detta lands elit. Vi vill
              ha kaviar för folket. Den högsta kunskapen, den djupaste kunskapen
              för alla är vår elitism. Vi är stolta över det.
            </seg>
          </u>
          <note n="ef7b7c15">
            Överläggningen var härmed avslutad.
          </note>
          <note n="3d3b844b">
            5 § Redogörelse för regelförbättringsarbetet
          </note>
          <note n="73aacf24">
            Föredrogs
          </note>
          <note type="speaker" n="f9c6523e">
            Anf. 23 KRISTER HAMMARBERGH (m):
          </note>
          <u who="krister_hammarbergh_733a26" xml:id="i-a15d3b9b3b286f4c-0" n="4d1451fc">
            <seg n="d882c590">
              Fru talman! Återigen diskuterar vi här i kammaren regelförenklingar.
              Det är ett ämne som kanske inte låter särskilt upphetsande. I
              grund och botten handlar det om jobb. Det måste inte bara löna
              sig för människor att arbeta, det måste också vara lätt och lönsamt
              att anställa människor.
            </seg>
            <seg n="13bb0775">
              Regelförenklingsarbetet är oerhört viktigt för företagen. Det
              har drivits av alliansens partier under många år. År 1999 lyckades
              man till slut få ett uttalande här i riksdagen där man ålade regeringen
              ett antal uppgifter.
            </seg>
            <seg n="b201015f">
              Inte förrän 2002 då alliansens partier fick stöd av Miljöpartiet
              vilket hedrar dem lyckades riksdagen tvinga igenom ett beslut
              som regeringen har haft att leverera. Visst är det så, fru talman,
              att när riksdagen fattar ett beslut har regeringen att rätta sig
              efter det och se till att beslutet blir genomfört.
            </seg>
            <seg n="89d98c91">
              Varför är det så viktigt att prata om dessa regelförenklingar?
              Det regelverk och den ibland onödiga administration som finns
              den nödvändiga administrationen och det nödvändiga regelverket
              ska vi naturligtvis ha kvar kostar oerhörda summor pengar. Det
              är resurser som företagen hade kunnat använda för att anställa
              människor eller göra nödvändiga investeringar för att många av
              de 1,6 miljoner människor som i dag skulle vilja jobba eller jobba
              mer skulle ha fått ett jobb.
            </seg>
            <seg n="399282f9">
              Vad kostar det? Det finns beräkningar som visar att ett företag
              med färre än 20 anställda har en kostnad för skatter, arbetsmarknads-
              och miljöregler på ungefär 30 000 kr per anställd och år.
            </seg>
            <seg n="106f1943">
              Gamla siffror säger att företagen har direkta administrativa
              kostnader för regelverket på mellan 60 och 70 miljarder kronor.
            </seg>
            <seg n="2681c184">
              Riktigt hur utvecklingen har gått vet vi inte, men det finns
              ett antal negativa indikationer just nu.
            </seg>
            <seg n="2322a809">
              Vad beslutade riksdagen 2002, och vad har hänt? Riksdagen beslutade
              att hela det regelverk som rör företagande ska gås igenom så att
              onödiga och krångliga regler tas bort. Har regeringen levererat?
              Svaret är nej. Man har inte gått igenom hela regelverket. Det
              är beklagligt. Mandatperioden är strax över.
            </seg>
            <seg n="54d0239c">
              Vad beslutade riksdagen i övrigt? Jo, att det ska sättas upp
              ett kvantitativt mål för att redan under den här mandatperioden
              påtagligt minska företagens kostnader för administration av regelverket.
              Det här hade kunnat vara genomfört förra året om riksdagen och
              majoriteten, faktiskt Miljöpartiet också, hade bifallit alliansens
              förslag om en generell sänkning av företagens kostnader med 25
              %. Lite har hänt sedan dess, men något har ändå hänt. Två delmål
              är nu uppsatta. Men riksdagens beslut har inte regeringen levt
              upp till.
            </seg>
            <seg n="519660a0">
              Vad regeringen har levt upp till, och det ska man väl hedra,
              är att den har lämnat in en ansökan till OECD, vilket var riksdagens
              beslut, om att granska vårt regelförenklingsarbete. Men det kanske
              var den lätta delen. Man har också börjat försöka sätta upp tidsgränser
              för hur lång tid det ska ta för myndigheterna att besvara och
              handlägga ett ärende. Men det här arbetet går de facto väldigt
              långsamt.
            </seg>
            <seg n="8c660ae7">
              Hur går det nu? Det finns något som kallas för Näringslivets
              regelnämnd. Deras senaste rapport, som nu har ungefär ett år på
              nacken, kunde visa att utvecklingen faktiskt går åt fel håll.
              Det senaste år de har mätt visar det sig att mängden regler som
              gjorde det svårare och som ökade kostnaderna blev större. Det
              var en 58-procentig ökning. För lättnaderna var det en 16-procentig
              minskning. Det märkliga med det är att trots de beslut som riksdagen
              hade fattat steg takten av regler som ökade kostnaden. Vi har
              alltså haft en negativ utveckling trots riksdagens beslut.
            </seg>
            <seg n="c03ae0a8">
              År 1999 mätte Statskontoret mängden blanketter som skulle användas.
              Det var då 75 myndigheter som nyttjade dessa. Vad har hänt sedan
              dess? Man hade kunnat förvänta sig att regeringen skulle följa
              upp det. Det har man inte gjort, så nu har Näringslivets regelnämnd
              själv gjort det. De gjorde det 2005. Hur positiv har då utvecklingen
              varit sedan 1999? Hur positiv har utvecklingen varit sedan riksdagens
              fattade sitt beslut? Jo, i praktiken har antalet blanketter ökat
              med nästan en tredjedel. Det är nu 94 miljoner blanketter som
              företagen ska fylla i. Naturvårdsverket hade ökat sin andel från
              2 300 blanketter och är i dag uppe i 108 000. Skattemyndigheten
              står för den dramatiska ökningen. Det är bara att konstatera.
            </seg>
            <seg n="3ba3eb26">
              Samtidigt säger myndigheterna själva att man skulle kunna samordna
              sitt insamlande av uppgifter. Men det är bara en tredjedel av
              dem som säger att de gör det. Varför går arbetet så sakta? Varför
              går det så långsamt? Det finns naturligtvis ett politiskt skäl.
              Vi har tvingat Socialdemokraterna att genomföra det här riksdagsbeslutet.
              Man tycker inte om det. Därför går arbetet väldigt långsamt.
            </seg>
            <seg n="0ba787f3">
              Det pratas väldigt mycket, och förra årets slogs det på stora
              trumman, om 291 förslag på regelförenklingar som skulle genomföras.
              Det visade sig att 70 handlade om hemsidor. Det pratas också väldigt
              mycket om det här med företagsportaler. Det är något som ska underlättas,
              framför allt via nätet. Vad har hänt där då? Jo, de undersökningar
              som har gjorts med 1 001 företag visar att företagen inte är nöjda.
              De tycker att det är svårt. Det finns liten kännedom om dessa
              webbplatser. De är dåligt anpassade till att man ska kunna hämta
              och lämna uppgifter. Det är svårt att ha en dialog med myndigheterna.
              De fungerar kort sagt inte som det var tänkt. Återigen: Arbetet
              går väldigt långsamt.
            </seg>
            <seg n="90c41a10">
              Från alliansens sida vill vi ha ett övergripande mål, och vi
              vill ha det nu, på 25 %. Vi tycker att det är viktigt att angripa
              det befintliga regelverket, men det är lika viktigt att se till
              att inte nya regelverk tränger sig in och ökar kostnaderna. Ett
              exempel är förslaget nu om heltidsanställningar, där ingen konsekvensanalys
              har gjorts av vad det innebär. Det visar sig att bara det förslaget,
              som nu är nytt, kommer att kosta företagen nästan 3 miljarder
              kronor. Mellan företagen handlar det om en kostnad på mellan 6
              800 och 25 600 kr per anställd, i snitt 14 500 kr. Att sedan förslaget
              i sin tur sannolikt tyvärr kommer att drabba både turistnäring
              och vintertestverksamhet för bilar i norra Sverige är en annan
              sak. Det innebär dessutom den här enorma regelbördan.
            </seg>
            <seg n="91d8bc17">
              Vi vill från alliansen få enklare redovisningsregler för små
              företag. Det är nu dags att mycket snabbt se över miljöbalken
              och plan- och bygglagen. Det är dags att stoppa förslaget om torghandelslag
              och förslaget om heltider. Det handlar om att förenkla informationsavlämnandet.
              Vi måste lära oss av Storbritannien och Finland att faktiskt ha
              ett enklare regelverk när det gäller de beslut som fattas på EU-nivå,
              för vi utnyttjar inte de möjligheter som vi har.
            </seg>
            <seg n="30b9d2e4">
              Jag tycker att det är synd att majoriteten nöjer sig med att
              säga att arbetet i dag är ambitiöst. Det är bara att konstatera
              att majoritetstexten också säger att arbetet är en ständigt pågående
              process. Det är väl ett sätt att skyla över att så lite görs.
              Processen ska aldrig ta slut. Vi förstår också att det är en pågående
              process, men en process som kan gå i olika hastighet. Nu går det
              för långsamt.
            </seg>
            <seg n="f1b13592">
              Apropå regler, innan jag yrkar bifall till reservation 1, vet
              jag inte om reglerna tillåter att man vinkar härifrån talarstolen,
              men jag har haft min pojke, som är åtta år, här hela veckan. Han
              sitter på läktaren. Så: Hej, Erik!
            </seg>
          </u>
          <note n="3919c44e">
            Jag yrkar bifall till reservation 1.
          </note>
          <note type="speaker" n="64a87b24">
            Anf. 24 EVA FLYBORG (fp):
          </note>
          <u who="eva_flyborg_98fa85" xml:id="i-e29bbd15eef20cf6-0" n="94b476af" next="i-59bd4766fd62b0f2-0">
            <seg n="cc3727b3">
              Fru talman! Varför är regelförenklingar viktiga? Spelar det egentligen
              någon roll? Är det inte bara oppositionen som bråkar och skriker
              i onödan och faktiskt inte vet sin plats att sitta still och vara
              tyst? Nej, så enkelt är inte livet. Vi har flera oberoende granskare
              som har riktat skarp kritik mot regeringens arbete på det här
              området. Det är till exempel Riksrevisionen, Nutek, och Statskontoret
              för att inte tala om de viktigaste granskarna av alla: företagarna
              själva, som underkänner hela detta arbete. Det är en allvarlig
              kritik. Arbetet går långsamt. Det ned- eller bortprioriteras och
              riktas in på delvis alldeles fel saker. Simplexgruppen har misslyckats.
              Cheferna har avgått i ren desperation för att ingenting hände.
            </seg>
            <seg n="d702026b">
              Vi vet, fru talman, att Sverige är ett administrativt moget land
              ja, rent av övermoget. En företagare ska rätta sig efter väldigt
              mycket olika regler. Det finns 20 000 sidor med företagsregler.
              75 olika myndigheter samlar in information. Uppgifterna samlas
              in på 1 150 olika blankettyper. Antalet blanketter som skickades
              in var redan 1998, som vi hört, 73 miljoner. Det har nu stigit
              till 94 miljoner enligt en kartläggning av Statskontoret för några
              år sedan.
            </seg>
            <seg n="b8b8da85">
              Fru talman! Regeringen håller på att förvandla våra duktiga företagare
              till byråkrater. Vi har inte bara många regler som styr företagandet
              i Sverige. Reglerna är dessutom oerhört krångliga. Det finns gott
              om exempel på regelverk där företagarna helt enkelt inte själva
              kan reda ut hur de ska göra för att vara laglydiga. Då vänder
              man sig till revisorn. Denne förmår inte heller reda ut situationen.
              Då går man gemensamt till skattemyndigheten, där man inte heller
              med sina medarbetare, duktiga medarbetare, helt lyckas reda ut
              frågan. Alltså: För att vara företagare i Sverige ska man inte
              vara entreprenör. Man ska vara byråkrat.
            </seg>
            <seg n="79f6554e">
              OECD har uppskattat vad det här offentliga regelverket egentligen
              kostar våra svenska företag. Man har kommit fram till att det
              kostar dem 50 miljarder kronor per år. En uppskattning av Nutek
              visar att kostnaderna snarare ligger runt 70 miljarder kronor
              per år. Men den totala kostnaden för att följa alla regler är
              ännu värre än så. Vi måste lägga till de indirekta kostnaderna,
              som ett negativt företagarklimat, att man inte startar nya företag.
              De företag man har expanderar inte. Man gör inte tilltänkta miljöinvesteringar.
              Man investerar i andra länder så att det inte blir några jobb
              i Sverige. Så får man en samhällelig kostnad i form av förlorade
              företag och uteblivna arbetstillfällen. Det är svårt att beräkna,
              men i Nederländerna har man kommit fram till att den totala samhällsekonomiska
              kostnaden för regelbördan uppskattas vara ungefär dubbelt så stor
              som den administrativa bördan.
            </seg>
            <seg n="fe97a854">
              För Sveriges del skulle det här innebära att regelbördan kostar
              samhällsekonomin ungefär 140 miljarder kronor per år. Det är 140
              miljarder kronor som dräneras ur de svenska småföretagen. Detta
              är naturligtvis inte acceptabelt! Det är i själva verket en skandal.
            </seg>
            <seg n="60abf695">
              Fru talman! Det råder högkonjunktur i Sverige, men det kommer
              inga nya jobb. Det här är ett allvarligt problem.
            </seg>
            <seg n="104a24a9">
              Vi vet att småföretagen måste bli fler. Vi vet att våra företag,
              de små och medelstora, måste vilja växa. Gör man inte det har
              vi stora problem. Det är därför vi tjatar om regelförenklingar.
              Vi har insett för länge sedan att detta är livsviktigt.
            </seg>
            <seg n="467d6b3d">
              Så vad gör egentligen regeringen? Ja, det är inte mycket. Man
              är senfärdig. Man har fått upprepade beställningar från riksdagen
              att skynda på, men det händer inte mycket.
            </seg>
            <seg n="ab4ff47d">
              Regeringens åtgärder handlar om mycket små förändringar inom
              mycket spridda områden, ofta sådant som i praktiken inte betyder
              någonting för företagarna. Det finns ingen riktig överblick av
              den totala regelbördan. För lite kraft läggs på att ta bort befintliga
              regler. Och bristen i kunskap om var och hur regelbördan uppstår
              är fortfarande vitt utbredd. Riksrevisionen pekar bland annat
              på betydande brister när det gäller inriktningen och också organiserandet
              av själva arbetet.
            </seg>
            <seg n="18cad909">
              Våra förslag, som vi har hört här tidigare, är bland annat att
              minska företagens administrativa kostnader med 25 % till år 2010.
              Det ska bli lättare att starta och driva företag. Vi har en rad
              förslag för att minska företagens uppgiftslämnande och förenkla
              redovisningsreglerna, arbetsgivarreglerna, skattereglerna, miljöbalken
              och så vidare. Gör som i Nederländerna till exempel; låt granska
              alla förslag till nya eller förändrade regler som berör företagen
              av ett utomstående organ innan de får lov att träda i kraft. Det
              sista ska för övrigt enligt flera förordningar göras redan nu,
              men Näringslivets regelnämnd visar att detta oftast helt enkelt
              inte sker. Bara i en bråkdel av fallen analyseras vilka administrativa
              kostnader ett förslag innebär för företagen.
            </seg>
            <seg n="5dc6ff5c">
              Fru talman! Sammanfattningsvis kan vi konstatera att regelförbättringsarbetet
              och förenklingsarbetet går minst sagt trögt. Det sker under tvång
              och med en slöhet som är uppseendeväckande. Detta är farligt för
              Sverige, för jobben och därmed för hela välfärden. Det finns egentligen
              ingen anledning att längre försöka baxa en motvillig och slö regering
              framåt i dessa frågor. Vi får inse att vill man inte så går det
              inte. Det är tur att vi får en borgerlig regering om bara ett
              par månader.
            </seg>
          </u>
          <note n="bb788d4f">
            Jag yrkar bifall till reservationen.
          </note>
          <note n="148443e6" type="speaker">
            Anf. 25 LARS LINDÉN (kd):
          </note>
          <u who="lars_linden_7c0e90" xml:id="i-b9c5b0533cc69c1f-0" n="78fac213">
            <seg n="2d82b51b"/>
            <seg n="ea802319">
              Fru talman! Jag börjar med att yrka bifall till alliansens reservation
              i detta betänkande.
            </seg>
            <seg n="8fb63a71">
              Vårt lands största problem just nu, och det kanske det största
              hotet mot vår välfärd i modern tid, är att det är så många svenskar
              i arbetsför ålder, ungefär 1,5 miljon, som av olika skäl inte
              finns på jobbet i dag. 146 000 av dem är ungdomar i åldrarna 1625
              år. För dessa ungdomar är detta den sämsta starten man kan få
              på sitt vuxenliv. Det är en katastrof helt enkelt.
            </seg>
            <seg n="bebe03ac">
              Detta problem försöker regeringen mörka och menar att vi räknar
              in alldeles för många, exempelvis föräldralediga, sjuka med flera.
              Javisst, men eftersom de inte är på jobbet har andra fått vikariejobb
              och räknats bort från de arbetslösas skara. Vi räknar alltså in
              alla dem som måste försörjas med bidrag från samhället. Om dessa
              blir för många i förhållande till dem som lönearbetar och betalar
              skatt, blir det på sikt ekonomiska problem, förutom det mänskliga
              lidandet som inte är lika lätt att mäta.
            </seg>
            <seg n="0d63b1f8">
              Just nu, mitt i en högkonjunktur, klarar staten och de flesta
              kommuner att få ekonomisk balans, men alla borde inse att det
              blir stora ekonomiska och sociala problem när nästa lågkonjunktur
              kommer, om ett eller två år. Då kommer det att behövas många fler
              småföretagare och entreprenörer som kan få fram nya produkter
              och idéer och därmed skapa jobb. Då måste fler av de svenska forskningsresultaten,
              de svenska patenten kunna kommersialiseras i Sverige och inte
              köpas upp av kineser, indier och japaner, som i dag. Då måste
              det finnas många fler entreprenörssjälar som har lust att starta
              företag. Då måste det finnas många fler småföretagare som känner
              det mödan värt att låta sina små företag växa och att börja anställa.
            </seg>
            <seg n="8ea10b4b">
              Sverige är i akut behov av många fler nya företag och fler växande
              företag. Vi är bland de sämsta i EU i denna gren just nu.
            </seg>
            <seg n="33f64fc9">
              Nyföretagandet skulle behöva öka, från nuvarande takt, med minst
              ytterligare 10 000 nya företag per år för att bara kompensera
              för de arbetstillfällen som försvinner från storföretagen varje
              år framöver.
            </seg>
            <seg n="9b36c494">
              Om Sverige ska kunna se ljust på framtiden krävs det alltså ett
              helt annat företagsklimat i Sverige. Då måste Sverige få en regering
              som erkänner att företagsklimatet i dag är bristfälligt.
            </seg>
            <seg n="0d6504ae">
              Det som är det allvarliga problemet med nuvarande regering är
              att man inte förstår detta. Företagens verklighet är tyvärr en
              blind fläck för Pär Nuder och Thomas Östros och deras partikamrater.
              Det här synfelet är allvarligt och drabbar ofta sådana som efter
              att ha suttit i en skolbänk i 1520 år förflyttas direkt till ett
              skrivbord på ett s-kansli och sedan drar vidare till nästa skrivbord
              i Rosenbad. De förstår inte hur en företagares verklighet ser
              ut. Denna blindhet och oförmåga att förstå företagares verklighet
              drabbar också sådana som levt hela sitt liv i miljöer där man
              aldrig lärt känna företagare. Man ser företagare som sina motståndare,
              och de ska klämmas åt och bekämpas i jantelagens anda.
            </seg>
            <seg n="052293da">
              En av orsakerna till att så många fastnar i arbetslöshet och
              utanförskap är just att företagarna, trots högkonjunktur, inte
              har lust att anställa. Nio av tio småföretagare vill inte anställa,
              sade bland annat Klas Eklund för tre veckor sedan på DN-debatt.
            </seg>
            <seg n="55d85b26">
              En av de viktigaste faktorerna för att företagarna inte har lust
              att anställa är just regelkrånglet. Det inplanteras mer och mer
              av tistlar och törnen på småföretagarnas åkrar. Småföretagarna
              har börjat ledsna på att tistlar och törnebuskar omsnärjer dem
              på alla sidor. Trots att regeringen fick order av riksdagen 1999
              att genomföra regelförenklingar, har antalet regler inte minskat
              sedan dess, som vi har hört, utan tvärtom ökat.
            </seg>
            <seg n="9395e688">
              Man plockar inte fikon på tistlar och druvor på törnbuskar, för
              att citera en snart 2 000 år gammal text i den heliga skrift.
            </seg>
            <seg n="878c98a5">
              Majoriteten i vårt utskott anser inte att det finns något att
              erinra mot regeringens regelförenklingsarbete, trots de uppenbara
              försumligheterna. När den dessutom har mage att säga att förenklingsarbetet
              är av största vikt för att Sverige ska kunna fortsätta att utvecklas
              som företagarnation och samtidigt avstyrker alla motioner som
              vill se större resultat av regelförenklingsarbetet då inser man
              hyckleriet. Den rodnar inte heller av att säga att regeringen
              bedriver ett ambitiöst arbete. Kraven på resultat är minsann inte
              stora hos vänsterkartellen. Det är inte konstigt att en så stor
              majoritet av de svenska småföretagarna anser att denna nonchalanta
              attityd från regeringen är en av de viktigaste orsakerna till
              att de inte längre vill låta sina företag växa.
            </seg>
            <seg n="e76636f3">
              Jag citerar än en gång ett uttalande av ekonomen och tidigare
              s-politikern Klas Eklund för några månader sedan. Så här sade
              han: Förut tyckte jag att det var konstigt att alla företagare
              klagade så mycket på krångliga regler och höga skatter, när det
              trots allt gick bra för dem. Nu när jag själv blivit småföretagare,
              för tre år sedan, har jag insett att jag själv håller på att bli
              likadan. Det är en erfarenhet som alldeles för få s-politiker
              fått göra, och därför kommer inte en socialdemokratisk regering
              att kunna skapa ett tillräckligt bra företagsklimat i Sverige.
            </seg>
            <seg n="aa8afb6a">
              Socialdemokraterna har under åren drivit en relativt bra politik
              för storföretag men underskattar grovt de små och medelstora företagens
              betydelse. Det är de som med relativt enkla förändringar vad gäller
              regler, avgifter och klimat kan få lust att börja anställa personal
              igen, inte de stora företagen.
            </seg>
            <seg n="6ab19a14">
              Nu är det nog pratat, i sju år, om regelförenklingar och det
              är hög tid att företagarna upplever att det nu börjar levereras
              synliga resultat.
            </seg>
            <seg n="7f9169bd">
              För övrigt, fru talman, anser jag att regeringen bör bytas ut
              både med anledning av regelförenklingsarbetet och av många andra
              skäl.
            </seg>
          </u>
          <note type="speaker" n="9623d301">
            Anf. 26 ÅSA TORSTENSSON (c):
          </note>
          <u who="asa_torstensson_08c4f6" xml:id="i-d11fbab30e337a3c-0" n="ed159bfb">
            <seg n="65995092">
              Fru talman! Jag ska börja med att yrka bifall till reservationen.
            </seg>
            <seg n="7c660f63">
              Nu har vi återigen en skrivelse om regeringens så kallade ambitioner
              för regelförenkling för företagande och svenskt näringsliv. Ambitionerna
              är inte större än tidigare, och engagemanget för att skapa bättre
              förutsättningar för företagare lyser med sin frånvaro. Det borde
              dock inte vara så med tanke på att företagarna borde lägga sin
              kraft på att utveckla just sina företag och skapa nya jobb för
              de 1,5 miljoner människor som helt eller delvis finns i ett utanförskap
              utanför ordinarie arbetsmarknad.
            </seg>
            <seg n="2cfd1b7e">
              Det står så vackert i det här dokumentet att regelförbättringsarbetet
              är av största vikt för att Sverige ska kunna fortsätta att utvecklas
              som företagarnation.
            </seg>
            <seg n="235ca9d9">
              Uppenbarligen har den socialdemokratiska regeringen fullständigt
              missat att under de senaste tio åren har Sverige förlorat bortåt
              10 % företagare, alltså människor i arbetsför ålder som vill vara
              företagare. Det borde stämma till eftertanke, men ack nej.
            </seg>
            <seg n="820c60d9">
              I stället för att vidta kraftfulla åtgärder för att just skapa
              förutsättningar för att människor ska kunna bli företagare och
              skapa de nya jobben som behöver ta vid när andra försvunnit och
              några har dragit utomlands lägger man fram nya krångliga regler
              som förhindrar människor från att få jobb och företagare från
              att vilja anställa.
            </seg>
            <seg n="27ec8ed2">
              Ibland undrar jag om ni inom Socialdemokraterna inte talar någon
              gång med era väljare. Har ni aldrig besökt en företagare som försöker
              hanka sig fram på sitt lilla turistföretag och som under sommaren
              kan anställa grannens pojke? Det ger jobb på landsbygden och i
              trakter där varje privat företag är oerhört viktigt för bygden
              och för dem som försöker att bo kvar och utveckla nya branscher
              som till exempel inom turismen.
            </seg>
            <seg n="4e334669">
              Det är företag som vi alla vet tar många år innan de kan ha en
              åretruntverksamhet, om det ens blir verklighet någon gång. Uppenbarligen
              har ni inte besökt dem, eftersom ni lägger fram förslag som förhindrar
              och försvårar säsongsanställningar.
            </seg>
            <seg n="d7539404">
              Men det finns andra delar av näringslivet som ni borde ha relationer
              med. Ni borde åtminstone ha någon skogsarbetare som kan förklara
              för er vad ni håller på med. Ni håller bokstavligen på att jaga
              ut svenska arbetstillfällen från våra svenska skogar till utländska
              entreprenörer. Det är antagligen utländska entreprenörer som ni
              sedan ska jaga för att de kommer till Sverige och tar de svenska
              skogsarbetarnas jobb.
            </seg>
            <seg n="973e0858">
              Om den socialdemokratiska regeringen hade tittat i sin egen myndighet
              Nuteks årsbok hade den sett att man fångat in vad riksdagen och
              regeringen så ambitiöst har fattat beslut om. Man ska under mandatperioden
              20022006 minska företagens administrativa börda. Samtidigt noterar
              man att företagen själva svarar att de finner att just de krångliga
              reglerna och administrationen har ökat under de senaste åren.
              Det borde också stämma till eftertanke.
            </seg>
            <seg n="612b0603">
              Förstår ni inte att det är just de reglerna som Sverige och svenska
              arbetare inte behöver? Vi behöver jobb i alla delar av landet
              och inte regler som ytterligare vidgar klyftorna mellan dem som
              är med och dem som står utanför arbetslivet och mellan regioner
              som är med och dem som står utanför tillväxten.
            </seg>
            <seg n="217a67b8">
              I Nuteks bok står också uppradat de områden där det finns tillväxthinder
              och där de dominerande frågeställningarna finns. Det är arbetsgivaravgiften,
              skatterna, arbetsgivaransvaret för anställda och administration
              till följd av just offentliga regelsystem.
            </seg>
            <seg n="b56241ca">
              Fru talman! Socialdemokraternas arbete med regelförenklingar
              är inte trovärdigt. Här ser vi återigen tal med dubbla tungor
              om företagandet i Sverige. Man talar väl om företagandet och kramar
              gärna företagare. Men i praktiken slår man ständigt bort viljan
              och engagemanget hos företagaren genom att lägga fram nya förslag
              om krångliga regler som förhindrar utveckling i företaget. Därmed
              förhindrar man också nya jobb som behövs skapas för att människor
              ska komma i arbete.
            </seg>
            <seg n="ef7cb798">
              Fru talman! Det är dags för Socialdemokraterna att sluta med
              skönmålningarna om Sveriges situation. Det vore på sin plats att
              framför allt ta till sig det som de egna myndigheterna skriver.
              Det är dags att se över den administrativa bördan, eftersom den
              uppenbarligen förhindrar företag från att vilja anställa och skapa
              utveckling i det här landet.
            </seg>
          </u>
          <note type="speaker" n="658fe4a7">
            Anf. 27 CARINA ADOLFSSON ELGESTAM (s):
          </note>
          <u who="carina_adolfsson_elgestam_caa4b1" xml:id="i-d271b7253989ec37-0" n="ab5351f6" next="i-20234c08db8bd43a-0">
            <seg n="8a53adad">
              Fru talman! I dag behandlar vi näringsutskottets betänkande NU10
              som bygger på regeringens skrivelse 2005/06:49. Det handlar om
              regeringens redogörelse för regelförenklingsarbetet.
            </seg>
            <seg n="b252a753">
              Skrivelsen handlar om uppföljning av regeringens handlingsplan
              för minskad administration för företagen och förslag till nya
              åtgärder som inkommit från myndigheter och departement. I skrivelsen
              redovisas också utförda mätningar av företagens administrativa
              arbete och det mål som satts upp med anledning av mätningarna.
              Vidare finns det också redovisning av regelförbättringsarbetet
              ur ett internationellt perspektiv.
            </seg>
            <seg n="5add9b7f">
              Det vi i utskottsmajoriteten kan konstatera är att regeringen
              bedriver ett intensivt och ambitiöst arbete för att genomföra
              regelförbättringar för företagen. Det ger också intrycket av att
              det kommer att leda till positivt resultat. De ambitioner som
              riksdagen hade vid tillkännagivandet år 2002 kommer att kunna
              uppnås.
            </seg>
            <seg n="fefc4d1e">
              Efter att under det senaste året mest jobbat med att mäta kostnaderna
              kan vi nu börja med att sätta mål. Vi har mätt de kostnader som
              uppkommer för företagen på skatteområdet. Där är nu målet att
              den administrativa bördan ska minska med 20 % till år 2010. Samtidigt
              ska den totala regelbördan inom årsredovisningslagen minska med
              15 % också det till år 2010.
            </seg>
            <seg n="749edfda">
              I och med att mål för minskad börda även formuleras för regelverken
              inom miljö, jordbruk och arbetsrätt kommer det att finnas mål
              för minskad total administrativ kostnad för omkring 65 % av de
              områden som ger upphov till kostnader för företagen.
            </seg>
            <seg n="a5d3773b">
              Nutek har också fått i uppdrag att göra mätningar på ytterligare
              tre områden, plan- och bygglagen, livsmedelslagstiftningen och
              statistikområdet.
            </seg>
            <seg n="d877f11f">
              Fru talman! Sverige har bra service och administration, men vi
              ska bli ännu bättre. Vårt mål är att den totala administrativa
              kostnaden ska minska inom alla för företagen relevanta regelområden.
              För att göra det lättare att starta och driva företag har vi arbetat
              med att förbättra regelverken och servicen till företagen.
            </seg>
            <seg n="dbce9dae">
              Vi har gjort några saker under mandatperioden, trots vissa dysterkvistar
              som tidigare har varit upp i debatten här i kammaren påstår att
              vi inte har gjort någonting. Vi har startat arbetet för att göra
              det enklare och för att det ska bli snabbare och billigare att
              registrera sitt företag.
            </seg>
            <seg n="e9c30b0c">
              Bolagsverket och Skatteverket har en gemensam elektronisk tjänst
              där man registrera enskild firma, lämna uppgifter till mervärdesskattsregister
              och om arbetsgivaravgifter och ansöka om F-skattsedel. När man
              kan göra det på ett enda ställe måste det ändå trots allt ha blivit
              enklare, även om den samlade borgerligheten påstår någonting annat.
            </seg>
            <seg n="369cf41e">
              För att underlätta själva företagsstarten finns också webbplatsen
              Företagsguiden och telefontjänsten Startlinjen. Det upplever jag
              att man tidigare i debatten har ironiserat lite grann om och möjligheten
              att här skaffa sig information på ett ganska enkelt sätt när man
              vill starta företag och också få vägledning.
            </seg>
            <seg n="9d00b101">
              Det tror jag är viktiga led i att förenkla för företagare och
              skaffa sig information. Det gäller inte minst för våra unga företagare.
              Det känns inte så roligt att man står och ironiserar över det
              i Sveriges riksdag.
            </seg>
            <seg n="44c2340a">
              Det vi också har gjort under mandatperioden är att vi avskaffat
              arvs- och gåvoskatten och reformerat 3:12-reglerna. Det har ytterligare
              gjort det lättare för företagen. Med detta anser vi socialdemokrater
              att vi har förenklat regler och visat på en klar förbättring för
              alla företag och då särskilt för småföretagen.
            </seg>
            <seg n="07fecd17">
              Innan jag går vidare vill jag ytterligare en gång precis som
              förra året ta upp frågan: Varför har vi regler, och varför har
              vi lagar? För mig handlar lagar och regler om att vi slipper konflikter
              genom att i förväg veta vilka spelregler vi har. Jag tror att
              Sveriges och Nordens framgång vad gäller företagandet beror på
              att vi har tydliga regler på arbetsmarknaden.
            </seg>
            <seg n="36f33b8d">
              Vi måste ha de här reglerna för att undvika konflikter. Reglerna
              måste vara tydliga, så att man inte kan missförstå dem. Jag får
              lov att säga att jag inte skäms för det regelverk som vi har i
              Sverige. Jag ser att det finns personer från borgerligheten som
              skrattar åt vad jag säger här i kammaren när jag säger att vi
              inte ska skämmas över det regelverk som vi har i Sverige. Men
              det finns andra länder runtom i hela världen som kommer till Sverige
              på besök. Det är vårt regelverk som de vill titta på. De vill
              också få ordning och reda i sina länder för sitt företagande och
              sin arbetsrätt.
            </seg>
            <seg n="3b79cfcf">
              Reglerna finns också till för att skydda människors liv och hälsa,
              för att skydda miljön och för att se till att arbetsmarknaden
              fungerar på ett sjyst sätt. Dessa regler finns inte till för sin
              egen skull utan för att skydda människor och miljö. Det får vi
              inte glömma bort i debatten.
            </seg>
            <seg n="b0312d87">
              Det måste naturligtvis också vara så att regler som våra företagare
              kommer i kontakt med ska vara lätta att förstå och leva efter.
              Målet är att reglerna ska bli bättre, enklare och tydligare. Faktum
              är att Sverige redan i dag är bland de allra främsta länderna
              i världen när det gäller enkla och bra regelverk för företagen.
              Det går bra för Sverige, trots att ni från den borgerliga sidan
              försöker föra fram budskap om att det inte är så. Svensk konkurrenskraft
              är god. Inte på 20 år har nyföretagandet varit så högt som nu.
              Jämfört med för tio år sedan har företagskonkurserna halverats.
            </seg>
            <seg n="c958db2c">
              Sedan 1995 har 300 000 fler svenskar ett jobb att gå till. Under
              2006 planerar nästan hälften, det vill säga 41 %, av de medelstora
              företagen att nyanställa.
            </seg>
            <seg n="01f21008">
              I World Economic Forums årliga rankning av de mest konkurrenskraftiga
              ekonomierna placerar sig Sverige på tredje plats bland 117 länder.
              Nyligen kom Sverige för andra året i rad på första plats i EU:s
              årliga rankning av innovationsprestationer. Omdömet är att Sverige
              håller världsklass. Tillsammans med Finland och Danmark är Sverige
              det enda land i Europa som inte har något gap till USA eller Japan
              och detta i ett land som borgerligheten säger har ett dåligt företagsklimat!
            </seg>
            <seg n="8f72b87a">
              Jag ska ta upp något lite kort om nyföretagandet i Sverige under
              2004. Det är de uppgifterna som i dag finns tillgängliga. Under
              2004 startades 41 608 genuint nya företag. Detta är den högsta
              siffra som har uppmätts under de senaste tio åren. 83 % av de
              nya företagen startades inom tjänstesektorn. 32 % av de nya företagen
              startades av kvinnor och 17 % av personer med invandrarbakgrund.
            </seg>
            <seg n="aaa397e5">
              För att ytterligare få fler och växande företag genomför vi en
              stor satsning på entreprenörskap i skolan. Så kan vi få fler ungdomar
              att intressera sig för att starta företag.
            </seg>
            <seg n="ab8b9018">
              Vi stärker stödet till forskning och utveckling i små och medelstora
              företag så att deras konkurrenskraft kan förbättras ytterligare.
              Dessutom har vi bjudit in näringsliv, fackförbund och organisationer
              till en långsiktig satsning på svensk industris strategiska framtidsbranscher
              som flyg- och rymdindustrin, fordonsindustrin, metallurgiindustrin,
              läkemedels- och bioteknikindustrin, IT- och telekomindustrin samt
              skogs- och träindustrin. Allt detta sker inom ramen för innovationsstrategin.
              Det är en väl fungerande dialog mellan stat och företag.
            </seg>
            <seg n="5aa9d9f7">
              Vi ska komma ihåg att det inte är regler som är det avgörande
              för om det går bra eller dåligt för ens företag. Det är marknaden
              som är det största och det viktigaste. Efterfrågan hos ett företag
              på dess produkter och tjänster är det som styr utvecklingen för
              företaget.
            </seg>
            <seg n="5461c09d">
              Det är därför det är viktigt med en låg ränta men också med riskkapital.
              Därför har vi förbättrat möjligheterna på den svenska riskkapitalmarknaden
              under 2005 och etablerat Innovationsbron.
            </seg>
            <seg n="fabffc64">
              Med detta sagt och om vi har i åtanke att vi i Sverige internationellt
              sett har bra och tydliga regler kan vi för den skull inte bara
              slå oss till ro. Det är viktigt att vi kontinuerligt ser över
              de regelverk som vi har såsom vi exempelvis nu har gjort med miljöbalken
              och plan- och bygglagen.
            </seg>
            <seg n="8c796c81">
              Allt detta handlar om lagar och regler. De måste följa med i
              samhällets utveckling och anpassas efter nutiden. Det pågående
              regelförenklingsarbetet är mycket viktigt för att befästa Sveriges
              ställning som en ledande företagsnation. Fler och växande företag
              är grundläggande för att främja en ekonomisk, ekologisk och socialt
              hållbar tillväxt som i sin tur ger en förutsättning för att arbetstillfällen,
              välfärd och jämställdhet ska kunna värnas och utvecklas.
            </seg>
            <seg n="d67c5cee">
              Som avslutning, herr talman, vill jag peka på tre saker. Jag
              ska börja med ett citat från Småföretagarbarometern. Det känns
              särskilt lämpligt med tanke på de dystra inlägg som har gjorts
              tidigare i debatten från borgarna. Detta är daterat den 28 mars
              2006.
            </seg>
            <seg n="47c839b6">
              Goda tider väntar för småföretagen, skriver Föreningssparbanken
              och Företagarna i sin senaste småföretagsbarometer. Både när det
              gäller beställningar, omsättning och sysselsättning är läget det
              bästa sedan våren 2001, enligt bedömarna, som förutspår en fortsatt
              kraftig uppgång för småföretagen under det närmaste året.
            </seg>
            <seg n="4f1d272a">
              Undersökningen omfattar drygt 4 500 företag med 149 anställda.
              Sammanfattningsvis visar undersökningen att det går bra för Sverige.
            </seg>
            <seg n="1ec28330">
              Jag har också ett citat från den 12 mars 2006. Det kommer från
              TT. Rubriken är Småföretagare solar i företagsklimatet.
            </seg>
            <seg n="9e906a33">
              En stor undersökning visar att nära tre av fyra småföretagsledare
              är nöjda med företagsklimatet i sitt hemlän. Särskilt kvinnor
              och företagsledare i södra, västra och östra Sverige solar i företagsklimatet.
              Länsförsäkringar har låtit telefonintervjua 1 200 vd:ar i landet
              i företag med 549 anställda. 73 % ansåg att hemlänet var bra att
              driva företag i.
            </seg>
            <seg n="4ff52d95">
              Tvärtemot vad borgerligheten säger visar detta att det går och
              att det är bra att driva företag i Sverige.
            </seg>
            <seg n="bf0a8a1b">
              Avslutningsvis, herr talman, vill jag härmed för utskottets del
              avstyrka samtliga motioner i berörda delar. Riksdagen bör lägga
              regeringens skrivelse med redogörelse för regelförenklingsarbetet
              till handlingarna.
            </seg>
          </u>
          <note n="767a5eb4">
            Anf. 28 GUNILLA WAHLÉN (v):
          </note>
          <u who="carina_adolfsson_elgestam_caa4b1" xml:id="i-20234c08db8bd43a-0" n="ab5351f6" prev="i-d271b7253989ec37-0">
            <seg n="88ac151b">
              Herr talman! Åhörare! Att det finns klara och tydliga regler
              för företagen som verkar i landet är en grundläggande förutsättning
              för ett långsiktigt näringsliv med en bra sammansättning av stora
              och små företag. Företagen måste veta vad det är för regler och
              lagar som gäller, och reglerna och lagarna måste vara förutsägbara,
              tydliga, begripliga, relevanta, rättvisa och långsiktiga.
            </seg>
            <seg n="f60a1f3c">
              Små och stora företag har samma regler och lagar att följa även
              om det lilla företaget inte har samma resurser, tid eller kunskap
              att klara detta lika enkelt som de stora företagen.
            </seg>
            <seg n="9c0f4af1">
              Det arbete som nu genomförs vad gäller regelförbättringar och
              minskade administrativa kostnader för företag har efter en seg
              start kanske en mycket seg start på ett ambitiöst och systematiskt
              sätt både breddats och fördjupats och följer en angiven tidsplan.
              Regeringen har tagit ett större grepp i frågan genom att förklara
              att alla för företagen relevanta områden vad gäller regelkrångel
              ska mätas av Nutek. Detta ska ske senast under 2007.
            </seg>
            <seg n="149ae292">
              Det är bra att vissa områden redan är mätta som skatt, miljö
              och regler om årsredovisning. Andra områden som håller på att
              mätas är jordbruk och arbetsrätt. De ska vara klara under 2006.
            </seg>
            <seg n="07967727">
              Precis som vi hörde tidigare har de ovan nämnda områdena gett
              upphov till att ca 65 % av regelmassan för företagen är färdigmätt
              eller snart är färdigmätt. Det har kommit en god bit på vägen.
            </seg>
            <seg n="1fd81a33">
              Kvantitativa mål ska fastställas för vart och ett av områdena,
              och när alla för företagen relevanta områden är färdigmätta ska
              ett mål sättas upp för hur mycket den administrativa bördan ska
              minska för företagen.
            </seg>
            <seg n="57999319">
              OECD-mätningen av Sveriges regelreformeringsarbete inleddes under
              hösten 2005 och ska vara slutförd under 2007. Arbetet pågår, och
              OECD har för avsikt att komma med en rapport som bland annat tar
              upp frågor om den makroekonomiska miljön och regelreformeringens
              inverkan på makroekonomin och institutionernas kvalitet och förmåga
              att producera högkvalitativa regler.
            </seg>
            <seg n="d7ede4ec">
              Herr talman! Vänsterpartiet anser att man i det fortsatta arbetet
              måste fokusera på småföretagens speciella situation vad gäller
              regelfrågan. Att små företag har samma administrativa börda att
              bära vad gäller lagar och regler som de stora företagen men inte
              samma resurser, tid och kunskap om dem, är ett problem som vi
              måste sätta större fokus på. Ibland kan det ge mycket bättre resultat
              om man utgår från olika företags eller branschers regelmassa än
              från de olika myndigheternas förmåga att minska regler från ett
              myndighetsperspektiv. Samarbete och samverkan mellan olika myndigheter,
              kommuner och länsstyrelser i syfte att underlätta för det enskilda
              företaget borde vara en självskriven uppgift. Däremot tror jag
              inte att en speciell regelmyndighet ska inrättas utan anser att
              samarbete och konkreta uppdrag till olika myndigheter är den mest
              framgångsrika vägen i ett processarbete som detta.
            </seg>
            <seg n="877a2ac5">
              För att nå framgång vad gäller regelförbättringsarbetet är det
              mycket viktigt att arbetet drivs i nära samarbete med näringslivet,
              fackförbund, myndigheter och internationella intressenter.
            </seg>
            <seg n="efbeddf5">
              Jag menar att det är mycket viktigt att först mäta regelmassan
              och de administrativa kostnaderna för att man ska kunna sätta
              upp ett relevant mål för hur mycket kostnaderna ska minska. Det
              är viktigt inte minst för att man ska kunna utvärdera om man har
              nått målen eller för att man ska kunna göra ytterligare insatser
              för att nå målen. Det är ju en mycket komplex och svår uppgift
              eftersom det ständigt sker lagändringar och regeländringar, inte
              minst på grund av att vi ska anpassa oss till och följa de beslut
              som fattas av EU i olika frågor, vilka vi är skyldiga att följa,
              men även på grund av internationella regelförändringar inom exempelvis
              handels- och exportområdet.
            </seg>
            <seg n="5663dc4e">
              Olika branscher påverkas av olika lagar och regler i olika omfattning.
              I dag finns det ett antal branscher som regeringen tittar speciellt
              på vad gäller de lagar och regler som omfattar just en specifik
              bransch. Vänsterpartiet vill utveckla och utvidga detta arbetssätt
              vad gäller lagar och regler ur ett branschperspektiv. Vi anser
              bland annat att turistbranschen borde ingå i detta arbete och
              utvärderas utifrån sina speciella regler och de förutsättningar
              som just turistbranschen har.
            </seg>
            <seg n="521f39f7">
              Jag yrkar bifall till att skrivelsen läggs till handlingarna.
            </seg>
          </u>
          <note type="speaker" n="93ab8ffc">
            Anf. 29 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-5c7e0497eaf2acc7-0" n="1a9aaa6e">
            <seg n="e4fb73a4">
              Herr talman! Hösten 2002 gjorde Miljöpartiet tillsammans med
              borgarna ett uttalande till regeringen om en intensifiering av
              regelförenklingsarbetet. Sedan dess har vi samarbetat med Socialdemokraterna
              och Vänstern för att driva på arbetet i enlighet med den beställning
              som gjordes.
            </seg>
            <seg n="5814fbea">
              Beställningen innehöll att det skulle göras en genomgång under
              mandatperioden av de regelverk som berör företagandet. Det skulle
              komma ett kvantitativt mål för regelförenklingsarbetet. Det skulle
              bli en påtaglig minskning av företagens kostnader för regelverket
              under mandatperioden. Det skulle komma ett mått som visar hur
              regelbördan utvecklas och en ökning av takten redan 2003. Vi skulle
              lämna in en anmälan till OECD med en begäran om granskning av
              regelförenklingsarbetet i Sverige. Det skulle upprättas tidsgränser
              för myndigheterna i samband med administration av företagsstarter.
              Det skulle finnas en lots vid företagskontakter.
            </seg>
            <seg n="f1258ad9">
              Sedan dess har vi som sagt samarbetat för att försöka driva på
              den här utvecklingen. Det som har hänt är att Nutek har genomfört
              mätningar av företagens administrativa kostnader med anledning
              av årsredovisningslagen och skattelagarna. Mätningarna av kostnaderna
              med anledning av årsredovisningslagen var färdiga i maj 2005,
              och mätningarna på skatteområdet var färdiga i februari 2005.
              Sedan har det också igångsatts mätningar på miljöområdet och jordbruks-
              och arbetsrättsområdena. Som vi har hört är detta 65 % av regelverket.
            </seg>
            <seg n="bd4c2a9f">
              Vi nöjer oss självfallet inte med detta. Hela regelverket skulle
              ju mätas under mandatperioden. Det hinner vi tyvärr inte med,
              utan det kommer att vara avslutat under 2007. Man kan naturligtvis
              tycka att det är tråkigt att vi inte hann beställningen riktigt
              i enlighet med hur den låg, men jag tycker ändå att det har varit
              en hygglig takt i det här arbetet. En viktig sak i detta är att
              vi har sagt att alla mätningar ska vara genomförda och avslutade
              2007. Det är ett löfte för framtiden.
            </seg>
            <seg n="d894abcf">
              När alla mätningar är klara kan den samlade kostnaden för företagen
              i tid och pengar beräknas, och senast tre månader efter att mätningarna
              är gjorda ska det sättas upp mål för hur mycket kostnaderna ska
              minska. Samtliga mål ska vara uppnådda senast den 30 juni 2010.
            </seg>
            <seg n="00546aa6">
              Ytterligare en sak som är väldigt viktig är att konsekvensanalyserna
              fungerar. Det är någonting som vi kommer att titta noga på framöver.
              När man gör en ny lagstiftning är det väldigt viktigt att se till
              att den inte drabbar småföretagen på ett onödigt sätt. Nu handlar
              det i huvudsak om den administrativa kostnaden för lagstiftning
              man genomför och inte om själva lagarna, men man måste även titta
              på lagarnas utformning och innehåll. Men själva regelförbättringsarbetet
              handlar ju i huvudsak om att regelverket, med det innehåll det
              har, ska vara enkelt för företagen att administrera.
            </seg>
            <seg n="38942c68">
              En av de viktiga förenklingar som har gjorts och som man har
              koncentrerat sig på är givetvis detta att göra det enkelt via
              Internet så att man kan sköta saker och ting vid vilken tidpunkt
              man vill, att man når många myndigheter samtidigt och att man
              samordnar så att det blir så enkelt som möjligt för företagarna.
            </seg>
            <seg n="8f6b6782">
              Herr talman! Jag vill avslutningsvis lyfta fram en positiv sak.
              Jag besökte nyligen Umeå där Almi samverkar med Internationella
              Företagarföreningen. Här har man gjort ett program för internationellt
              företagande för invandrare som man kallar för Attiva. Där finns
              regelverk och information tillgänglig på invandrarspråken. All
              rådgivning och alla förenklingar för de blivande företagarna översätts
              kontinuerligt till invandrarspråken. Detta kommer så småningom
              att bli tillgängligt för hela Sverige. Tanken är att allt som
              behövs ska finnas samlat på en plats. Informationen ska finnas
              på de stora invandrarspråken. Personlig rådsgivningskompetens
              ska finnas tillgänglig vid behov. Genom det här kan uppstartsprocessen
              av företag för invandrare skötas på ett väldigt enkelt och rationellt
              sätt och på deras eget språk.
            </seg>
            <seg n="b3b38ec5">
              Det här ryms inte riktigt under rubriken Förenkling, som vi diskuterar
              nu, men jag tycker ändå att det är viktigt. Det händer saker ute
              i samhället. Jag tycker att flera ska besöka dem i Umeå som jobbar
              med det här, Almi och invandrarföretagarna, för det är så roligt
              att träffa folk som verkligen jobbar med intresse, ambition och
              glädje för att åstadkomma saker på området.
            </seg>
          </u>
          <note n="ef7b7c15">
            Överläggningen var härmed avslutad.
          </note>
          <note n="61004d27">
            6 § Vissa handelspolitiska frågor
          </note>
          <note n="73aacf24">
            Föredrogs
          </note>
          <note type="speaker" n="c771bc0d">
            Anf. 30 PER BILL (m):
          </note>
          <u who="per_bill_561422" xml:id="i-a961bb95133e8d95-0" n="a1c02af7" next="i-5427d7c130326fbc-0">
            <seg n="6fd4e3b4">
              Herr talman! Näringsutskottet är ett utskott som ibland har tuffa
              och långa debatter när så krävs, när det är stora skillnader mellan
              vad vi tycker. Men det är också ett utskott som kan ha ganska
              korta debatter och inte så många repliker när enigheten är stor.
              Jag hoppas och tror att det här lilla betänkandet om handelsfrågor
              är ett sådant.
            </seg>
          </u>
          <note n="b737ed0c">
            Låt mig inledningsvis yrka bifall till reservation nr 4.
          </note>
          <u who="per_bill_561422" xml:id="i-5427d7c130326fbc-0" n="a1c02af7" prev="i-a961bb95133e8d95-0">
            <seg n="b75977c1">
              Frihandels- och WTO-frågor har vi redan debatterat, så jag ser
              ingen anledning att upprepa den debatt vi har haft, en debatt
              som dessutom var glädjande samstämmig över alla partigränser.
            </seg>
            <seg n="528300dc">
              Det som blir kvar i det här betänkandet för mig är egentligen
              tjänstedirektivet och Lissabonprocessen. När jag tittade tillbaka
              på vad jag har debatterat i kammaren upptäckte jag att jag redan
              ett par gånger det sista året har debatterat Lissabonprocessen,
              så det är inte särskilt stor vits med att stå här en fredag och
              förlänga tiden med att berätta om de positiva sakerna med Lissabonprocessen
              och inte heller om problemen med att det är väldigt mycket prat
              och väldigt få konkreta handlingar. Inte ens det gemensamma EU-patentet
              har man klarat av att komma överens om.
            </seg>
            <seg n="21f16f96">
              Då blir det egentligen bara tjänstedirektivet kvar. När det gäller
              tjänstedirektivet har vi, utifrån olika utgångspunkter men sakta
              men säkert, tagit oss in till en position där jag tror att de
              flesta svenska partierna i dag ändå är försiktigt positiva till
              den uppgörelse som har gjorts i EU-parlamentet. Vi hoppas och
              tror att det här är en god grund för ett tjänstedirektiv.
            </seg>
            <seg n="989d2d84">
              Herr talman! Ett sådant här tjänstedirektiv tror jag är fantastiskt
              för våra små och medelstora företag, därför att det är de som
              blir de riktigt stora vinnarna. Våra duktiga globala företag,
              som har stora juridiska avdelningar, stora handelsavdelningar
              och stora avdelningar för både det ena och det andra, klarar rätt
              mycket byråkrati. De har ett gäng av advokater som ser till att
              företagen får hyggliga förhållanden i de länder där de finns.
              Det kostar en del pengar, men det är inte så stora pengar sett
              till de fantastiska omsättningar som de har. För små och medelstora
              företag är det en helt annan sak. Om små och medelstora företag
              ska anställa en duktig advokat som ägnar sig åt handelsfrågor
              är det naturligtvis en mycket stor investering. Nej, det här är
              för många ett hinder när det gäller att ägna sig åt gränsöverskridande
              handel. Man blir kvar i Sverige, och även om man skulle vilja
              något annat så är de initiala kostnaderna för stora.
            </seg>
            <seg n="fef6996b">
              Därför tror jag att det är bra att vi nu så fort som möjligt
              får ett tjänstedirektiv på plats, att det blir tydligt och klart
              vilka regler som gäller och att vi får tydliga regler för garantier,
              för tvistlösning och produktsäkerhet som gäller inte bara i Sverige
              utan som gäller lika överallt i hela EU.
            </seg>
          </u>
          <note type="speaker" n="3b37eb42">
            Anf. 31 NYAMKO SABUNI (fp):
          </note>
          <u who="nyamko_sabuni_fae1bc" xml:id="i-28e302274df3b49d-0" n="45572fa7" next="i-c27211de0b27bc93-0">
            <seg n="a6b66450">
              Herr talman! Jag vill börja med att hålla med Per Bill om den
              debatt vi hade i ett annat betänkande när det gäller frihandelsfrågor
              där vi var väldigt överens om hur vi ska förhålla oss till WTO
              i förhållande till bilaterala avtal.
            </seg>
            <seg n="4dea189b">
              Men jag känner en oro, för jag känner att regeringen inte gör
              riktigt det som vi har kommit överens om. Bland annat var utskottet
              överens om att vi ska inta försiktighet när det gäller bilaterala
              avtal eftersom vi inte vet exakt vilka vinster och vilka förluster
              de genererar och så vidare. Men trots den försiktighet vi efterfrågade
              är det i dag så att regeringen och Sverige är ett av de mest drivande
              länderna inom EU för att vi ska sluta bilaterala avtal. Bilaterala
              avtal har mer och mer kommit att bli ett jämbördigt alternativ
              till WTO-förhandlingar, och det menar jag är väldigt beklagligt.
            </seg>
            <seg n="7c71794d">
              Det här året, 2006, är ett avgörande år, för det är det år då
              de här förhandlingarna måste avslutas, och utgången är inte alls
              självklar. I precis lika hög grad som vi kan komma överens så
              kan vi också se till att lägga ned förhandlingar därför att protektionisterna
              vinner. I de här förhandlingarna blir uttrycket att var och en
              är sig själv närmast väldigt tydligt, för här går varje land efter
              principen att det är våra subventioner, våra tullar, vår industri
              och vårt jordbruk som ska skyddas, fast man vet att WTO-förhandlingarna
              skulle kunna generera stora utvecklingsvinster för utvecklingsländer.
            </seg>
            <seg n="c5dc52d0">
              Världsbanken har gjort beräkningar där de har jämfört utfallet
              av handelsförhandlingar i WTO med resultat av bilaterala avtal,
              det vill säga: Om vi kommer överens inom WTO eller om alla utvecklingsländer
              vart och ett sluter avtal med EU och USA vad blir utfallet då?
              Kommer vi överens inom WTO så blir utfallet 263 miljarder dollar.
              Det är utvecklingsvinster vi skulle kunna få i världen. 40 % av
              dessa, 109 miljarder, skulle tillfalla u-länder. Det är en dubbelt
              så stor andel jämfört med den andel av bnp i världen som u-länderna
              har. De har 20 % av bnp-andelen i världen, men de skulle få 40
              %. Om vi däremot har bilaterala avtal innebär det att vi får 112
              miljarder inte ens hälften av det vi skulle kunna få genom WTO-förhandlingar.
              Det värsta är att alla dessa 112 miljarder tillfaller i-länder.
              I-länderna förlorar lite, 20 miljarder, på det i förhållande till
              det vi skulle få, men vad händer med u-länderna? Jo, de går back
              med 22 miljarder! Det handlar alltså om 100 nya miljarder som
              de aldrig får plus 22 miljarder som de går back i utveckling.
              Det blir totalt 131 miljarder. Vi skapar en större fattigdom om
              det är den typen av avtal vi ska ägna oss åt, och det ser ut som
              om det är just det som kommer att bli alternativet.
            </seg>
            <seg n="8ef10027">
              Vi har en gång startat GATT i dag heter det WTO just för att
              vi ville komma bort från koloniala strukturer, det vill säga att
              man söndrar utvecklingsländer till förmån för oss i väst och att
              vår utveckling ska gå framåt. Det som jag kallar för koloniala
              strukturer har jag försökt komma bort från, men det verkar som
              om vi är tillbaka i de tiderna återigen.
            </seg>
            <seg n="fd8453e6">
              Sverige deklarerar väldigt högljutt att i all vår politik är
              det utvecklingspolitik vi ska ha för ögonen, men det här går stick
              i stäv med den ambitionen. Om vi ska se en utveckling i världen
              kan man inte samtidigt anse att bilaterala avtal är det vi ska
              ägna oss åt.
            </seg>
            <seg n="3bc4016e">
              Hur är det då för svenskt näringsliv? Borde det inte vara nog,
              eller kanske inte spela någon roll, om vi har bilaterala avtal
              i WTO-avtalen? Ja, inledningsvis kan man ju tycka det. För ett
              företag som verkar bara i Sverige och i ytterligare ett land räcker
              det om Sverige råkar sluta avtal med det landet. Då har det företaget
              sitt på det torra.
            </seg>
            <seg n="bff0dbda">
              Hur går det för företag som Ericsson, som verkar i många olika
              länder? Jo, de får fördelar i det specifika land som Sverige sluter
              avtal med, men de har inga fördelar med de två andra länderna
              utanför Sverige som de samarbetar med. I stället består tullarna,
              den administrativa bördan blir stor och på det sättet förlorar
              de pengar. Det gäller kanske inte bara Ericsson, utan även vårt
              land och världen förlorar på den utvecklingen. Därför skulle det
              vara viktigt att för våra multilaterala företags skull, som är
              mycket viktiga för utvecklingen inte bara i Sverige utan i världen,
              se till att ro WTO-förhandlingarna i land.
            </seg>
            <seg n="e39a7377">
              I 50 år har EU försökt skapa fri rörlighet för tjänsteföretag.
              När vi äntligen får ett förslag som är bra framför allt för Sverige,
              mer än för något annat land i Europa, vill vi ändå gå in och granska
              det och hitta fel som inte finns där. Vi har i dag ett förslag
              som ligger, som parlamentet har fattat beslut om, men som blivit
              mycket urvattnat. Vi inom Folkpartiet har visserligen röstat för
              förslaget, men det är bara för att vi ser det som det enda alternativet.
              Om vi inte röstar för det urvattnade förslaget blir det inget
              tjänstedirektiv.
            </seg>
            <seg n="c67bb0b5">
              Anledningen till att man urvattnat förslaget är att man inbillat
              svenskar och andra människor i länder där protektionism råder
              att det skulle påverka våra löner. Det är ingen som vill dumpa
              lönerna, allra minst Folkpartiet, och det finns ingenting i tjänstedirektivet
              som säger att lönerna skulle dumpas. Tvärtom finns det ett utstationeringsdirektiv
              som säger att det är minimilöner i det land man verkar i som ska
              gälla.
            </seg>
            <seg n="a1f75cba">
              Jag förstår att det är ett problem i ett land som Sverige eller
              Danmark som inte har lagstiftade minimilöner utan i stället har
              avtalade löner. Det som hände i Vaxholm med företaget Laval, när
              man strejkade mot företaget och gick ut och sade att det inte
              uppfyllde minimilönekravet när det egentligen handlade om att
              man plötsligt började tala om genomsnittslöner ledde till att
              Laval försattes i konkurs. Vad vann vi på det? Jo, ett antal människor
              friställdes, med det kanske inte gjorde något för det var ju inte
              svenskar som friställdes utan bara polacker.
            </seg>
            <seg n="eb4f556b">
              Men herregud, vi ingår ju i samma union! Den utveckling vi ser
              i Sverige är precis den utveckling som polackerna måste få, och
              om de inte får det så finns det inte någon union. Då ligger vi
              illa till. EU kan nämligen inte verka som en union, en marknad,
              om inte utvecklingen når en jämn nivå som gäller alla EU-medlemmar.
              Jag beklagar därför starkt att tjänstedirektivet är så urvattnat.
              Men vi ska inte ge upp hoppet, utan vi jobbar vidare på det och
              hoppas att det så småningom kan bli bättre.
            </seg>
          </u>
          <note n="bf76b6ee">
            Jag vill, precis som föregående talare, yrka bifall till reservation
            nr 4.
          </note>
          <note n="cc98c38f" type="speaker">
            Anf. 32 LARS LINDÉN (kd):
          </note>
          <u who="lars_linden_7c0e90" xml:id="i-b9c5b0533cc69c1f-1" n="78fac213">
            <seg n="2d82b51b"/>
            <seg n="6a26e0f1">
              Frihandeln och globaliseringen är bra för de flesta länder i
              världen. Det är vi rörande överens om i den svenska riksdagen,
              över partigränserna. Men för de allra fattigaste länderna är det
              en uppenbar risk att de trampas ihjäl när de stora elefanterna
              bjuder upp till dans. Här kan man inte tala om konkurrens på lika
              villkor. Därför behöver dessa länder ett särskilt stöd och skyddande
              regler till dess att de vuxit sig starkare.
            </seg>
            <seg n="9053207a">
              Globaliseringen har inneburit att näringslivet fått ett allt
              större inflytande över världsutvecklingen. Enligt vår uppfattning
              är det naturligt och nödvändigt att detta inflytande följs av
              ett etiskt och socialt ansvar. I framtiden måste stater, frivilligorganisationer,
              företag och konsumenter samarbeta i de stora globala frågorna
              i kampen för mänskliga rättigheter, sjysta löner, bra arbetsvillkor
              samt i arbetet mot miljöförstöring och korruption.
            </seg>
            <seg n="1ceea783">
              När vi i näringsutskottet besökte Kina i september förra året
              träffade vi stora svenska företag som hade verksamheter i det
              landet. Det var Ikea, H&amp;M, Volvo, SCA med flera. Dessa företag
              hade bestämt sig för att ta ett socialt och etiskt ansvar för
              sina anställda kineser. De betalade högre löner än de flesta kinesiska
              företag, såg till att arbetstiderna var vettiga, att det inte
              förekom något barnarbete, att arbetsmiljön var god och så vidare.
              Detta gjorde de inte enbart för att de ville göra sociala insatser
              utan också för att de insåg att dessa svenska företags goodwill
              snabbt skulle kunna raseras om de misskötte sig. Många konsumenter
              i väst skulle kunna vända dessa företag ryggen om de uppträdde
              oetiskt.
            </seg>
            <seg n="6d72609f">
              Vi såg hur de kinesiska politikerna och framför allt de kinesiska
              företagen började ta intryck av det sociala och etiska ansvar
              som de svenska företagen tog. Det var mycket uppmuntrande för
              oss.
            </seg>
            <seg n="34bc92bb">
              Vi kristdemokrater är övertygade om att våra svenska företag
              och våra företag i EU måste agera utifrån globala etiska och sociala
              regler och principer för exempelvis arbetsvillkoren och korruptionen.
              Det gäller inte bara på hemmaplan utan i alla länder där de verkar
              och finns. Dessa etiska regler finns formulerade bland annat i
              ILO:s konventioner, i principerna för FN:s Global Compact och
              i den svenska versionen av UD:s Globalt ansvar. De svenska företag
              vi mötte i Kina följde dessa etiska regler och påverkade på det
              sättet utvecklingen i hela Kina på ett påtagligt positivt sätt.
            </seg>
            <seg n="0f4f6761">
              Tyvärr finns det dock svenska företag som ännu inte engagerat
              sig i dessa etiska och sociala åtaganden. Förhoppningen är att
              alltfler företag ska ansluta sig till Global Compact och utarbeta
              egna planer för att uppfylla de etiska och sociala målen i dessa
              överenskommelser. Enligt vår mening bör utvecklingen bättre följas
              upp genom ett nära samarbete mellan regeringen via Globalt ansvar
              och det svenska näringslivet om hur företagen ska agera i tredje
              världen utifrån upprättade etiska och sociala uppförandekoder.
              Samtidigt bör det undersökas hur en extern kontroll av efterlevnaden
              ska kunna gå till. Vi är faktiskt lite besvikna på hur UD:s avdelning
              Globalt ansvar arbetar.
            </seg>
            <seg n="4e1ba947">
              Nu är det den lilla frivilligorganisationen Swedwatch som gör
              grovjobbet, det som blir synligt för konsumenterna. De har bland
              annat vid flera tillfällen uppmärksammat leksakstillverkningen
              i Kina och de fullständigt oetiska arbetsvillkor som där finns.
              Trots detta köper svenska leksaksföretag fortfarande det mesta
              därifrån, men några har börjat dra öronen åt sig. UD:s Globalt
              ansvar hör vi emellertid inte mycket från. Att uppträda lite mer
              offentligt och synligt borde väl ändå vara ett av deras sätt att
              påverka, alltså genom att lyfta fram de företag i offentlighetens
              ljus som inte är villiga att följa Globalt ansvars principer ett
              arbetssätt som lite mer skulle likna det som Swedwatch har.
            </seg>
            <seg n="cd07faf1">
              Förra året lyfte Swedwatch vid två tillfällen fram det populära
              svenska företaget Clas Ohlsons bristande intresse för etiskt och
              socialt acceptabla villkor hos sina leverantörer. Men vad gör
              Globalt ansvar vid UD som påverkar konsumenterna i Sverige? Med
              flera gånger så stora resurser som Swedwatch verkar Globalt ansvar
              vara alldeles för försiktigt i sitt agerande. Vi kristdemokrater
              önskar att de vore mycket tuffare och lyfte fram de företag som
              beter sig socialt och etiskt oacceptabelt. Detta skulle snart
              få konsumenterna att börja reagera, och om inte Clas Ohlson och
              andra försumliga svenska företag då reagerar kommer det snart
              att visa sig i deras resultatrapporter.
            </seg>
            <seg n="74cd95b1">
              Naturligtvis har även konsumenterna själva ett ansvar för att
              granska företag och för att genom sina krav och inköp styra företagen
              i önskad riktning. Då behövs det organisationer som exempelvis
              föreningen Rättvisemärkt, som vi från riksdag och regering numera
              ger ekonomiskt stöd. De kan hjälpa konsumenterna att välja produkter
              utifrån etiska och sociala villkor. Försäljningen av rättvisemärkta
              produkter ökade förra året i Sverige med 52 %, vilket är ett gott
              exempel på vad konsumenter kan åstadkomma när de blir upplysta
              om en varas ursprung och villkoren runt produktionen.
            </seg>
            <seg n="5477cdfa">
              Konsumentorganisationer och internationella frivilligorganisationer
              har ett ansvar att informera i samhället. Men även UD:s Globalt
              ansvar skulle jag, som sagt, vilja se mer av när det gäller att
              informera konsumenterna. Konsumentkraven i industriländerna kan
              helt klart fungera som ett viktigt instrument för att driva fram
              bättre arbetsvillkor i de multinationella företag som har verksamhet
              i utvecklingsländerna.
            </seg>
            <seg n="cf6e2fd9">
              Ett problem är att det i dag finns flera olika slags koder på
              området, vilket kan skapa förvirring. Enligt vår uppfattning är
              det viktigt att huvuddragen i koderna är desamma och att de baseras
              på ILO:s huvudkonventioner. U-länderna bör uppmuntras till allt
              högre etisk och social standard, men det får inte ställas orimliga
              krav på dem. Kan man, som med rättvisemärkta varor, ge småproducenterna
              i tredje världen bättre betalt för just dessa rättvisemärkta produkter
              påskyndas utvecklingen påtagligt. Över 5 miljoner småproducenter
              i syd har genom rättvisemärkningen redan fått uppleva en etisk
              och social standardhöjning.
            </seg>
            <seg n="0214fe19">
              Sammanfattningsvis bör regeringen dels driva på i fråga om ett
              europeiskt ramverk för uppförandekoder och rättvisemärkning, dels
              utöka sitt samarbete med näringslivet för att uppmana och stödja
              företagen att utarbeta etiska uppförandekoder men också säkerställa
              kontroll och uppföljning. Det nuvarande engagemanget från UD vad
              gäller Globalt ansvar är lovvärt men behöver vidareutvecklas och
              bli mer aktivt.
            </seg>
            <seg n="ee5b730b">
              För övrigt, herr talman, anser jag att regeringen bör bytas ut
              även om vi på just frihandelns och globaliseringens område är
              ganska överens.
            </seg>
            <seg n="e7c9434d">
              Herr talman! I detta betänkande har Vänsterpartiet några reservationer
              och ett särskilt yttrande som jag kommer att belysa.
            </seg>
            <seg n="8d2999e3">
              Den första handlar om handel och etiskt ansvar för nationer och
              företag.
            </seg>
            <seg n="fe0f89d2">
              Precis som vi har hört råder det en glädjande samstämmighet om
              vårt ansvar för rättvis handel och för ett stort ansvarstagande
              för miljö och sociala frågor på både nationell och internationell
              nivå. Det som skiljer oss är vad som ska innefattas i reglerna
              och hur tvingande de ska vara.
            </seg>
            <seg n="8f21dd33">
              De nuvarande internationella handelsavtalen återspeglar främst
              den rika världens prioriteringar och är inriktade på ekonomisk
              tillväxt. Det faktum att vissa länder försöker vinna konkurrensfördelar
              på den globala marknaden genom att ha en obefintlig eller dålig
              lagstiftning för miljöskydd och arbetarskydd har inte uppmärksammats
              tillräckligt. I svaga statsbildningar och outvecklade demokratier
              är barnarbete, extremt låga löner, förbud mot facklig organisering
              med mera inte ovanliga företeelser. I många länder är det svårt
              att hålla transnationella företag ansvariga för brott beroende
              på begränsningar i lagstiftningen eller brist på finansiella resurser
              att driva rättsprocesser. Det finns således mycket starka skäl
              att införa sociala och miljömässiga minimikrav på internationell
              nivå.
            </seg>
            <seg n="ffba04eb">
              De frivilliga initiativen, exempelvis OECD:s riktlinjer, FN:s
              Global Compact eller det svenska Globalt ansvar, är inte tillräckliga
              för att komma till rätta med oansvariga företag. Därför anser
              vi att behovet av internationellt bindande regler för transnationella
              företag är oavvisligt. Det ska finnas tvingande regler och minimikrav.
              Det är rimligt att införa en bindande uppförandekod som ger bestämda
              riktlinjer när det gäller miljöhänsyn, respekt för mänskliga rättigheter
              med mera för företagens verksamhet. Sverige bör vara ett gott
              föredöme och verka pådrivande inom både FN och EU för att skapa
              ett internationellt bindande regelverk för transnationella företag.
            </seg>
            <seg n="003a1449">
              Vidare måste ILO:s konventioner om arbetsvillkor få en starkare
              ställning inom världshandelssystemet. Sverige bör inom EU:s ram
              stödja den här utvecklingen i riktning mot ett ökat samarbete
              mellan bland andra WTO och ILO.
            </seg>
            <seg n="cf348019">
              Då det gäller frågan om exportkrediter och Exportkreditnämndens
              nya miljöpolicy anser vi att den inte är heltäckande. Vänsterpartiet
              anser att samtliga projekt som beviljas ska omfattas av obligatorisk
              miljöprövning. Det innebär att även projekt som understiger 100
              miljoner ska miljöprövas och att riktlinjerna ska omarbetas och
              förtydligas. Sverige bör även verka för att EU har gemensamma
              tydliga krav på vad som ska ingå i en miljöprövning och vilka
              villkor som ska ställas för att få exportkrediter.
            </seg>
            <seg n="4c345059">
              Herr talman! Vänsterpartiet anser att kraven på socialt ansvar
              och ansvar för människors hälsa medför att vissa varor ska omgärdas
              av särskilda regler som inte ska ingå i allmänna handelsavtal,
              exempelvis de avtal som förhandlas inom ramen för WTO. Vi anser
              att bland annat alkohol, tobak och läkemedel inte bör omfattas
              av generella handelsregler utan bör omgärdas av restriktioner
              som syftar till att hänsyn till människors hälsa i större utsträckning
              ska avgöra hur regelverket och de internationella handelsavtalen
              formas.
            </seg>
            <seg n="aae3dbaa">
              Avslutningsvis vill jag beröra frågan om EU:s omdebatterade förslag
              till tjänstedirektiv. Det förslag som nu är under beredning innehåller
              oacceptabelt många brister och är ett resultat av kompromisser,
              undantag och skönskrivningar som ger utrymme för alla möjliga
              tolkningar beroende på vem som tolkar och i vilket syfte. Jag
              har svårt att se att denna kompromiss kommer att resultera i klara,
              tydliga, enkla regler. Vänsterpartiet anser att förslaget helt
              bör dras tillbaka och kastas i sopkorgen.
            </seg>
          </u>
          <note n="ce3057e4">
            Herr talman! Jag börjar med att yrka bifall till reservation
            1.
          </note>
          <note n="bdaa9002">
            Anf. 33 GUNILLA WAHLÉN (v):
          </note>
          <note n="82b28569">
            Jag yrkar bifall till reservation 2.
          </note>
          <note type="speaker" n="c2547c4c">
            Anf. 34 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-5c7e0497eaf2acc7-1" n="1a9aaa6e">
            <seg n="264fb716">
              Herr talman! Jag yrkar bifall till reservation 2, men jag står
              givetvis bakom alla våra reservationer.
            </seg>
            <seg n="790dade2">
              De nya frivilliga initiativen för företagens ansvar och etiska
              hållning är bra, men Miljöpartiet anser inte att de är tillräckliga.
              Vi anser att det behövs globala bindande regler för sådana saker
              om det ska bli effektivt.
            </seg>
            <seg n="4d3e0950">
              I många länder är det svårt att hålla transnationella företag
              ansvariga för brott mot olika regler. De kan ha dotterbolag som
              kan bringas i konkurs om det kommer krav. Det är viktigt att det
              finns bindande regler för transnationella företag och för företagsamheten
              över huvud taget.
            </seg>
            <seg n="0376c972">
              Det finns kanske anledning att också säga något om konsumenternas
              ställning på marknaden och vad de kan åstadkomma. Detta är mycket
              viktigt, men Lars Lindén har redan ägnat en stor del av sitt anförande
              åt denna sak. Jag håller med honom. Detta är något som måste utvecklas.
            </seg>
            <seg n="d98aa669">
              Vi har också en reservation som handlar om Exportkreditnämnden.
              Vi anser att den i nuläget har ett för begränsat mandat när den
              inte miljöprövar projekt som understiger 100 miljoner kronor.
              Vi anser att man bör miljöpröva och etikpröva också projekt under
              den nivån. Därför finns det anledning att se över Exportkreditnämndens
              regler.
            </seg>
          </u>
          <note type="speaker" n="fb21ab94">
            Anf. 35 REYNOLDH FURUSTRAND (s):
          </note>
          <u who="reynoldh_furustrand_c4fe4e" xml:id="i-a4cfb31ab2daa3f3-0" n="4caa22a1">
            <seg n="0aa48bf5">
              Herr talman! Lars Lindén avslutade sitt anförande med att säga:
              För övrigt anser jag att regeringen bör bytas ut. Det lät hurtfriskt!
              Jag lovar Lars Lindén, även om detta kanske är min sista debatt
              i Sveriges riksdag, att jag kommer att göra allt i den här valrörelsen
              för att regeringen ska få sitta kvar.
            </seg>
            <seg n="3154a038">
              Till skillnad från Lars Lindén satt jag här 19911994, då det
              var en annan regering, och jag kan summera resultatet av den regeringen.
              Jag tror att de som åhör den här debatten och de som var med under
              den perioden är överens med mig om att det inte var det bästa
              resultatet. Det har tagit lång tid för oss socialdemokrater, tillsammans
              med Vänsterpartiet och Miljöpartiet, att försöka rätta till det
              som åstadkoms under denna period. Nej, Lars Lindén, jag kommer
              att kämpa för att det ska bli en fortsatt socialdemokratisk regering.
            </seg>
            <seg n="0f1bbd1f">
              Jag tycker att Nyamko Sabuni höll ett bra och välformulerat anförande.
              Det är klart att det är avgörande i handelspolitiken att ha multilaterala
              avtal. Det är faktiskt den svenska regeringens linje också. Men
              det händer till och från att länder vill att vi ska teckna bilaterala
              avtal, och det vore fel att gå emot länder som så önskar.
            </seg>
            <seg n="bcdc9abb">
              Jag utgår från att Nyamko Sabuni på samma vältaliga sätt som
              hon har framfört sina åsikter här i kammaren påverkar sina kolleger
              i andra länder att i handelspolitiken också verka för att det
              blir mer av multilaterala avtal och mindre av bilaterala avtal.
            </seg>
            <seg n="65d9c815">
              Tjänstedirektivet, som Nyamko Sabuni var inne på, hade vi en
              diskussion om förra gången vi diskuterade handelspolitik tillsammans.
              Jag konstaterade då att det som har hänt i Vaxholmsfallet så här
              långt faktiskt har fått godkännande av instanser i EU. Jag är
              med den bakgrund jag har övertygad om att Sverige slutligen kommer
              att få fullt stöd av EU-domstolen när det gäller hanteringen av
              detta. Jag hävdar bestämt, Nyamko Sabuni, att det är det nationella
              regelverket som ska gälla. Jag kan också hälsa med tillfredsställelse
              att till och med moderater som genom åren har varit motståndare
              till vårt synsätt på kollektivavtal numera ställer upp på kollektivavtalslösningar.
              Det tycker jag känns gott för framtiden.
            </seg>
            <seg n="a8d46583">
              Herr talman! Handelspolitiken utgör en stabil grund för svensk
              välståndspolitik. Låt mig göra några reflexioner efter 21 år i
              Sveriges riksdag, eller 20 år för att vara ganska exakt, där jag
              sett hur handelspolitiken faktiskt har utvecklats.
            </seg>
            <seg n="342c3218">
              När jag steg in i de här lokalerna 1985 och fick möjlighet att
              verka i näringsutskottet och dessutom sätta mig in i handelspolitiska
              frågor var det en helt annan handelspolitik än den vi har i dag.
              Sverige var då medlem i Efta, som var en sammanslutning som förhandlade
              gentemot och med det dåvarande EG, som inte alls såg ut som EU
              gör i dag. Vi förhandlade i GATT för att åstadkomma regelverk
              som människor runtom i världen kunde leva efter och känna trygghet
              av. Vi ville eliminera tullar och handelshinder så långt detta
              var möjligt. Vi visste nämligen och trodde på att handeln är den
              bästa garantin för fred. Den bästa garantin för en fredlig utveckling
              är att människor kan handla med varandra. Så fick jag lära mig
              handelspolitikens grunder.
            </seg>
            <seg n="85efc240">
              Jag hade förmånen att få sitta med i den så kallade Eftakommittén
              som fanns i riksdagen vid det tillfället, som sedermera övergick
              i och blev en EES-kommitté när vi handelspolitiskt gick över från
              Efta, där vi slutade, till att faktiskt bli medlemmar i den europiska
              unionen. Vid den tidpunkten förhandlade vi, politiskt och med
              tjänstemän, om att få ett EES-avtal. Det gamla frihandelsavtal
              som vi hade haft från 1975 upphörde nämligen, och vi skulle ha
              ett nytt avtal ett avtal som innebar en helt annan handelspolitisk
              utveckling än vad vi hade haft tidigare med mer möjligheter till
              multilaterala avtal och mer möjligheter att få bort ännu mer av
              hinder och tullar, något vi upplevde inte främjade världshandeln.
              Den utvecklingen var helt fantastisk.
            </seg>
            <seg n="e2c66c97">
              Det låg också en logik, tyckte jag och många med mig, i att dessutom
              under resans gång kräva att Sverige skulle bli medlem i den europeiska
              unionen. Vi som satt inne och såg hur utvecklingen var förstod
              att vi fick mindre möjligheter att påverka ett EES-avtal genom
              att stå utanför. Vi kunde inte påverka handelspolitiken som vi
              önskade med ett utanförskap. Genom att vara med i den europeiska
              unionen, oavsett vad vi tycker om den, kunde vi faktiskt tala
              om vår svenska ståndpunkt.
            </seg>
            <seg n="1b4cbee6">
              Jag hade förmånen att vara med och se detta 1996 och vid flera
              tillfällen tidigare i GATS-förhandlingar och WTO-rundor när WTO:s
              första ministerrådsmöte hölls i Singapore, ett oerhört viktigt
              möte där man slog fast grunderna för hur WTO skulle verka långsiktigt.
              Den nuvarande talmannen Björn von Sydow var då handelsminister.
              Jag vill påstå att de som säger att Sverige inte driver handelspolitik
              knappast vet vad de pratar om. Sverige har varit aktivt och drivande
              i handelspolitiska frågor så länge vi har sysslat med handelspolitik.
            </seg>
            <seg n="8a7c7169">
              Det fanns de som menade att när vi kom in i EU skulle vi slukas
              upp av allt detta och inte kunna påverka. Jag hävdar bestämt att
              vi påverkar precis lika mycket som medlemmar i EU faktiskt mer,
              skulle jag tro, än när vi stod utanför.
            </seg>
            <seg n="5f75323d">
              Jag såg detta 1986 jag var själv med när vi drev miljöpolitiskt
              relaterad handel. Detta skedde i Bryssel i Belgien. Sverige tog
              där genom den dåvarande handelsministern initiativ till att driva
              just miljörelaterad handelspolitik. Det var inte populärt bland
              alla medlemsländer, men till slut fick vi fler och fler att inse
              sambandet och värdet av miljörelaterad handelspolitik på samma
              sätt som vi kopplar handel till mänskliga rättigheter, handel
              till sociala klausuler och numera också handel till jämställdhet.
              Det är en logisk följd, en logisk utveckling, och där har Sverige
              legat i fronten. Sverige har gått i bräschen för att driva dessa
              frågor och fått länder med sig på samma linje som vi, och det
              är jag stolt över.
            </seg>
            <seg n="8c7b8df5">
              Låt mig se ytterligare tillbaka på de här åren och titta på vilka
              som har lärt mig handelspolitik. Förutom talmannen, naturligtvis,
              finns det andra. Lennart Pettersson, socialdemokrat från Lund
              som tyvärr inte finns med oss längre, var min läromästare och
              nestor i handelspolitiken. Vi hade en lite skämtsam uppgörelse:
              Om jag åker utomlands, sade Lennart, kan du vara hemma och ta
              debatten. Det fick jag göra, och det lärde jag mig politiken på.
            </seg>
            <seg n="99be19cc">
              Jag har haft debatter mot Nic Grönvall, moderat från Göteborg
              som tyvärr inte heller längre finns i kamratkretsen, mot Hadar
              Cars, som var folkpartistisk utrikeshandelsminister i en borgerlig
              regering, mot Per-Ola Eriksson, som numera är landshövding uppe
              i Norrbotten men som då var Centerns företrädare i handelspolitiska
              frågor, och mot Jörn Svensson från Vänsterpartiet. Vi hade enorma
              diskussioner och debatter, men jag lärde mig oerhört mycket av
              de här personerna och har mycket stor respekt för deras kunskap.
              Det har jag burit med mig framöver i livet.
            </seg>
            <seg n="deec503c">
              20 år av arbete med de här frågorna har lärt mig mycket. När
              jag som en av 22 svenskar fick förmånen att vara med och installera
              Sverige som ny medlem i den europeiska unionen hade jag nytta
              av de kunskaperna. Jag kunde i det utskott där jag satt, som handlade
              handelspolitiska och industripolitiska frågor, bära med mig vad
              Sverige hade drivit och fick också respekt för det.
            </seg>
            <seg n="4e169e59">
              Jag vill påstå, herr talman, att de här 20 åren har varit helt
              fantastiska. Det har varit en oerhörd resa. Jag har lärt känna
              väldigt många fina kolleger och kamrater i Sveriges riksdag, både
              tidigare utskottskamrater och nuvarande. Jag ser också på vilket
              fint sätt man för vidare den här goda traditionen att debattera,
              att diskutera, att inte vara rädd att ta och ge, att ha olika
              uppfattningar i sakfrågor men ändå vara goda vänner när det kommer
              till slutet.
            </seg>
            <seg n="8e384839">
              Jag vill sluta med att framföra ett tack till er som kolleger
              och kamrater och ett tack till personalen i näringsutskottet,
              en personal som har ställt upp på ett helt enastående sätt. Närhelst
              man önskat har de hjälpt till med i stort sett vad man än har
              bett dem att göra. Jag vill också framföra ett tack till talmanspresidiet,
              till kammaren och till tjänstemännen.
            </seg>
            <seg n="858d4805">
              Jag brukar säga så här när jag har besökare i riksdagen: Alla
              människor i det här landet skulle egentligen få möjlighet att
              sitta i riksdagen en mandatperiod och känna på arbetet att vara
              här. Det är oerhört lärorikt och väldigt berikande. Man träffar
              fantastiska människor. Det finns också en personal som vet vad
              service vill säga, som ställer upp för oss ledamöter i vått och
              torrt, och det ska ni ha ett stort och varmt tack för!
            </seg>
            <seg n="d131328c">
              I övrigt ber jag att få yrka bifall till utskottets förslag i
              betänkandet och avslag på reservationerna.
            </seg>
          </u>
          <note type="speaker" n="2d5eabc0">
            Anf. 36 PER BILL (m):
          </note>
          <u who="per_bill_561422" xml:id="i-8367af1e57522942-0" n="a1c02af7">
            <seg n="8612fa94">
              Herr talman! Den stora talarstolen använder man när man säger
              tack till stora kolleger. Tack, Reynoldh, för de år du har varit
              här, snart 21. Det är lång tid. Jag har varit här tolv år snart,
              och jag tycker att det är lång tid.
            </seg>
            <seg n="19a7407c">
              Sista debatten ja, det är sista debatten här i huset, men det
              skulle förvåna mig mycket om vi inte hade någon mer debatt ute
              på en gata eller ett torg någonstans. Den dag som Reynoldh står
              tyst och lyssnar på en moderat som pratar på torget är socialdemokratin
              i fara.
            </seg>
            <seg n="eac207ef">
              Herr talman! Handelspolitiken plockar fram det bästa i svenska
              riksdagspolitiker. Man ger och man tar. Man lyssnar och man lär.
              Man försöker förbättra en redan bra svensk politik. Vi borde inte
              bara låta alla sitta en mandatperiod i riksdagen, de borde egentligen
              sitta i näringsutskottet och ägna sig åt handelsfrågor så att
              vi verkligen kunde få det här goda samarbetsklimatet och sätta
              Sverige som nation främst. Det tror jag är viktigt.
            </seg>
            <seg n="0e169cb4">
              Reynoldh! Jag tror inte att bara jag utan jag är helt säker på
              att hela det övriga utskottet tar oss rätten att kunna ringa dig
              de närmaste 20 åren och uppdatera oss, få några kloka synpunkter
              på hur det var förr eller hur du tycker att det ska vara i framtiden
              när det gäller handelspolitik. Din kunskap kommer vi att ha nytta
              av länge till.
            </seg>
          </u>
          <note n="ef7b7c15">
            Överläggningen var härmed avslutad.
          </note>
          <note n="37447d74">
            7 § Ursprungsgarantier för högeffektiv kraftvärmeel m.m.
          </note>
          <note n="73aacf24">
            Föredrogs
          </note>
          <note type="speaker" n="aefd996a">
            Anf. 37 PER BILL (m):
          </note>
          <u who="per_bill_561422" xml:id="i-8367af1e57522942-1" n="a1c02af7">
            <seg n="6623cc7e">
              Herr talman! Detta betänkande är inte heller något stridsämne
              för oss i näringsutskottet. Det är föga kontroversiellt. Det handlar
              om implementering av ett EU-direktiv, och vi tycker även från
              oppositionens sida att implementeringen är riktig och bra.
            </seg>
            <seg n="a26d3843">
              Det är också vissa ändringar i lagen om rörledningar. Även där
              tycker vi att det är fullt rimliga förslag.
            </seg>
            <seg n="3f61c6dc">
              Det som man möjligen skulle kunna ägna några minuter åt är den
              frustration som finns i många av motionerna som handlar om fjärrvärmekunder.
              Och, herr talman, här pratar jag lite i egen sak, eftersom jag
              också är villaägare i Uppsala. I Uppsala sålde vi under socialdemokratisk
              ledning, kan man också lägga till vårt kommunala elbolag till
              Vattenfall. Jag tror inte att det finns en enda uppsalabo med
              fjärrvärme som ler och är stolt och nöjd över den taxepolitik
              som Vattenfall har tillämpat när det gäller fjärrvärmekunderna.
            </seg>
            <seg n="8d89244d">
              Vi har sett ökningar på, jag kommer inte ihåg om det är 40, 50
              eller 60 %. Men vad kvällstidningarna skulle kalla chockhöjningar
              av taxan har det varit i alla fall. Jag tror så här i efterhand
              att många på Vattenfall också inser att det här har man gjort
              väldigt klumpigt. Man har försökt att ta ut den sista kronan på
              en gång av sina kunder.
            </seg>
            <seg n="f0a77dbe">
              Det står lite grann, framför allt i motionerna om fjärrvärmen,
              om hur vi ska kunna se till att man inte behöver lägga ned 150
              000200 000 kr på att borra för bergvärme för att komma ur fjärrvärmeberoendet.
              Om man ska använda ordet naturligt monopol, det tar emot lite
              grann, är fjärrvärmen just ett sådant. Det blir väldigt knöligt
              och väldigt mycket grävande om vi ska ha dubbla eller tredubbla
              fjärrvärmeledningar.
            </seg>
            <seg n="ee4d2345">
              Jag tror att vi allihop, nu när vi sakta men säkert ändå börjar
              få lite handelspolitiskt samarbete även inom energipolitiken,
              borde ägna en del tankar åt fjärrvärmen och kraftvärmen och se
              till att regelverket som vi gemensamt sätter upp värnar om kunderna
              lite mer. Sitter man i händerna på en monopolist eller en oligopolist
              ska man veta att staten faktiskt har ett finger i ögat på dem
              hela tiden så att taxorna inte drar i väg alldeles fritt.
            </seg>
          </u>
          <note n="7263830f">
            Herr talman! Med detta yrkar jag bifall till reservation nr 1.
          </note>
          <note type="speaker" n="e57c56db">
            Anf. 38 EVA FLYBORG (fp):
          </note>
          <u who="eva_flyborg_98fa85" xml:id="i-5530c9235af9cf9c-0" n="94b476af">
            <seg n="eab40dc0">
              Herr talman! Jag kan i stort sett instämma i det Per Bill tidigare
              sade. Det gäller även för vår del.
            </seg>
            <seg n="7088e148">
              Några saker kanske man skulle ta upp om vad vi kan göra för att
              förbättra konkurrensen på fjärrvärmemarknaden, egentligen för
              att uppnå någon form av konkurrens. Skärpt pristillsyn har vi
              talat om tidigare. Införa system för så kallad benchmarking -konkurrens
              skulle det gå att göra. Införande av utökade möjligheter till
              tredjepartstillträde har vi talat om många gånger i kammaren.
              Kanske vi ska ha en instans för hantering av klagomål från konsumenter
              på till exempel priser och leveransvillkor och mycket bättre möjligheter
              att tillvarata spillvärme.
            </seg>
            <seg n="4f40fb4a">
              Herr talman! Det är några saker som vi tycker att man skulle
              kunna göra redan i dag.
            </seg>
            <seg n="2d6506e0">
              Får jag bara lägga till någonting också om högeffektiv kraftvärmeel.
              Enligt vår mening kan ursprungsmärkningen av el gott bidra till
              att stärka konsumentmakten på markanden, vilket är mycket viktigt.
              Men det är konstigt ändå att bara vissa former av elproduktion
              ska ges den rätten. För att ytterligare stärka konsumenternas
              ställning och makt att kunna påverka sin elförbrukning tycker
              vi att andra former också ska vara möjliga, till exempel natur-
              eller fossilgasbaserad el, biogasbaserad elkraft eller varför
              inte kärnkraftsbaserad el. Jag tror att särskilt det sistnämnda
              har den största efterfrågan av alla, om man ska tro opinionsmätningar
              och annat som förekommer.
            </seg>
          </u>
          <note n="3499759a">
            Jag nöjer mig med detta, herr talman, och yrkar bifall till reservation
            2.
          </note>
          <note type="speaker" n="383c1c06">
            Anf. 39 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-5c7e0497eaf2acc7-2" n="1a9aaa6e">
            <seg n="da244548">
              Herr talman! Miljöpartiet har ingen annan åsikt än majoriteten
              när det gäller ursprungsmärkning av högeffektiv kraftvärme.
            </seg>
            <seg n="22e1f962">
              När det gäller frågan om fjärrvärme instämmer jag i det Per Bill
              sade, men jag instämmer inte i reservationen.
            </seg>
            <seg n="e6e52a68">
              Det är naturligtvis jätteviktigt att fjärrvärmeföretagen ser
              till att de behåller kundernas förtroende. På lång sikt gräver
              de ju sin egen grav annars. Förhoppningsvis kommer de frivilligt
              att sträva efter att uppfylla rollen som god part till kunderna.
              En proposition kommer att läggas fram på området. Har vi inte
              sett väsentliga förbättringar utgår jag från att propositionen
              kommer att innehålla saker som ser till att företagen måste vara
              uppmärksamma och goda mot kunderna. Annars kommer de naturligtvis
              att drabbas av ett regelverk som de inte vill ha.
            </seg>
            <seg n="e898a721">
              Vi har en reservation, nämligen reservation 3, som jag vill yrka
              bifall till. Den handlar om torven.
            </seg>
            <seg n="81a7fa85">
              Torv är ett koldioxidemitterande bränsle och därför bör det klassas
              som sådant. Det är naturligt. Den positiva särbehandlingen av
              torv tycker vi måste upphöra. Farhågorna om att torven kommer
              att ersättas av fossila bränslen i kraftverken om den inte får
              de märkliga fördelar som den nu har tror vi är överdrivna. Vi
              tror att den huvudsakligen kommer att ersättas av biobränslen.
              Dessutom är en stor del av den torv som används i Sverige importerad,
              så tankarna om den stora arbetslöshet som kommer att inträffa
              är kanske också något överdrivna.
            </seg>
            <seg n="554539e0">
              Det viktiga är ju att det måste vara någon ordning på regelverket.
              Har man avgifter för koldioxidemitterande bränslen bör det gälla
              alla koldioxidemitterande bränslen. Därför yrkar jag bifall till
              reservation 3.
            </seg>
          </u>
          <note type="speaker" n="c8349ba2">
            Anf. 40 LARS JOHANSSON (s):
          </note>
          <u who="lars_johansson_74863e" xml:id="i-4cea2a2d4881d71c-0" n="b653ae97">
            <seg n="ea94a45b">
              Herr talman! Mina riksdagskolleger från näringsutskottet ställer
              mig inför en svår prövning, nämligen att i denna fråga som vi
              hade tänkt att debattera inte reta upp mina kolleger för mycket
              med tanke på vad som har sagts i kammaren.
            </seg>
            <seg n="ec684c97">
              Men jag måste ändå inleda med att säga att den här propositionen
              är en av fem propositioner som Socialdemokraterna tillsammans
              med Centerpartiet och Vänsterpartiet har förhandlat fram. Vi kommer
              att återkomma till kammaren med att redovisa energipolitiken också
              fortsättningsvis som en gemensam politik på området. Därför kan
              man tycka att vi i dag inte ska ha en så omfattande debatt kring
              energipolitiken. Men vi måste ändå se frågan som vi nu diskuterar
              som ett led i den samlade energipolitiken. Den handlar framför
              allt om att vara långsiktig. Vi ska inte hoppa mellan olika ställningstaganden
              mandatperiod för mandatperiod, utan det ska vara en politik som
              håller över flera mandatperioder och vara blocköverskridande.
            </seg>
            <seg n="70e8c2e6">
              Debatten om energipolitiken pågår inte bara här i olika frågestunder
              utan också utanför riksdagen. Det finns framför allt ett antal
              borgerliga partier som attackerar överenskommelsen från 1997.
              Det är oerhört viktigt att diskussionen om energipolitiken handlar
              om långsiktiga förutsättningar. Det ska vara långsiktiga förutsättningar
              för dem som ska investera i branschen. De ska veta att de beslut
              som fattas gäller för lång tid. I annat fall kommer vi inte att
              få fram det kapital och intresse som fordras för att satsa framför
              allt på alternativa energikällor.
            </seg>
            <seg n="a72b6dfe">
              Det är naturligtvis samma sak med kraftvärmen. Per Bill pratade
              tidigare om fjärrvärmen. Han pekade på exemplet Uppsala. Det finns
              samma exempel i Helsingfors. Fortum gick in och köpte hela fjärrvärmesystemet,
              och det har också lett till höga priser. Kommunerna har sålt utifrån
              att de har trott att de skulle skapa en bättre kommunal ekonomi,
              men det blev kanske inte så för invånarna i kommunen. Det är det
              som har resulterat i att det på senare tid inte har blivit den
              fortsatta utförsäljningen av olika kraftvärmeverk. De stannar
              i allt större utsträckning kvar i den kommunala regin.
            </seg>
            <seg n="7074ae48">
              Jag kommer från Göteborg, och vi har haft den debatten många
              gånger. De borgerliga i Göteborg har hela tiden hävdat att vi
              ska sälja ut Göteborgs Energi, vilket majoriteten hela tiden har
              sagt nej till. Det har visat sig vara en framgångsrik politik,
              vilket har lett till att man kan göra satsningar på kraftvärmeverk
              framöver. Det görs för övrigt nu i stor skala i Göteborg.
            </seg>
            <seg n="cefe98a3">
              Ingegerd Saarinen har redan sagt att en utredning har genomförts
              vad gäller frågorna om monopolsituationen och vilka avgifter som
              tas ut av fjärrvärmekunderna, den så kallade Fjärrvärmeutredningen.
              Den bereds för närvarande i Regeringskansliet. Det kommer också
              en proposition under året. Vi kommer att återkomma till diskussionen
              om vad som kan göras ytterligare för att stödja kunderna i kommunerna.
              Alla vet att fjärrvärmen är en framgångsrik energiverksamhet.
              Det råder inget tvivel om det. Vi vet i dag att den har allt större
              betydelse i många kommuner och kommer att få det framöver. Den
              har också stor betydelse i vårt energisystem.
            </seg>
            <seg n="c526eb0c">
              Vi har en annan fråga som finns med i betänkandet. Den handlar
              om torvens betydelse för inte minst fjärrvärmen och kraftvärmeverken.
              Vi har från utskottets sida när vi tidigare har behandlat frågan
              om certifikaten för grön el tydligt talat om att vi vill ha torven
              som en av flera viktiga ingredienser, det vill säga som ett bränsle
              för framför allt kraftvärmeverken. Torven har här en betydelse
              i stället för att använda till exempel kol. Vi ser att torven
              är ett långsiktigt förnybart bränsle. Det har varit vår uppfattning.
              Men som ni vet har vi problem med detta. Vi lyfter därför upp
              i betänkandet frågorna om miljön och torven. Det handlar naturligtvis
              om att få en miljöprövning som gör att vi klarar att ha kvar torven
              som ett inhemskt bränsle i framtiden. Vi hoppas att den analys
              som görs av flera statliga myndigheter, som ska redovisas senare
              i år, kommer att resultera i konkreta förslag som gör att vi kommer
              att ha kvar fortsatt torvbruk i Sverige som en förutsättning för
              bränsle till kraftvärmen. Det är en viktig fråga som vi kommer
              att återkomma till.
            </seg>
            <seg n="99a99d3f">
              Nu är det inte bara näringsutskottet som behandlar frågan. Även
              miljö- och jordbruksutskottet har ansvar för frågorna om miljön.
              Vi hoppas att vi kommer att återkomma till detta och att vi kommer
              att kunna ha torven som en viktig del i vår bränsleförsörjning
              till framför allt kraftvärmeverken.
            </seg>
            <seg n="b9c234de">
              Jag yrkar bifall till förslaget i utskottets betänkande och avslag
              på samtliga motioner. Vi får återkomma till den energipolitiska
              debatten i samband med att vi behandlar andra energipolitiska
              betänkanden under våren. Jag noterar att ingen har begärt replik.
            </seg>
          </u>
          <note type="speaker" n="b0958c4e">
            Anf. 41 LENNART BEIJER (v):
          </note>
          <u who="lennart_beijer_79902a" xml:id="i-ebd3cc946c04ef24-0" n="71551364">
            <seg n="4bcf73d3">
              Herr talman! Det är riktigt, som någon har sagt, att vad gäller
              betänkandet om ursprungsgarantier är vi mycket överens. Jag vill
              också stryka under vad Lars Johansson sade att det här ändå är
              en del av en långsiktig energipolitik. Vi kan konstatera att under
              många år har det här varit den fråga där vi har haft den trygga
              majoriteten i riksdagen. I de mindre frågorna där vi kan vara
              överens är det viktigt att vi har en linje som bär framåt.
            </seg>
            <seg n="3d166943">
              Vad gäller fjärrvärmen har det varit många diskussioner om prissättning.
              Det har varit diskussioner om hur monopolet ska fungera. Det som
              nu finns, att fjärrvärmebranschen tillsammans med de största fjärrvärmeanvändarna
              försöker hitta system, detta så kallade Reko fjärrvärme, är ett
              bra steg framåt. Det är antagligen den väg man måste gå för att
              klara ut detta. Man får mellan producent och användare ett förtroende,
              det vill säga att man kan se igenom prissättning och varför olika
              åtgärder vidtas. På det sättet kan man bli överens om tagen. Det
              gör att man kan ha koll på detta naturliga monopol. Det är för
              övrigt svårt att tänka sig någon sorts konkurrens på fjärrvärmeområdet.
              Möjligen kan man tänka sig att den som har tillgång till mycket
              varmvatten får använda det i systemet och så vidare. Annars är
              det svårt att tänka sig konkurrerande fjärrvärmesystem.
            </seg>
            <seg n="15a666c7">
              Per Bill sade att staten ska ha en liten vakande hand över detta,
              och det håller jag verkligen med om.
            </seg>
            <seg n="e8e5e15d">
              Men mest intressant, herr talman, i betänkandet är nog ändå diskussionen
              om torvens framtid. Utskottets majoritet anser att de nya rönen,
              det vill säga att det ur klimatpolitisk synvinkel kan vara en
              fördel att utvinna torv på vissa marker, i sin tur har gett upphov
              till att vi kanske måste kunna diskutera frågan om torven på ett
              lite annorlunda sätt. Att inrikta torvutvinningen till just de
              markerna förändrar radikalt torvens situation menar jag och, såvitt
              jag kan förstå, också majoriteten. Men den nya situationen har
              inte anammats av alla. I en reservation framhärdar både Folkpartiet
              och Miljöpartiet i sitt kompromisslösa nej till torvbrytning.
              Man kan säga att dessa energipolitikens ytterkantspartier är eniga
              i sitt motstånd mot torven. Folkpartiet vill stoppa torvbrytning,
              trots att denna skulle vara positiv ur miljösynpunkt. Men ledamöterna
              i samma parti, herr talman, är inte ett dugg rädda för att öppna
              svenska urangruvor. Folkpartiet är berett att bryta giftigt uran,
              frigöra uran till luft och vatten, men vill inte bryta hederlig,
              ren torv.
            </seg>
            <seg n="6cdb6f23">
              Det här skulle kunna vara en skrämmande energipolitik, och därför
              är det naturligtvis väldigt intressant att höra vad moderater
              och kristdemokrater har att säga om uranbrytarlinjen.
            </seg>
            <seg n="d2728546">
              Miljöpartiet har naturligtvis konsekvent stått för den här linjen.
              Men om det nu skulle vara så, Ingegerd Saarinen, att det vetenskapen
              säger det har vi försökt ta reda på att brytning av torv på vissa
              marker är till fördel vad gäller CO2-utsläpp, är då inte Miljöpartiet
              med på att det kan vara en fördel att använda den inhemska torven?
            </seg>
          </u>
          <note n="a9922488">
            Därmed, herr talman, vill jag yrka bifall till förslaget i betänkandet
            i dess helhet.
          </note>
          <note type="speaker" n="441310d9">
            Anf. 42 HÅKAN LARSSON (c):
          </note>
          <u who="hakan_larsson_c0f261" xml:id="i-9899135ba9a21461-0" n="d99c619f">
            <seg n="71841a86">
              Herr talman! Jag vill börja med att yrka bifall till förslaget
              i detta betänkande. I praktiken är det stor enighet om innehållet,
              förutom vad gäller torven. Jag kommer därför att speciellt ta
              upp energitorvens framtid i detta anförande.
            </seg>
            <seg n="5c6fdd75">
              Trots att en av mina egna motioner, som jag själv har undertecknat,
              avstyrks formellt är jag glad över vad det står i betänkandet.
              En bred majoritet i utskottet har enats om att torv är ett värdefullt
              bränsle i den svenska energimixen även framöver. Utskottsledamöter
              från fem partier understryker gemensamt att vi utgår från att
              de analyser som flera myndigheter nu arbetar med, och som ska
              slutredovisas i juni, kommer att resultera i konkreta förslag
              som möjliggör ett fortsatt torvbruk i Sverige.
            </seg>
            <seg n="db4d79ba">
              Det är inte var dag som fem av sju partier kan enas om ett energipolitiskt
              ställningstagande. Jag ser det som väldigt positivt.
            </seg>
            <seg n="b96f9a85">
              Torvbranschen är nu inriktad på att koncentrera verksamheten
              till de torvmarker som redan läcker koldioxid till följd av dikning
              och annan mänsklig påverkan. Genom att nyttja de här markerna
              kan torvbrukets totala växthuspåverkan reduceras och mer komma
              att likna trädbränsle. Torven är ju en långsamt förnybar energikälla.
            </seg>
            <seg n="d9c99696">
              Att fem partier nu är överens om att krafttag måste tas för att
              ge torven en roll i energisystemet framöver är självfallet goda
              nyheter för branschen, men också för de bygder där torven medverkar
              till att skapa sysselsättning och utveckling. Det gäller inte
              minst områden i Härjedalen, Hälsingland och delar av Småland.
            </seg>
            <seg n="b5b142b1">
              Torven kan spela en viktig roll i exempelvis kommande energikombinat,
              där etanol och briketter produceras. Sådana planer finns exempelvis
              i Sveg i Härjedalen där man sedan länge har haft en torvfabrik,
              som nu utvecklas till ett energikombinat.
            </seg>
            <seg n="a7a3e358">
              Torvens problem kan emellertid inte lösas bara genom att en majoritet
              här i riksdagen har förstått branschens besvärliga situation och
              vill vidta åtgärder. Huvudproblemet är att torven likställs med
              kol i EU:s utsläppshandelssystem. Därför är det viktigt att vi
              från svensk sida agerar för att få en ny klassificering av torven
              inom utsläppshandelssystemet. Jag hoppas att miljö- och jordbruksutskottet,
              som har huvudansvaret för det här, agerar offensivt för att få
              en sådan förändring till stånd.
            </seg>
            <seg n="1b3ef64b">
              Rent praktiskt kan vi i Sverige börja förbereda införandet av
              ett system med miljöcertifiering av torvbruket och därmed styra
              verksamheten till de marker som är påverkade och utdikade och
              som läcker växthusgaser. Därmed borde det miljöcertifierade torvbruket
              kunna undantas från bestämmelserna i utsläppshandelssystemet.
              Jag vet att branschen själv är inriktad på en sådan lösning, och
              därför hoppas jag att det snart kan komma i gång ett sådant arbete.
            </seg>
            <seg n="f34bb327">
              Redan öppnade energitorvtäkter ska naturligtvis kunna användas
              även framöver, eftersom de är dikade och släpper ifrån sig växthusgaser.
            </seg>
            <seg n="3a463b4d">
              Det är viktigt att en diskussion med EU om omklassificering av
              torven inleds så snart som möjligt. Det arbetet bör samordnas
              med Finland, som också har ett omfattande torvbruk.
            </seg>
            <seg n="ff2a8140">
              Eftersom torvbranschen befinner sig i en allvarlig situation
              är det viktigt att det händer någonting snart. Risken är att det
              kan ta något år, och under tiden är det viktigt att det vidtas
              andra åtgärder. Jag hoppas att det blir resultatet av de utredningar
              och analyser som nu görs, så att inte torven straffas ut som energikälla
              och ersätts med kol. Vi har redan hört exempel på att kraftvärmeverk
              är på väg att lämna torven för kol. Inhemsk torv är en mer miljövänlig
              energikälla än energi från olja, kol och uran.
            </seg>
          </u>
          <note type="speaker" n="b3cfe69c">
            Anf. 43 LARS JOHANSSON (s) replik:
          </note>
          <u who="lars_johansson_74863e" xml:id="i-4cea2a2d4881d71c-1" n="b653ae97">
            <seg n="b608f7b7">
              Herr talman! Det senaste exemplet som Håkan Larsson pratade om,
              torven, är precis en sådan överenskommelse som vi gemensamt har
              förhandlat fram. Där har det varit fråga om ett givande och tagande
              i hur vi skulle formulera utskottets betänkande, med tanke på
              att miljö- och jordbruksutskottet har ett avgörande i frågan.
            </seg>
            <seg n="1a5db00e">
              Det här är också en fråga där Folkpartiet har en radikalt annan
              mening, som har framgått. Det blir då en fråga till hösten, om
              det mot förmodan skulle bli en borgerlig regering. Då är det väldigt
              viktigt att energiöverenskommelsen med Socialdemokraterna fortsättningsvis
              kommer att gälla, för att vi ska kunna fortsätta att ha en långsiktig
              energipolitik. Därför är det viktigt att veta hur Centerpartiet
              och Håkan Larsson ställer sig till Folkpartiets och i synnerhet
              Eva Flyborgs frierier hela tiden: Kom över och gör en borgerlig
              energipolitik!
            </seg>
            <seg n="61039312">
              Min fråga till Håkan Larsson är: Står ni fast och kommer ni att
              stå fast vid energiöverenskommelsen med Socialdemokraterna även
              om det skulle bli en borgerlig regering?
            </seg>
          </u>
          <note type="speaker" n="ed436f1b">
            Anf. 44 HÅKAN LARSSON (c) replik:
          </note>
          <u who="hakan_larsson_c0f261" xml:id="i-9899135ba9a21461-1" n="d99c619f">
            <seg n="c0e12832">
              Herr talman! Centerpartiet har varit tydligt vad gäller uttalanden
              från både Eskil Erlandsson och Maud Olofsson om att vi vill ha
              en långsiktig energipolitik som är blocköverskridande. Sedan skulle
              vi gärna se att fler partier ansluter sig till en sådan bred uppgörelse.
              På den punkten kan Lars Johansson vara ganska lugn.
            </seg>
            <seg n="eee8d968">
              Sedan gäller det att vi hela tiden diskuterar hur energipolitiken
              ska se ut, följer med utvecklingen och anpassar den till den situation
              vi är i. Diskussionen är inte slut, utan den måste hela tiden
              fortgå.
            </seg>
          </u>
          <note type="speaker" n="f37d10c5">
            Anf. 45 LARS JOHANSSON (s) replik:
          </note>
          <u who="lars_johansson_74863e" xml:id="i-4cea2a2d4881d71c-2" n="b653ae97">
            <seg n="4a212d0d">
              Herr talman! Ja, precis, och torven är ett bra exempel. Det här
              är inte avslutat, utan vi måste återkomma till frågan. Förmodligen
              blir det en fråga att ta ställning till under höstriksdagen, om
              vi får som vi vill, alltså att det blir ett positivt utlåtande
              kring att vi ska kunna använda oss av torven i fortsättningen.
              Då blir det en fortsatt diskussion om hur det ska gå till, och
              då är det viktigt att man har den här typen av blocköverskridande
              överenskommelse.
            </seg>
            <seg n="fa6b6e1d">
              Jag är övertygad om, precis som Håkan Larsson, att frågan om
              energipolitiken inte är slut med det här utan att den hela tiden
              kommer att prövas även fortsättningsvis. Nya saker kommer att
              inträffa, och vi måste förmodligen fortsättningsvis se över elcertifikatssystem
              och så vidare och diskutera förlängningar av den typen av system.
            </seg>
            <seg n="552a5f05">
              Det här är frågor som kommer att ha stor betydelse för lång tid
              framöver, och då är det ännu viktigare att vi kan vara överens
              om att det samspelet och det samarbetet ska kunna fortsätta.
            </seg>
          </u>
          <note type="speaker" n="cbda26c3">
            Anf. 46 HÅKAN LARSSON (c) replik:
          </note>
          <u who="hakan_larsson_c0f261" xml:id="i-9899135ba9a21461-2" n="d99c619f">
            <seg n="48c8c418">
              Herr talman! Jag kan i stort sett vara överens med Lars Johansson.
              Det är viktigt att vi har en ständig energipolitisk diskussion
              och att vi tar hänsyn till vad som händer, så att vi både ser
              till att vi har tillräckligt med energi för industri och samhälle
              och att vi fortsätter energiomställningen från kärnkraft och fossila
              bränslen till långsiktigt förnybara energikällor. Någon annan
              väg finns inte att gå, som jag ser det. Sedan är frågan hur lång
              tid denna energiomställning kommer att ta.
            </seg>
          </u>
          <note n="ef7b7c15">
            Överläggningen var härmed avslutad.
          </note>
          <note n="58a46c6c">
            8 § Anmälan om interpellationer
          </note>
          <note n="7726c1b2">
            Anmäldes att följande interpellationer framställts
          </note>
          <note n="34c70067">
            den 21 april
          </note>
          <note n="3ab18d66">
            Tobias Billström
          </note>
          <note n="d6a692fe">
            Mariam Osman Sherifay
          </note>
          <note n="02f318c2">
            Henrik S Järrel
          </note>
          <note n="c9cf307d">
            Birgitta Sellén
          </note>
          <note n="fa360c70">
            Interpellationerna redovisas i bilaga som fogats till riksdagens
            snabbprotokoll tisdagen den 25 april.
          </note>
          <note n="331ba9b7">
            9 § Anmälan om frågor för skriftliga svar
          </note>
          <note n="dc07e866">
            Anmäldes att följande frågor för skriftliga svar framställts
          </note>
          <note n="34c70067">
            den 21 april
          </note>
          <note n="af1ff923">
            Peter Danielsson
          </note>
          <note n="1379fc17">
            Lars Ångström
          </note>
          <note n="02f318c2">
            Henrik S Järrel
          </note>
          <note n="d391a564">
            Mikael Oscarsson
          </note>
          <note n="50323618">
            Krister Örnfjäder
          </note>
          <note n="d67d34ec">
            Birgitta Ahlqvist
          </note>
          <note n="f3cb515f">
            Krister Hammarbergh
          </note>
          <note n="52298867">
            Bertil Kjellberg
          </note>
          <note n="2f297046">
            Catharina Bråkenhielm
          </note>
          <note n="2acf0ae2">
            Jan-Evert Rådhström
          </note>
          <note n="4fd5e936">
            Ingegerd Saarinen
          </note>
          <note n="96fd0d0c">
            Cristina Husmark Pehrsson
          </note>
          <note n="7a5e2ffd">
            Cecilia Widegren
          </note>
          <note n="c78865e9">
            Ulla Wester
          </note>
          <note n="52298867">
            Bertil Kjellberg
          </note>
          <note n="52298867">
            Bertil Kjellberg
          </note>
          <note n="51a3719e">
            Helene Petersson
          </note>
          <note n="81be0b97">
            Nina Lundström
          </note>
          <note n="ec3cef55">
            Lennart Fremling
          </note>
          <note n="089a7b20">
            Anna Grönlund Krantz
          </note>
          <note n="972414aa">
            Frågorna redovisas i bilaga som fogats till riksdagens snabbprotokoll
            tisdagen den 25 april.
          </note>
          <note n="e5b14f66">
            10 § Anmälan om skriftligt svar på fråga
          </note>
          <note n="60bbdb17">
            Anmäldes att skriftligt svar på följande fråga inkommit
          </note>
          <note n="93d1bab8">
            den 20 april
          </note>
          <note n="a77e8ec0">
            Anita Brodén
          </note>
          <note n="857a965d">
            Svaret redovisas i bilaga som fogats till riksdagens snabbprotokoll
            tisdagen den 25 april.
          </note>
          <note n="805b9a19">
            11 § Kammaren åtskildes kl. 12.29.
          </note>
          <note n="f926e5f2">
            Förhandlingarna leddes
          </note>
          <note n="761c7ca5">
            /Monica Gustafson
          </note>
        </div>
      </body>
    </text>
  </TEI>
</teiCorpus>
