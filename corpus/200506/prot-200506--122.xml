<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--122</head>
          <docDate when="2005-05-12">2005-05-12</docDate>
        </div>
      </front>
      <body>
        <div>
          <note n="a7186bdf">
            ﻿
          </note>
          <note n="e387a849">
            Riksdagens protokoll
          </note>
          <note n="a239c900">
            2005/06:122
          </note>
          <note type="date" n="911d7f1d">
            Fredagen den 12 maj
          </note>
          <note n="648baef1">
            Kl. 09:00 - 12:50
          </note>
          <note n="fb4bead5">
            1 § Anmälan om fördröjt svar på interpellation
          </note>
          <note n="f4f90ef9">
            Till riksdagen hade inkommit följande skrivelse:
          </note>
          <note n="1282be27">
            Interpellation 2005/06:380
          </note>
          <note n="75d39484">
            Interpellation 2005/06:380 av Karin Enström (m)
          </note>
          <note n="a5f71a1a">
            Interpellationen kommer att besvaras måndagen den 12 juni 2006.
          </note>
          <note n="76ab58df">
            Skälet till dröjsmålet är tjänsteresa.
          </note>
          <note n="36372add">
            Helena Lindberg
          </note>
          <note n="7b07e6dd">
            2 § Anmälan om inkomna faktapromemorior om förslag från Europeiska
            kommissionen
          </note>
          <note n="d4f99c0d">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="d80b4e50">
            KOM(2006)69
          </note>
          <note n="5b89b6f2">
            KOM(2005)618
          </note>
          <note n="55408125">
            3 § Hänvisning av ärende till utskott
          </note>
          <note n="28cea382">
            Föredrogs och hänvisades
          </note>
          <note n="f752ee88">
            4 § Förnyad bordläggning
          </note>
          <note n="638a1664">
            Föredrogs och bordlades åter
          </note>
          <note n="cb2ba9b3">
            5 § Skydd för störningskänslig forskning
          </note>
          <note n="1bed3e8f">
            Föredrogs
          </note>
          <note n="85108c52">
            Förste vice talmannen konstaterade att ingen talare var anmäld.
          </note>
          <note n="e2b4251f">
            6 § Åtgärder mot svarttaxi m.m.
          </note>
          <note n="1bed3e8f">
            Föredrogs
          </note>
          <note type="speaker" n="fc97df74">
            Anf. 1 MONICA GREEN (s):
          </note>
          <u who="monica_green_8cf81a" xml:id="i-8d943dcd4cdee170-0" n="bf18501a">
            <seg n="7c5d88ee">
              Herr talman! Nu måste jag göra en del besvikna, nämligen de som
              har förväntat sig en sång inom det här området. Jag har nämligen
              inte haft tid att hitta någon lämplig sång när det gäller åtgärder
              mot svarttaxi. Jag hoppas att vi kan fortsätta den traditionen
              på annat sätt.
            </seg>
            <seg n="21e83352">
              I dag handlar det nämligen om att vi ska vidta effektiva åtgärder
              mot svarttaxi och om påföljder. Ekonomisk brottslighet inom taxibranschen
              måste nämligen sättas åt, dels för att seriösa taxiföretag måste
              ha bra villkor och förutsättningar, dels för att alla faktiskt
              ska vara med och bidra till välfärden genom skatt.
            </seg>
            <seg n="caf6d1b1">
              I betänkandet finns ett tillkännagivande till regeringen om obligatoriska
              redovisningscentraler, och dessutom finns det två reservationer
              och ett särskilt yttrande. Nu kan debatten börja!
            </seg>
          </u>
          <note type="speaker" n="927a9447">
            Anf. 2 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-ab09b8529ccd78d5-0" n="fefef960">
            <seg n="cd786c55">
              Herr talman! Vi ska diskutera ett betänkande, Åtgärder mot svarttaxi
              , som kanske inte innehåller så väldigt många frågor, men vi kan
              dem vi har lärt oss genom åren. Nu har vi ett tillkännagivande
              igen från utskottet om att vi vill att åtgärder ska vidtas, och
              det är ju ändå glädjande. Samtidigt är det väl lite genant för
              utskottets majoritet att prata i ord och försöka visa hur positiva
              de är bara genom att försöka dölja regeringens handlingsförlamning.
            </seg>
            <seg n="83924b17">
              Vi kan dra oss till minnes frågan om tömningscentraler. Vi hade
              ett tillkännagivande under riksdagsåret 2001/02, då vi bad om
              att vi skulle få en utredning till stånd och att det skyndsamt
              skulle vidtas åtgärder. Det var väl bra att någonting skulle ske!
              Vad säger vi sedan i utskottet? Jo, i utskottets betänkande TU5
              från 2003/04 utgår vi från att förslag lämnas skyndsamt om införande
              av ett system och att det händer någonting med tömningscentraler
              för att komma åt svarttaxi. Mina vänner, detta var under riksdagsåret
              2003/04.
            </seg>
            <seg n="a587e6cb">
              Nu befinner vi oss i slutet av 2005/06 och säger att vi förutsätter
              att regeringen under innevarande mandatperiod kommer med en lagrådsremiss,
              så att frågan kommer på rull. Mina frågor till Brandin är: Är
              du stolt över regeringen? Är detta vad svenska folket vill höra?
              Är detta den hastighet som små, enkla, självklara saker ska ha
              för att genomföras? Jag skäms å mina egna och mina borgerliga
              kamraters vägnar över att vi har en regering som inte har någon
              som helst förmåga.
            </seg>
            <seg n="58997560">
              Det finns många viktiga saker att ta upp. När svenska folket
              hör om svarttaxiverksamhet så tänker de naturligtvis på ekonomisk
              brottslighet, och det är en stor ekonomisk brottslighet. Det döljs
              ett antal miljarder kronor i denna verksamhet. Det är nog så skrämmande,
              men det är också skrämmande ur andra synvinklar. Just i samband
              med svarttaxiverksamhet vet vi att det förekommer mycket våld,
              misshandel och kriminell verksamhet över huvud taget. Det är ofta
              unga människor som, kanske av oförstånd, nyttjar svarttaxi. Ibland
              går det bra, och ibland går det faktiskt väldigt illa.
            </seg>
            <seg n="df85ef82">
              Herr talman! Vi har också tagit upp en taxameterfråga. Där har
              Magdalena Andersson från Jönköping på ett utomordentligt sätt
              skrivit en motion som redovisar problematiken runt en kanske liten
              verksamhet inom det här området limousinetjänst. Vad tycker utskottets
              majoritet här? Jo, ni tycker ingenting! I vanlig ordning tycker
              inte regeringsföreträdare egentligen någonting, utan de säger
              att de har samma uppfattning som regeringen. Kan Brandin redovisa
              vilken den uppfattningen är för mig? Kan Brandin tala om ifall
              han tycker att vi har ett samhälle som behandlar våra näringsidkare
              likvärdigt och på ett seriöst sätt i vårt land? Magdalena Andersson
              har tagit upp problematiken hur lagstiftningen tolkas olika. Jag
              har försökt få majoriteten i utskottet att förstå det här, men
              det finns ingen vilja. Man säger: Nej, vi litar på myndigheter,
              och vi litar på Vägverket.
            </seg>
            <seg n="8db7427c">
              Ändå vet utskottet om att Länsstyrelsen i Jönköping bland annat
              uppmanat till ett överklagande till Vägverket för att få frågan
              prövad. Varför ska regler tolkas olika i Helsingfors? Varför ska
              det vara dispenser på ett enkelt sätt i Helsingfors, Göteborg
              och kanske Malmö men inte på våra mindre orter? Det ser inte utskottets
              majoritet som något problem. Här ska det vara olika lagstiftning,
              kan man i princip säga åtminstone en grov olikhet i tolkningen.
            </seg>
            <seg n="0c87a6fb">
              Nu får det inte ske några missförstånd om min synpunkt på det
              här. Det är ju det man alltid får befara från den här regeringen,
              till exempel att man kanske till och med ska ändra lagstiftningen
              så att det blir omöjligt med limousineservice utan taxameter även
              i våra storstäder. Men jag hoppas att även Brandin i sitt inlägg
              går upp och säger att det inte är det som vi vill ha. Vi vill
              ha möjligheten att man ska kunna få dispens även ute i landet.
            </seg>
            <seg n="0777d655">
              Jag ska inte gå in i detalj på vad denna fråga handlar om. Eftersom
              jag ser att Magdalena Andersson finns här i kammaren i dag är
              jag övertygad om att hon med stor entusiasm och stort kunnande
              kommer att redovisa den frågan. Den finns ju också med i vår reservation
              nr 2.
            </seg>
            <seg n="9171053d">
              Herr talman! Vi har två reservationer i detta betänkande. Den
              ena handlar om taxameterfrågor, som naturligtvis är en jätteviktig
              fråga, och jag hoppas att Brandin kommer att redovisa några tankar
              kring det. Vi har också reservation nr 1 om fullbordande av brott.
              I vanlig ordning yrkar Moderata samlingspartiet bifall endast
              till en reservation. Det är alltid den första reservationen, och
              vi yrkar alltså bifall till reservation 1 under punkt 2.
            </seg>
            <seg n="85a08d54">
              Innan jag avslutar vill jag säga att jag tycker att det är bra
              att vi kan pressa regeringen med tillkännagivanden, för det är
              ju vårt instrument. Men, som sagt, med tanke på hur de tidigare
              hanterat våra tillkännagivanden börjar jag tröttna och förstå
              att tillkännagivanden från Socialdemokraterna i detta utskott
              kan de gå med på bara för att dölja handlingsförlamningen hos
              regeringen.
            </seg>
          </u>
          <note type="speaker" n="31ab1d7f">
            Anf. 3 CHRISTER WINBÄCK (fp):
          </note>
          <u who="christer_winback_f8394e" xml:id="i-8c6cbd5344118974-0" n="77df68e4" next="i-16993e6b333468de-0"/>
          <note n="1ce2d83c">
            Herr talman! Inledningsvis vill jag yrka bifall till reservation
            nr 2.
          </note>
          <u who="christer_winback_f8394e" xml:id="i-16993e6b333468de-0" n="77df68e4" prev="i-8c6cbd5344118974-0">
            <seg n="8f2a5b6d">
              Svarttaxi är en omfattande oseriös näring, om man nu får kalla
              den så, vid sidan av den seriösa taxinäringen. Det är en olaglig
              taxiverksamhet som förekommer i hela landet, särskilt i de större
              städerna. Förutom den ohederliga konkurrensen som tidigare nämnts
              innebär det också en stor skatteförlust för samhället, men det
              stora och svåra är dock den brottslighet som följer i spåren av
              verksamheten. Rån, misshandelsbrott, stölder och även våldtäkter
              förekommer. Det är en av de mer tråkiga delarna av svarttaxiverksamheten.
            </seg>
            <seg n="3701c83a">
              För att komma åt svarttaxiverksamheten krävs såväl en skarpare
              lagstiftning som fler poliser och andra åtgärder. Inspiration
              till detta finns att hämta i Norge och andra länder. Vi vill också
              ha möjlighet till snabbare bötfällning även vid enstaka körningar.
              Vi vill att polis och åklagare, som i dag saknar bra möjligheter
              att beslagta och förverka fordon som brukas vid denna verksamhet,
              får den möjligheten. Vidare borde körkortsåterkallande vara möjligt,
              vilket vore ett enkelt sätt att kunna utmäta straff.
            </seg>
            <seg n="d6be32aa">
              Med hänsyn till det stora ansvar som är förenat med yrkesmässig
              befordran av personer, som vi vill att ordinarie taxiverksamhet
              ska ha, handlar det om taxiförarlegitimation samt körprov i samband
              med taxilegitimation, vilket kommer att påverka trafiksäkerheten
              positivt. Det är sådant som vi kräver av den egentliga näringen
              och som vi har all anledning att tro inte finns hos den illegala
              delen av densamma. Det finns många risker, många faror, med svarttaxiverksamhet.
            </seg>
            <seg n="3a9b514e">
              Jag vill också, herr talman, uppmärksamma den ekonomiska brottsligheten
              inom taxinäringen. Vi kan läsa att för närvarande planeras åtgärder
              vid bland annat Skatteverket för att komma till rätta med problemet.
              Problemet är stort. 2025 % av branschens omsättning bedöms komma
              från fiffel. Det handlar om många miljarder kronor. Även Taxiförbundet
              har uppmärksammat problemet och välkomnar krafttag mot fusket.
              Det är angeläget att arbetet påskyndas så att vi ser snara förslag.
            </seg>
            <seg n="aa297e41">
              Men även om taxameterfrågor och rutiner kring tömningar är vapen
              i denna kamp får det inte leda till alltför stelbenta regelverk.
              Behovet av undantag för bland annat limousineservice har uppmärksammats
              av föregående talare. Möjligheten finns i dag, men reglerna är
              alltför strikta för att kunna tillämpas på ett rimligt sätt. Undantag
              kan inte göras generellt för förbokade kunder, utan särskilt undantag
              och tillstånd måste begäras för varje enskild kund. Dessutom har
              dispensmyndigheten länsstyrelsen hörts tillämpa reglerna olika
              strängt. Vi tycker att förbeställda resor ska kunna tillåtas på
              ett enklare sätt så att inte varje resa måste kräva speciellt
              tillstånd. Det måste finnas utrymme för en öppning också i denna
              fråga.
            </seg>
          </u>
          <note n="ae65e511">
            Herr talman! Med detta yrkar jag återigen bifall till reservation
            nr 2.
          </note>
          <note type="speaker" n="68f59346">
            Anf. 4 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-a926fbbef4e7f290-0" n="73a619f4">
            <seg n="ba35e9e1">
              Herr talman! Jag instämmer i yrkandet om bifall till reservation
              2 om taxameterfrågor och utvecklar därför inte ytterligare den
              argumentation som vi just tagit del av och som även finns i reservationen.
            </seg>
            <seg n="7b89da53">
              I stället vill jag lyfta fram Kristdemokraternas särskilda yttrande
              om veteranfordon. Där vill vi, utan att gå emot majoriteten i
              utskottet, framhålla att de striktare bestämmelserna, som är nödvändiga
              för att komma åt svarttaxiverksamheten, måste definieras så tydligt
              att inte alla körningar med personbil eller lätt lastbil, som
              sker mot ekonomisk ersättning, ska falla under yrkestrafiklagens
              straffbestämmelser.
            </seg>
            <seg n="bfd0e918">
              Vi anser att det måste vara fullt möjligt att vid till exempel
              studentexamen, bröllop och andra högtider kunna anlita en person,
              någon som man inte är släkt eller närmare bekant med, för att
              få en körning just en sådan högtidsdag. Det kan handla om veteranbilar
              och andra intressanta fordon. Brandbilar används till exempel
              i min hemkommun Simrishamn. Det förekommer också lövade bilar
              och så vidare.
            </seg>
            <seg n="c33a912a">
              Vi utgår från att regeringen inte har för avsikt att omintetgöra
              möjligheten att anlita någon för sådana transporter, som alltså
              sker någon enstaka gång om året under festliga förhållanden. Vi
              noterar dock att propositionen inte tydliggör detta på ett tillfredsställande
              sätt, och därför lyfter vi fram det i det särskilda yttrandet.
              Jag välkomnar om Brandin skulle vilja understryka att vi inte
              behöver oroa oss. Om han inte gör det blir jag däremot orolig.
            </seg>
            <seg n="a9f3897e">
              I regeringens proposition resoneras kring vilken typ av körningar
              som inte är avsedda att omfattas av yrkestrafiklagens bestämmelser
              om erbjudande av körningar till allmänheten. Det anförs exempel
              som jag nämnde körning av släktingar, vänner, arbetskamrater,
              grannar och andra bekanta. För att tydliggöra att nyttjandet av
              till exempel veteranfordon och andra intressanta fordon ska kunna
              fortsätta vid högtidliga tillfällen anser vi att körningarna som
              utförs mot betalning, också av andra personer än de i propositionen
              uppräknade, ska undantas från yrkestrafiklagens straffbestämmelser
              om erbjudande av körningar till allmänheten om de till sin karaktär
              helt uppenbart inte utgör svarttaxiverksamhet.
            </seg>
          </u>
          <note type="speaker" n="813bcaff">
            Anf. 5 STAFFAN DANIELSSON (c):
          </note>
          <u who="staffan_danielsson_f9e521" xml:id="i-b614e17014262b52-0" n="e6949e6f">
            <seg n="767a29ec">
              Herr talman! Vi ska i dag besluta om åtgärder för att minska
              den allvarliga verksamhet med svarta taxifärder som dagligen pågår
              över hela landet. Det är ingen liten fråga, och det är glädjande
              med den stora enigheten om de åtgärder som behövs på de viktigaste
              områdena, även om det tagit tid. Det har varit en bra process
              i utskottet i dessa frågor.
            </seg>
            <seg n="85fae739">
              Svenska Taxiförbundet gjorde en svarttaxiinventering år 2002.
              Den visade att det då fanns minst 1 000 svarttaxiförare i landet,
              och därtill kommer naturligtvis ett okänt mörkertal. Verksamheten
              förekommer både i stora städer och på mindre orter, och som redan
              väl redovisats är allvarlig kriminalitet ofta kopplad till att
              utan tillstånd och mot betalning utan kvitto skjutsa allmänhet.
              Samtidigt tar svarttaxiverksamheten marknadsandelar från den yrkesmässiga
              taxiverksamheten och svärtar ned hela branschen.
            </seg>
            <seg n="48b55e4c">
              Svenska Taxiförbundet arbetar självfallet kraftfullt mot den
              osjysta konkurrensen och har listat sex viktiga åtgärder, som
              jag vill lyfta fram. Myndigheterna måste
            </seg>
            <seg n="162faf8b">
              I dag tar vi stora steg för att uppfylla det första och andra
              kravet, och jag hoppas att övriga förslag i stor utsträckning
              kan tillgodoses på kommunal nivå.
            </seg>
            <seg n="8676a008">
              Ett enigt utskott, inklusive Centerpartiet, ställer sig alltså
              bakom förslaget att den som utfört någon enstaka transport utan
              att ha tillstånd att bedriva yrkesmässig trafik kan straffas med
              böter. Detta bör i betydande grad underlätta för polisen att komma
              åt dem som ofta ägnar sig åt olagliga taxitransporter.
            </seg>
            <seg n="5aecd029">
              Vi utesluter heller inte att ytterligare straffskärpningar bör
              ske genom att påföljden fängelse bör kunna komma i fråga i vissa
              fall vid olagliga persontransporter.
            </seg>
            <seg n="c0a1287f">
              Det här är en grannlaga fråga, och jag tycker att skrivningen
              är bra. Det är ett betydande steg framåt att polisen nu kan lagföra
              också en enstaka bilkörning, vilket ger böter. Och det handlar
              alltså inte om släkt, vänner och bekanta utan om körningar av
              andra.
            </seg>
            <seg n="582f7c01">
              Centerpartiet lägger som bekant stor vikt vid integritetsfrågor.
              Även i den här frågan måste man framhålla vikten av att stävja
              svarttaxiverksamheten mot den enskildes rätt till en personlig
              integritet. Även om vi nu öppnar för att en enstaka svarttaxikörning
              i vissa fall vilka i så fall måste analyseras och preciseras mycket
              noga skulle kunna straffas med fängelse, måste vi ha klart för
              oss att det vore ett orimligt hårt straff för den som utan annan
              kriminalitet gjort en eller annan körning mot betalning utan tillstånd.
            </seg>
            <seg n="b597001f">
              Denna aspekt gör också att jag är tveksam till Moderaternas reservation
              om att brottet att utföra en svarttaxitransport borde anses vara
              utfört redan när en överenskommelse om transport har träffats.
              Det skulle kunna innebära att några förflugna ord om hemskjuts
              mot eventuell betalning skulle kunna straffas med böter utan vare
              sig att transport har utförts eller att pengar har överlämnats.
              Kan det verkligen vara rimligt?
            </seg>
          </u>
          <note n="1bf20128">
            Med detta, herr talman, yrkar jag bifall till utskottets förslag
            under punkten 1 samt till den reservation om limousineservice
            och taxameterfrågor som Centern också står bakom.
          </note>
          <note type="speaker" n="0244d018">
            Anf. 6 CLAES-GÖRAN BRANDIN (s):
          </note>
          <u who="claes-goran_brandin_f1a62d" xml:id="i-baeecbf877af5117-0" n="4393d100">
            <seg n="d5a2b1b9">
              Herr talman! Jag hade tänkt inleda mitt anförande med att säga
              Äntligen! men det ska jag inte. Den seriösa taxirörelsen hann
              före mig. I det senaste numret av Taxi Idag finns nämligen denna
              rubrik: Äntligen, äntligen!
            </seg>
            <seg n="9892d23c">
              Det är bra att vi nu får ordning på det samhällsproblem som svarttaxi
              utgör. Jag känner mig mycket nöjd med det betänkande som trafikutskottet
              har enats om i ett första steg. Jag är övertygad om att alla kommer
              att kunna åka taxi tryggare där man kan lita på föraren. Inte
              minst gäller detta kvinnor.
            </seg>
            <seg n="8aa4b8e8">
              Frågan om redovisningscentraler saknas i detta betänkande, men
              det pågår en beredning i Näringsdepartementet som vi från utskottet
              förväntar att vi ska få ta del av i form av en lagrådsremiss innan
              mandatperioden är slut. För att ytterligare understryka hur viktig
              frågan om redovisningscentraler är har vi från utskottet gett
              regeringen ett tillkännagivande om detta.
            </seg>
            <seg n="3dafe8ee">
              Vad innehåller då detta första steg av godbitar? Låt oss börja
              med påföljdsfrågorna. Inledningsvis vill jag slå fast att de nya
              förslagen i yrkestrafiklagen ska ses som ett komplement till bestämmelserna
              om olaga yrkesmässig trafik. Det innebär att den som utfört fler
              än en olaglig persontransport enligt bestämmelsen ska dömas till
              böter eller fängelse i högst ett år.
            </seg>
            <seg n="091baf07">
              Vi socialdemokrater tycker att det är viktigt att slå fast att
              svarttaxiverksamheten är ett samhällsproblem. Det är ett faktum
              att det sprider sig över hela landet. Det är inte längre enbart
              ett storstadsfenomen. De kriminella inslagen blir också allt vanligare.
              Polisen, kommuner, Försäkringskassan, skattemyndigheten och givetvis
              taxis organisationer har jobbat hårt för att komma till rätta
              med svarttaxiverksamheten, men det har med nuvarande lagstiftning
              visat sig vara svårt att få stopp på denna illegala verksamhet.
              Det finns goda exempel där kommuner bland annat har använt omskyltning
              och införande av stoppförbud. Med dessa åtgärder har man kommit
              en bit på vägen, men det räcker inte.
            </seg>
            <seg n="cc1f4fef">
              Vi socialdemokrater ser allvarligt på dessa missförhållanden
              och utesluter inte för vår del att ytterligare straffskärpningar
              bör ske genom att påföljden fängelse bör kunna komma i fråga i
              vissa fall av olagliga persontransporter.
            </seg>
            <seg n="475bf57d">
              Herr talman! Det handlar också om att man från ordningsmakten
              ska kunna beslagta fordon som används för svarttaxiverksamhet.
              Därför är det positivt att man i Justitiedepartementet bereder
              ett förslag som syftar till att öka möjligheterna att beslagta
              och förverka fordon som används vid trafikbrottslighet även om
              fordonet tillhör någon annan än föraren. En lagrådsremiss planeras
              under år 2006. Trafikutskottet ser positivt på att frågan om beslagtagning
              och förverkande av fordon i samband med trafikbrott har uppmärksammats
              av regeringen och att åtgärder övervägs.
            </seg>
            <seg n="03b4e601">
              Jag vill i detta sammanhang också ta chansen att peka på det
              faktum att de som döms för att ha kört svarttaxi i de allra flesta
              fall får dagsböter. I praktiken innebär detta att de ofta kan
              återuppta sin illegala verksamhet omedelbart. Detta är naturligtvis
              oerhört frustrerande för de myndigheter som jobbar med frågan.
            </seg>
            <seg n="456fdcea">
              Vi har också uppfattat att rättspraxis inte fungerar tillräckligt
              effektivt för att man ska kunna komma till rätta med problemen.
              Polis och åklagare saknar en laglig möjlighet att beslagta och
              förverka ett fordon som upprepade gånger brukas vid svarttaxiverksamhet.
            </seg>
            <seg n="32548af5">
              Herr talman! Utskottet är inte främmande för att körkortet bör
              kunna återkallas vid upprepade förseelser samt att den aktuella
              bilen tas i beslag och förverkas. Vi i trafikutskottet förutsätter
              att regeringen noga följer rättsutvecklingen på detta område och
              att man skyndsamt återkommer till riksdagen om det behöver vidtas
              ytterligare åtgärder när det gäller påföljdsreglerna, i enlighet
              med vad vi i trafikutskottet har sagt i frågan. Med det jag här
              har redogjort för anser trafikutskottet att de motioner som behandlas
              på detta område är tillgodosedda.
            </seg>
            <seg n="aa311d51">
              Jag ska kort säga något om limousintrafiken, som alliansen har
              en reservation om. Redan i den så kallade avregleringspropositionen
              framhöll regeringen och dåvarande kommunikationsministern att
              taxameterkravet var en av hörnstenarna för taxis avreglering och
              en förutsättning för konkurrens på lika villkor. I och med avregleringen
              1990 försvann begreppet limousin och andra varianter. Den som
              erhöll taxitillstånd ska uppfylla kraven för detta och får sedan
              använda fordonet på det sätt han eller hon önskar inom ramen för
              gällande lagstiftning.
            </seg>
            <seg n="4306ed5f">
              Senare under 1990-talet skärpte Vägverket kraven för att erhålla
              undantag från taxameterkravet. Det man hade i åtanke var främst
              glesbygdstrafik där ett fordon används uteslutande för exempelvis
              skolskjutsar.
            </seg>
            <seg n="47eb3aa5">
              Jag har fullt förtroende för länsstyrelserna och deras hantering
              av tillstånd för att få köra persontrafik utan taxameter. Låt
              inte detta bli en tandlös lagstiftning. Vill vi något med att
              få bort svarttaxin så måste vi ha klara regler. Därför är det
              bra att länsstyrelserna har hårda regler om tillstånd för limousintrafik.
            </seg>
            <seg n="0152e26c">
              Herr talman! Som jag sade inledningsvis utgår vi i trafikutskottet
              från att åtgärder vidtas för att komma åt den ekonomiska brottsligheten
              i taxinäringen. Det finns utmärkta förslag i utredningen, bland
              annat om obligatoriska redovisningscentraler. Detta anser vi vara
              en mycket viktig åtgärd för att äntligen få ordning och reda i
              branschen så att seriösa taxiåkare ska ha en chans mot den osunda
              konkurrensen.
            </seg>
            <seg n="b78bbbcd">
              Herr talman! Avslutningsvis vill jag tacka den utmärkta utredningen
              som ligger till grund för detta betänkande för ett väl genomfört
              arbete. Med detta yrkar jag bifall till utskottets förslag och
              avslag på samtliga reservationer.
            </seg>
          </u>
          <note type="speaker" n="828ff47d">
            Anf. 7 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-ab09b8529ccd78d5-1" n="fefef960">
            <seg n="f8ae42d4">
              Herr talman! Brandin börjar med att läsa ur Taxitidningen där
              man skriver: Äntligen! Brandin sade att han själv hade tänkt använda
              ordet äntligen. Var det positivt, eller vad lägger du för värdering
              i ordet äntligen i detta hänseende?
            </seg>
            <seg n="9aaa0c02">
              Om man är skribent i en tidning måste man skriva äntligen om
              det börjar hända någonting efter fem, sex års hantering i en fråga.
              Vad annars skulle det stå? Tror Brandin att han någon gång under
              sin tid här i riksdagen kommer att kunna få säga äntligen när
              det gäller ytterligare åtgärder för att stärka rättsdelen när
              det gäller taxiverksamhet? Vi får se. Tiden kommer att utvisa
              detta.
            </seg>
            <seg n="9eb9a9ca">
              Jag är lite bekymrad när jag hör Brandin tala om att vi måste
              ha hårda regler för limousineservice. På det sätt som du redovisar
              det skrämmer det mig. Vi vill också ha hårda regler. Men för Brandin
              verkar det inte vara något problem att vi har olika tolkningar.
            </seg>
            <seg n="7144fa65">
              Jag vill att Brandin här i talarstolen i dag säger att han på
              intet sätt vill att vi ska ta bort den fungerande limousineservice
              som i dag finns på vissa orter. Det är viktigt. Vill Brandin att
              seriösa limousineföretag i andra delar av landet också ska få
              möjlighet? Det är viktigt om Brandin skulle kunna ge den signalen.
              Så ser inte länsstyrelserna att de kan tolka bestämmelserna.
            </seg>
            <seg n="7ed6840c">
              Jag önskar att Brandin tog kontakt med länsstyrelsefolket som
              hanterar de här frågorna. Det är problemet. Men det behagar inte
              Brandin att sätta sig in i.
            </seg>
          </u>
          <note type="speaker" n="e96d9def">
            Anf. 8 CLAES-GÖRAN BRANDIN (s) replik:
          </note>
          <u who="claes-goran_brandin_f1a62d" xml:id="i-baeecbf877af5117-1" n="4393d100">
            <seg n="bf7ddadc">
              Herr talman! Man brukar säga att vädret gör människor glada.
              Men när man hör Jan-Evert kan man faktiskt tro att det regnar
              ute. Det är bara bitterhet och bitterhet oavsett vad vi skriver
              i detta ärende.
            </seg>
            <seg n="152eec6d">
              Jan kan tala om för Jan-Evert Rådhström att jag har mycket nära
              kontakter med länsstyrelserna. Jag tycker att länsstyrelsen gör
              ett jättebra jobb när det gäller att ge tillstånd till att köra
              persontransporter utan taxameter.
            </seg>
            <seg n="568d0f13">
              När man avreglerade taxi år 1990 skrev man in detta i det beslutet.
              Det finns ett undantag, och det är Helsingfors, Göteborg och Malmö
              när det gäller SAS limousineservice. Jag tycker att man ska vara
              mycket restriktiv med att ge tillstånd för övrig limousineservice.
            </seg>
            <seg n="a776497f">
              Vill vi komma till rätta med det samhällsproblem som svartaxi
              ändå är ska vi enligt mitt förmenande inte ha några gråzoner.
              Vi ska ha klara regler för vad som gäller. Då är taxameterfrågan
              den viktigaste biten.
            </seg>
            <seg n="047021bc">
              Jan-Evert Rådhström har själv tagit upp frågan om redovisningscentraler.
              Hur ska det fungera för limousineverksamheten och redovisningscentraler?
            </seg>
            <seg n="25e99c42">
              Om vi inte skärper detta riktigt får vi en tandlös lag. Det tror
              jag inte att någon av oss egentligen vill ha.
            </seg>
          </u>
          <note type="speaker" n="a4cc24da">
            Anf. 9 JAN-EVERT RÅDHSTRÖM (m) replik:
          </note>
          <u who="jan-evert_radhstrom_74bf7f" xml:id="i-ab09b8529ccd78d5-2" n="fefef960">
            <seg n="5f690bb7">
              Herr talman! Jag tog upp frågan om tömningscentraler. Brandin
              ställer nu frågan till mig hur jag vill lösa det. Detta är bara
              ett tecken på att Brandin varken läser eller lyssnar. Han lyssnar
              inte på våra argumentationer, och han läser inte våra reservationer.
              Det behagar han inte göra.
            </seg>
            <seg n="2dceb09b">
              Vi menar att det ska finnas en möjlighet för limousineservice
              att köra förbokade resor. Det är tydligt vad vi tycker. Det borde
              Brandin ha vetskap om.
            </seg>
            <seg n="eeb6fe44">
              Brandin påstår att jag inte är som det väder som vi har i dag.
              Jag för min del och Moderata samlingspartiet har synpunkter oavsett
              om det är vackert väder eller dåligt väder. Vi för politik under
              årets 365 dagar. Vi lägger oss inte ned och solar, som det tyvärr
              verkar att regeringsföreträdare gör.
            </seg>
            <seg n="06c02e07">
              Oavsett om det är regn, snö eller blåst ligger ni still och tror
              att det är söndag.
            </seg>
          </u>
          <note type="speaker" n="acc76e28">
            Anf. 10 CLAES-GÖRAN BRANDIN (s) replik:
          </note>
          <u who="claes-goran_brandin_f1a62d" xml:id="i-baeecbf877af5117-2" n="4393d100">
            <seg n="fc644591">
              Herr talman! Man kan nästan tro att vi diskuterar SMHI:s verksamhet,
              men det gör vi inte.
            </seg>
            <seg n="5bd38179">
              Vi står när det gäller limousineverksamheten fast vid att länsstyrelserna
              ska vara den instans som avgör detta och att länsstyrelserna också
              ska ha en restriktiv hållning. Det blir problem med gränsdragningar.
              Var ska man dra gränsen när det gäller limousineservice?
            </seg>
            <seg n="da9e9e7f">
              Jag är helt övertygad om att en del av denna verksamhet är jätteseriös.
              Men det finns också en del som kan gömma sig bakom ordet limousineservice.
              Då är vi tillbaka till frågan.
            </seg>
            <seg n="dbcea3ec">
              För mig är det ingenting annat än att man kör persontrafik utan
              att personerna i fråga som åker med kan kontrollera priset på
              något sätt, exempelvis genom en taxameter. Det är vad vi är emot.
            </seg>
          </u>
          <note type="speaker" n="ad3f62f7">
            Anf. 11 TUVE SKÅNBERG (kd) replik:
          </note>
          <u who="tuve_skanberg_e38e9f" xml:id="i-a926fbbef4e7f290-1" n="73a619f4">
            <seg n="fbf352cc">
              Herr talman! Som Brandin säkert noterade talade jag om veteranfordonen.
              Jag vill ge Brandin tillfälle att nämna något om det särskilda
              yttrande som Kristdemokraterna har. Vi vill att det ska stå klart
              att till exempel utnyttjande av veteranfordon vid en skolavslutning
              eller studentexamen inte ska behöva falla under svarttaxibestämmelser.
            </seg>
          </u>
          <note type="speaker" n="959ffaa5">
            Anf. 12 CLAES-GÖRAN BRANDIN (s) replik:
          </note>
          <u who="claes-goran_brandin_f1a62d" xml:id="i-baeecbf877af5117-3" n="4393d100">
            <seg n="394a0aa9">
              Herr talman! Det som utredningen har tittat på är den norska
              modellen. Den norska modellen eftersträvar flera av oss. Det har
              också sagts här i talarstolen i dag. Med den norska modellen har
              man inte problem just när det gäller att köra veteranfordon vid
              högtidliga tillfällen.
            </seg>
            <seg n="9a7ec39f">
              Jag är helt övertygad om att med den lagstiftning som vi förhoppningsvis
              nu ska anta i kammaren kommer heller inte detta med veteranfordon
              att vara något problem. Det handlar om att man kör vänner och
              bekanta antingen med brandbilar, äldre personbilar, motorcyklar
              eller vad det månde vara. Det kommer inte att vara något problem.
              Reglerna gäller om när man ger sig in att köra yrkesmässig trafik.
            </seg>
          </u>
          <note type="speaker" n="6ea119d6">
            Anf. 13 KARIN THORBORG (v):
          </note>
          <u who="karin_thorborg_1114bb" xml:id="i-f11ac693a2c95cf2-0" n="30c15fa7" next="i-5fc252f188683dfe-0">
            <seg n="fa75233d">
              Herr talman! Det betänkande om åtgärder mot svarttaxi som vi
              nu ska ta ställning till är mycket efterlängtat inte bara av oss
              som är taxikunder utan också av taxinäringen själv, polisen och
              av skattemyndigheterna.
            </seg>
            <seg n="d6989ab1">
              Taxinäringen avreglerades år 1990. De som genomdrev avregleringen
              gjorde det nog i ett vällovligt syfte att få konkurrens och ge
              förbättrad service till kunderna. Men erfarenheterna av den avreglerade
              taxiverksamheten visar att så blev inte fallet. Det blev mer problem
              än vad man hade väntat sig. Det växte snabbt fram en svart marknad.
            </seg>
            <seg n="6fc6333b">
              Att köra svarttaxi blev en bra inkomstkälla för många. Oseriösa
              taxiföretagare fuskade med redovisning, skatterna och avgifterna.
              De seriösa taxiägarna riskerade att slås ut när den omfattande
              ekonomiska brottsligheten skapade en snedvriden konkurrens. Enligt
              Skatteverket undanhålls 24 miljarder årligen i skatt.
            </seg>
            <seg n="1f9f6822">
              Det blev också bekymmer för kunderna. Rån och våldtäkter i samband
              med svarttaxi började rapporteras. Det blev inte längre säkert
              att åka taxi. En utredning tillsattes. Resultatet av utredningen
              ligger nu till grund för dagens betänkande.
            </seg>
            <seg n="3b0afad2">
              I dag kan vi ta ställning till en del förslag som jag tror kommer
              att förbättra situationen avsevärt. Om betänkandet går igenom
              kommer det att bli lättare för polisen att ingripa. Om man inte
              har taxitillstånd blir det förbjudet att utföra även enstaka persontransporter
              mot ersättning om man har erbjudit körningar till allmänheten.
              Det gäller alltså inte vänner och bekanta. De nya bestämmelserna
              ska ses som ett komplement till bestämmelsen om olaga yrkesmässig
              trafik.
            </seg>
            <seg n="dbbdb20d">
              Jag tycker att det är viktigt att det finns bra taxiförare. Som
              kund lägger man sitt liv i förarens händer. Hans eller hennes
              skicklighet avgör om jag kan slappna av och känna att jag åker
              tryggt. En taxiförare har faktiskt ansvar för andra människors
              liv, och då behövs det vissa kvalifikationer. Ett tillstånd och
              någon form av förarlegitimation gör tillsammans att man som kund
              kan känna att man har vissa garantier för att åka säkert.
            </seg>
            <seg n="981149d5">
              Den ekonomiska brottsligheten är omfattande. Utredningen om taxinäringen
              hade i uppdrag att analysera åtgärder som behövde vidtas för att
              minska den ekonomiska brottsligheten. Man föreslår en hel del
              åtgärder för att minska fusket, bland annat att information från
              alla taxametrar ska överföras till särskilda redovisningscentraler.
              Därför ser vi med tillfredsställelse att vi i dag kan göra ett
              tillkännagivande om att regeringen ska presentera en lagrådsremiss
              under den här mandatperioden.
            </seg>
            <seg n="38e4128b">
              Vi tycker också att det är bra att Skatteverket planerar särskilda
              åtgärder för att komma åt verksamheten.
            </seg>
            <seg n="f613cca6">
              Jag tror avslutningsvis att de här bestämmelserna sammantaget
              kommer att ge tydliga signaler till dem som utövar sådan här verksamhet
              om att detta är någonting som samhället inte tolererar.
            </seg>
          </u>
          <note n="81a26a0d">
            Anf. 14 KARIN SVENSSON SMITH (-):
          </note>
          <note n="fd3cac3d">
            Herr talman! Jag yrkar bifall till förslaget i betänkandet i
            dess helhet och avslag på samtliga motioner.
          </note>
          <u who="karin_thorborg_1114bb" xml:id="i-5fc252f188683dfe-0" n="30c15fa7" prev="i-f11ac693a2c95cf2-0">
            <seg n="87a4d348">
              Jag tycker att det är viktigt att vi gör en distinktion här,
              för vi talar om lite olika saker. Vi talar om svarttaxi, det vill
              säga att man utan trafiktillstånd i privatbil mot betalning kör
              okända personer. Vi pratar också om reguljär taxiverksamhet, där
              det också finns en gråzon, det vill säga att allt inte redovisas
              till skattemyndigheterna. Jag tror att båda problemen är viktiga,
              och jag är också nöjd med att vi via betänkandet tar itu med båda
              verksamheterna.
            </seg>
            <seg n="4063940d">
              Här har framförts åtskilliga tack från talarstolen. För egen
              del skulle jag vilja tacka Transports avdelning 12 i Malmö, och
              särskilt ombudsmannen Stig Dahlqvist. Han hjälpte mig att sätta
              mig in i de här frågorna. Han ordnade ett seminarium där både
              skattemyndigheten, polisen och åklagarna gick igenom vad det fanns
              för problem i just den region av landet som jag kommer ifrån.
              Med ledning av de erfarenheter som jag fick i det sammanhanget
              lämnade jag in en motion hösten 2002. Jag kan nu med tillfredsställelse
              se att fyra av de fem förslagen till riksdagsbeslut kommer att
              tillgodoses i och med detta.
            </seg>
            <seg n="a25f384f">
              I motionen från 2002 står det att riksdagen tillkännager för
              regeringen som sin mening angående tömning av taxametrar att detta
              obligatoriskt ska ske i av tillsynsmyndigheten fastställd tömningscentral.
              Det står också att tillsynsmyndigheten, åklagarmyndigheten och
              polisen ska ta fram en handlingsplan för att komma till rätta
              med fusket i branschen, att polisen får rätt att beslagta slutrapporter
              från taxametrar detta är lite oklart och att riksdagen som sin
              mening i motionen anför att det ska räcka med att svarttaxiverksamhet
              fastställs vid ett tillfälle för att det ska bli fällande dom.
            </seg>
            <seg n="59b75725">
              Det här är någonting som är påtagligt för de flesta av oss som
              nyttjar taxi i Skåneregionen. För egen del har det hänt att jag
              på kvällen har tagit taxi från Malmö till Lund. Jag har gått in
              i en taxi och bett chauffören slå på taxametern och fått beskedet:
              Då får du åka i en annan bil! Det här är vanligt, och det ska
              absolut inte få förekomma. Det har förekommit alldeles för länge,
              och frågan är också utredd åtskilliga gånger sedan avregleringen
              1990.
            </seg>
            <seg n="01eb4c42">
              Nu är det då äntligen dags att gå till beslut. Man kan undra
              hur mycket som har undanhållits skattemyndigheterna under den
              långa tid som verksamheten har fått fortgå utan erforderliga åtgärder.
              Man bedömer att det årligen handlar om ett intäktsbortfall på
              mellan 2 och 4 miljarder kronor. Det är väldigt mycket pengar.
              Skattemyndigheterna och polisen i Skåne bedömer att ungefär 20
              % körs in via taxametern och 80 % är svart verksamhet. Då förstår
              ni att det är ganska svårt att vara hederlig taxiägare och kunna
              konkurrera med andra taxiägare som kör på de här andra villkoren.
            </seg>
            <seg n="2ab9d1ba">
              Det finns mycket i den här valrörelsen som handlar om att gynna
              småföretag. Jag skulle vilja säga att åtgärder mot skattefusk
              kanske är det mest angelägna för att det ska gå bra för småföretagen
              och för att det ska löna sig att vara hederlig. Det är också någonting
              som Taxiförbundet har verkat för.
            </seg>
            <seg n="690189ab">
              När jag kontaktade Transport lärde jag mig att verksamhetens
              ohederlighet och fusk leder till att arbetsvillkoren försämras.
              Det är en överetablering som gör att chaufförerna pressas att
              köra långt över de kör- och vilotider som finns. Det finns problem
              med att man missbrukar a-kassa, och även många andra problem som
              gör verksamheten sämre för chauffören.
            </seg>
            <seg n="19552287">
              Detta är en verksamhet som också bidrar till fördomar mot människor
              som kommer från andra länder eftersom de är mer frekventa bland
              taxichaufförer än i en del andra yrkesgrupper. Då dras alla över
              en kam. Således är det även av integrationsskäl viktigt att vi
              kommer till skott med de här frågorna.
            </seg>
            <seg n="71fb5783">
              Det är också viktigt för de resenärer som använder taxi. Det
              handlar om rörelsehindrade, människor i glesbygd, äldre människor
              och kanske en del av oss kvinnor som använder taxi när det är
              mörkt ute för att kunna känna oss mer trygga. Då blir man ganska
              beklämd av att det sommaren 2002 förekom 16 anmälda sexualbrott
              från taxi enligt en undersökning som gjordes. Det ska vara tryggt
              och säkert att åka taxi. Därför är det angeläget med de åtgärder
              som vi nu föreslår i samband med det här.
            </seg>
            <seg n="a190770f">
              Det är också viktigt att man tar itu med tillsynen och sanktionerna
              i sammanhanget. I dag är de alldeles för svaga. Det har förekommit
              att en taxibilsägare med två anställda i två år har kört utan
              tillstånd och kanske har kört in 1 miljon kronor. Böterna i det
              fallet blir 3 600 kr. Dessutom händer det att det tar lång tid
              innan länsstyrelsen drar in trafiktillstånden efter det att fällande
              dom har fallit, vilket innebär att vederbörande lugnt kan köra
              vidare till dess att tillståndet har dragits in. Detta är en svulst
              på samhället. För dem av oss som vill ha trygga och säkra förhållanden
              i trafiken är det synnerligen angeläget att vi kommer till rätta
              med det här.
            </seg>
          </u>
          <note type="speaker" n="3ef4667b">
            Anf. 15 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-236b2c8385c6dd67-0" n="8bee60f6">
            <seg n="cbc4d614">
              Herr talman! Jag ska börja med att yrka bifall till reservation
              2. Det är glädjande att hela alliansen står bakom reservationen
              och med andra ord yrkar bifall till den motion som jag har väckt
              i frågan.
            </seg>
            <seg n="9803549c">
              Bakgrunden till motionen är att det i min hemkommun finns en
              hel del taxiföretag, och även rätt många svarttaxibilar en del
              kvällar och nätter. Dessutom finns det ett mindre företag som
              är specialiserat på företagstransporter och andra speciella önskemål.
              Företaget kör alltså inte taxi, utan det har så kallade hyrverksbilar
              limousiner. Den företagare som jag pratar om har dispens från
              taxameterkravet från länsstyrelsen för persontransporter av utpekade
              kunder, till exempel Statens jordbruksverk. Men för transporter
              utöver det ska länsstyrelsen informeras och en kopia av avtalet
              skickas in till länsstyrelsen. Den här företagaren har också blivit
              nekad dispens för transporter av brudföljen och deltagare till
              studentbaler.
            </seg>
            <seg n="85d6da69">
              Länsstyrelsen i Jönköpings län, som jag kommer ifrån, säger alltså
              att en hederlig, skötsam företagare som betalar sin skatt inte
              ska få sälja sina tjänster till hugade kunder. Det gör man samtidigt
              som det florerar en svartuthyrning av liknande bilar, men det
              är tydligen inte någonting som är av intresse. Att det finns hemsidor
              på Internet där var och en kan se bilder på intressanta och läckra
              bilar som man kan få hyra av privatpersoner till sitt bröllop
              eller till den där studentbalen man hade tänkt gå på och som kostar
              uppemot 4 000 kr i timmen att hyra funderar inte Länsstyrelsen
              i Jönköpings län på och inte Vägverket heller. Att det på gymnasieskolorna
              hänger anslagstavlor fulla med intressanta bilar man kan få hyra
              till bra pengar, 1 000, 2 000, 3 000 eller 4 000 kr, är ingenting
              man gör någonting åt. Så är det i Jönköpings län.
            </seg>
            <seg n="87ec4a6b">
              Men det är skillnad på var man bor. I Helsingforss län och i
              Västra Götalands län är det inte så. Jag har här i min hand, herr
              talman, ett par olika dispenser från taxameter från Länsstyrelsen
              i Helsingforss län. Det är faktiskt inte alls så, Brandin, att
              det enda undantaget som finns är SAS Limousine och ingenting annat.
              Jag har dispensundantag från taxametertvång ifrån Länsstyrelsen
              i Helsingforss län gällande Freys Hyrverk och Prestige Limousine
              AB, och fler finns.
            </seg>
            <seg n="8eb3415b">
              Vad säger då detta? Säger det att detta är likhet inför lagen?
              Länsstyrelsen i Helsingforss län säger en sak. Villkoren i dispensen
              i Helsingforss län är att det gäller för förbeställda transporter,
              köruppdrag får bara tas emot via beställningskontoret, fordonet
              får inte ha taxiskylt eller liknande skylt, det får inte vara
              försett med anordning som visar att det är ledigt för uppdrag
              eller ställas upp så att risk uppkommer att fordonet uppfattas
              som taxifordon och ersättning för transporterna ska erläggas mot
              faktura. Det är precis det som jag talade om i min motion och
              som reservationen från alliansen också handlar om.
            </seg>
            <seg n="454b0e86">
              Det handlar om ett korrekt förfarande där kunden och företaget
              redan från början är överens om vad det ska kosta att åka på balen,
              och man betalar via faktura. Det finns ingen risk att det här
              ska sammanblandas med någon sorts svarttaxi. Det har Länsstyrelsen
              i Helsingforss län förstått, och så fungerar det här. Men i Jönköpings
              län är det inte så. Har Brandin fortfarande, efter detta, lika
              stort förtroende för länsstyrelserna och deras hanterande? Jag
              måste säga att jag inte har det.
            </seg>
            <seg n="329d101c">
              Jag har några frågor. Vad innebär begreppet likhet inför lagen?
              Ska det vara så att det är skillnad i hur företag behandlas beroende
              på var någonstans i Sverige de är etablerade? Varför kan man åka
              limousine till sitt bröllop och betala vitt för det i Helsingfors
              men inte i Jönköping? Är verkligen Socialdemokraterna stolta över
              detta?
            </seg>
            <seg n="a48c83bb">
              Jag tycker att vi alla kan vara överens om att vi ska ha åtgärder
              mot svarttaxi. Men var är åtgärderna för fler och växande företag
              som betalar skatt i vårt land, herr talman?
            </seg>
          </u>
          <note n="4feed560">
            Överläggningen var härmed avslutad.
          </note>
          <note n="b3cd6386">
            7 § En svensk Asienpolitik
          </note>
          <note n="1bed3e8f">
            Föredrogs
          </note>
          <note type="speaker" n="e3e37239">
            Anf. 16 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-79ace4dc164d44bf-0" n="6afccc9e" next="i-197363bab3ccae2e-0">
            <seg n="432c8a50">
              Herr talman! Jag vill börja med att yrka bifall till Folkpartiets
              och Miljöpartiets reservation nr 3 under punkt 7 som berör Burma,
              men vi står självfallet bakom alla våra reservationer i betänkandet.
            </seg>
            <seg n="dd3e2f5c">
              Folkpartiet har fyra reservationer. Jag vill redan nu säga att
              Gabriel Romanus kommer att återkomma senare i debatten och tala
              om Folkpartiets förslag och synpunkter i reservationer om bland
              annat Tibet och Taiwan.
            </seg>
          </u>
          <note n="27a175dc">
            Det här betänkandet avser motioner med anledning av regeringens
            skrivelse En svensk Asienpolitik . Det avser också motioner från
            den allmänna motionstiden i höstas.
          </note>
          <u who="nina_lundstrom_103ab9" xml:id="i-197363bab3ccae2e-0" n="6afccc9e" prev="i-79ace4dc164d44bf-0">
            <seg n="afc4dbd2">
              Herr talman! Asien är en världsdel som svarar för jordens största
              sammanhängande landmassa och omfattar dess två mest folkrika länder,
              Kina och Indien. Asien är också en kontinent med en snabb ekonomisk
              utveckling. I regeringens skrivelse framhålls att fyra av världens
              elva största ekonomier finns i Asien, Japan, Kina, Sydkorea och
              Indien.
            </seg>
            <seg n="47c17eb5">
              Allt pekar på att vissa länder i Asien kommer att påverka det
              globala samhället i betydande utsträckning de kommande decennierna.
              Folkpartiet menar att demokrati och mänskliga rättigheter är universella
              värden som ska gälla alla oavsett geografisk hemvist.
            </seg>
            <seg n="47ba716d">
              Asienregionen innefattar några av världens allra fattigaste länder,
              några av världens mest stabila demokratier men också några av
              världens värsta diktaturer. Mot bakgrund av den diversifiering
              som kännetecknar regionen både ekonomiskt och politiskt ter sig
              regeringens idé om en enhetlig Asienpolitik begränsad.
            </seg>
            <seg n="d966cf49">
              Folkpartiet menar att det bör utarbetas en Kinapolitik, en Japanpolitik,
              en Indienpolitik samt en politik för de snabbt växande ekonomierna
              och en politik för att öka demokratin och välståndet.
            </seg>
            <seg n="464dad48">
              Regeringens skrivelse är omfattande och spänner över flertalet
              skilda politikområden. Det är dock tydligt att demokrati och mänskliga
              rättigheter hamnat långt ned på prioriteringslistan till förmån
              för skrivningar om ekonomin. Långt efter handel, miljö och fattigdomsfrågor
              kommer ett avsnitt om demokrati och mänskliga rättigheter. Det
              säger en del om prioriteringarna.
            </seg>
            <seg n="ec3b597c">
              Folkpartiet menar att brott mot demokrati och mänskliga rättigheter
              alltid måste påtalas, kritiseras, åtgärdas och motverkas oavsett
              var de äger rum. Sverige bör intensifiera sitt arbete med att
              både försvara och förbättra skyddet för de mänskliga rättigheterna.
              Folkpartiet anser att stärkandet av yttrandefrihet och pressfrihet
              är en viktig del av demokratiarbetet. Trots att yttrande- och
              pressfriheten är starkt beskuren på många håll i Asien saknas
              i regeringens skrivelse en strategi för hur man ska öka dessa
              friheter i aktuella fall.
            </seg>
            <seg n="5a57aae5">
              Folkpartiet har lyft upp ett antal frågeställningar i de motioner
              som vi har skrivit kring den här strategin och under allmänna
              motionstiden. Vi menar att det behövs skilda strategier för de
              olika länderna. Vi vill betona pressfriheten. Vi vill påtala vikten
              av att förbättra demokrati och mänskliga rättigheter. Vi har ett
              långt avsnitt om Burma som jag kommer att återkomma till specifikt.
            </seg>
            <seg n="f2242ee0">
              Vi vill fasa ut det bilaterala biståndet till länder som Kina,
              Vietnam och Laos. Vi vill verka för ökade kontakter med Taiwan.
              Vi vill ta upp Tibets roll. Vi vill att EU och USA ska utforma
              en gemensam Kinapolitik. Vi vill också påtala vikten av en hållbar
              utveckling och betydelsen av att alla världens stater ingår i
              gemensamma ansträngningar mot pandemier och ohälsa.
            </seg>
            <seg n="e4f712d4">
              Herr talman! Nu vill jag återgå till att tala för vår reservation
              om Burma. Burma är en av världens få kvarvarande militärdiktaturer.
              Det politiska förtrycket är omfattande.
            </seg>
            <seg n="21a8f596">
              Daw Aung San Suu Kyi, ledare för det största oppositionspartiet
              National League for Democracy och mottagare av Nobels fredspris
              1991, har tillbringat mer än elva år i husarrest. I februari år
              2006 erhöll hon Olof Palmes pris för sin kamp för demokratiska
              rättigheter. Det finns inga som helst tecken på att läget för
              vare sig Daw Aung San Suu Kyi eller mänskliga rättigheter förbättrats.
              Hon är avskuren från kontakter med omvärlden. Nyligen fick jag
              rapporter från biståndsarbetare som konstaterar att det är omöjligt
              att ens komma i närheten av hennes hus. Vägarna runtomkring är
              avstängda.
            </seg>
            <seg n="27752446">
              Att ge Burma visum och rätt att delta i ASEM:s möten, AsiaEurope
              meeting, i Helsingfors och Europa är enligt Folkpartiets uppfattning
              oacceptabelt med tanke på att inga som helst förbättringar har
              skett vad gäller mänskliga rättigheter i Burma.
            </seg>
            <seg n="43127fcc">
              Burmas medlemskap i ASEM kan leda till att Burma får undantag
              från rådande viseringsförbud utan att regimen vidtagit några som
              helst förbättringar vad gäller mänskliga rättigheter. Det är hög
              tid för den svenska regeringen att agera.
            </seg>
            <seg n="43bc79e0">
              Respekten för mänskliga rättigheter får inte svikas till förmån
              för handelspolitiska intressen. Burma styrs sedan 40 år tillbaka
              av en militärjunta som regerar landet via dekret.
            </seg>
            <seg n="8f96f8bf">
              Under en kort hävning av husarresten för oppositionsledaren i
              maj 2003 var hon och hennes konvoj på resa i norra Burma och attackerades.
              Omkring hundra personer saknas efter attacken, varav ett stort
              antal dödades eller fängslades utan rättslig prövning.
            </seg>
            <seg n="cfc6d504">
              Det totala antalet politiska fångar är fler än 1 100 personer.
              De sitter fängslade i landet på politiska grunder. Våld sanktionerat
              av statsmakten, såsom tortyr, försvinnanden, politiska mord och
              avrättningar, förekommer. Särskilt drabbade är den politiska oppositionen,
              journalister och universitetslärare.
            </seg>
            <seg n="d266abb5">
              FN:s särskilda sändebud försökte vid besök i Rangoon i mars 2004
              att få regimen att förbehållslöst frige oppositionsledaren, utan
              framgång. Efter att han avgick från sitt FN-uppdrag i februari
              har han inte fått besöka Burma.
            </seg>
            <seg n="823e3a52">
              FN:s specialrapportör för de mänskliga rättigheterna har under
              2005 fortsatt att understryka vikten av ett omedelbart och villkorslöst
              frigivande av oppositionsledaren och andra politiska fångar. Han
              har heller inte fåt besöka landet under en lång tid.
            </seg>
            <seg n="5affba3b">
              Under slutet av 2005 har ett ökat antal enskilda organisationer
              och aktivister för de mänskliga rättigheterna vädjat till FN:s
              säkerhetsråd att ta upp situationen i Burma och anta en resolution.
            </seg>
            <seg n="d5636eb4">
              Yttrande- och mediefrihet saknas helt i Burma. Den oberoende
              organisationen Reportrar utan gränser rankade år 2005 Burmas press-
              och mediefrihet som världens tredje mest restriktiva efter Nordkorea
              och Kuba.
            </seg>
            <seg n="6656649e">
              Statligt sanktionerat våld mot kvinnor fortsätter att vara ett
              allvarligt problem. Förövarna straffas sällan.
            </seg>
            <seg n="14868ecb">
              I maj 2002 framlades en rapport om systematiska våldtäkter utförda
              av burmesiska arméförband. Rapporten License to rape , sammanställd
              av The Shan Human Rights Foundation &amp; The Shan Womens Action Network,
              påvisar att 25 % av våldtäkterna har dödlig utgång.
            </seg>
            <seg n="f5a51442">
              Enligt en rapport från Human Rights Watch har den burmesiska
              armén högst andel barnsoldater i världen. Av den totala militära
              styrkan på ungefär 350 000 personer uppskattas ungefär 20 %, eller
              70 000 personer, vara minderåriga.
            </seg>
            <seg n="8702f8fa">
              I dag finns inga tecken på förändring. Det enda rimliga är därför
              att Sverige driver på för en linje inom EU att inte utveckla relationerna
              till Burma eller utveckla legitimitetsskapande kontakter. Ge inte
              undantag från viseringsförbudet så att Burma kan delta i möten
              i Europa!
            </seg>
            <seg n="cbb95584">
              Jag vill också påminna om oppositionsledarens 60-årsdag, som
              firades den 19 juni förra året, då världen tillsammans påtalade
              vikten av att hon skulle friges.
            </seg>
            <seg n="05c5eaff">
              Är Sverige berett att försvara Nobelpristagaren och Olof Palme-pristagaren
              Daw Aung San Suu Kyi och hörsamma hennes uppmaning att isolera
              Burmas militärdiktatur, eller kommer den svenska socialdemokratiska
              regeringen att vara representerad i Helsingfors för rundabordssamtal
              med representation från Burma? Vi anser inte att det är rimligt.
            </seg>
            <seg n="2511c22d">
              Herr talman! Demokrati är inget som kan tas för givet. Den måste
              erövras och upprätthållas varje dag. Vi som verkar i demokratier
              har en plikt, att ge även dem som inte kan göra sina röster hörda
              en röst. Vi måste ta strid för rätten att driva opposition, att
              opinionsbilda för det fria ordet. Vi måste skydda de grundläggande
              rättigheterna i en demokrati, att folkvalda har en plikt mot folket
              som valt dem, en plikt som ska skyddas av samhället, av oss alla,
              och vår rättighet att verka.
            </seg>
            <seg n="8b527e92">
              Vi i demokratier måste göra vårt yttersta för att ge dem som
              lever i diktaturer och som kämpar för fred och frihet ett stöd.
              Därför, herr talman, uppmanar vi riksdagen att ge stöd till Folkpartiets
              reservation, som även Miljöpartiet står bakom, vad gäller Burma
              och Burmas framtid.
            </seg>
          </u>
          <note n="34914da8">
            Efter år av militärdiktatur skedde en tillfällig politisk öppning
            under 1990, då fria och allmänna val hölls. Då resultatet visade
            att det största oppositionspartiet, National League for Democracy,
            vunnit valet ogiltigförklarades det av militärregimen.
          </note>
          <note n="5edb1421">
            Den sydafrikanske mottagaren av Nobels fredspris Desmond M. Tutu
            och Tjeckiens före detta president Václav Havel publicerade rapporten
            Threat to the Peace: A call for the UN Security Council to act
            in Burma , i vilken de uppmanar säkerhetsrådet att agera för ett
            frigivande av de politiska fångarna och oppositionsledaren.
          </note>
          <note type="speaker" n="cc338372">
            Anf. 17 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-8887e448ad0a26ad-0" n="aa28f28b" next="i-05b9ce89045c5028-0">
            <seg n="331f6c5b">
              Herr talman! Kristdemokraterna har inte motionerat med anledning
              av regeringens skrivelse En svensk Asienpolitik . Däremot har
              vi motioner från allmänna motionstiden som har behandlats i det
              här betänkandet, och det finns en reservation när det gäller ett-Kina-politiken.
            </seg>
          </u>
          <note n="dfcccced">
            Därmed, herr talman, yrkar jag bifall till reservation nr 6.
          </note>
          <u who="rosita_runegrund_9cb68d" xml:id="i-05b9ce89045c5028-0" n="aa28f28b" prev="i-8887e448ad0a26ad-0">
            <seg n="6b2ba22d">
              Jag vill också ställa mig bakom Lotta Hedströms särskilda yttrande
              Kina , som många av oss ledamöter har fått ta del av. Där beskriver
              hon de obekräftade rapporterna om koncentrationslägerliknande
              förhållanden i Kina.
            </seg>
            <seg n="e27e9604">
              Herr talman! Det är svårt att prata om Kina utan att jämföra
              med Taiwan, vilket vi tar upp i vår reservation. Taiwan är en
              stat som kan matcha den politiska utvecklingen med den ekonomiska
              i Kina. Kina är ständigt i världseliten när det gäller att avrätta
              sina egna medborgare. Det är en stat som fortfarande har arbetsläger,
              som fortfarande använder sig av tortyr och som fortfarande förvägrar
              sina medborgare religions- och yttrandefrihet. De ekonomiska framgångarna
              är stora, ändå kanske vi bara har sett början.
            </seg>
            <seg n="096c3bba">
              Sveriges grundläggande skyldighet i den här konflikten är uppenbar.
              Kinas hot och provokationer mot Taiwan måste alltid kritiseras.
              Sverige måste kontinuerligt påverka EU:s medlemsstater att göra
              detsamma. Det har i alltför många viktiga lägen funnits en tendens
              till undfallenhet och anpassningspolitik, både från svensk regering
              och från vissa av EU:s medlemsstater.
            </seg>
            <seg n="3cdefa4a">
              Kristdemokraternas kritik har i dessa fall varit omedelbar och
              välgörande tydlig, bland annat här i Sveriges riksdag. Det har
              till exempel handlat om Taiwans medlemskap i FN, skattebefrielse
              för Taiwans representationskontor i Sverige, dubbelbeskattningsavtal
              mellan Sverige och Taiwan samt ökade officiella kontakter mellan
              Sverige och Taiwan. Taiwans medborgare har rätt att vara företrädda
              i FN, och det tycker vi måste vara Sveriges linje.
            </seg>
            <seg n="fec5526c">
              Herr talman! Mänskliga rättigheter är även barnens rättigheter.
              På måndag firar vi den internationella familjedagen, och vi har
              i det här betänkandet också behandlat ett yrkande från Kristdemokraterna
              när det gäller kravet på Kina och Indien vad gäller kvinnoförtrycket
              och förekomsten av så kallad prenatal könsdiskriminering.
            </seg>
            <seg n="83a58022">
              Jag tänker på vad Nina tidigare pratade om i sitt utmärkta tal,
              vikten av demokrati. Indien är en demokratisk stat, och det är
              få demokratiska stater i det vi kallar för Asien. Nina sade också
              att de valda har en plikt gentemot folket som har valt dem. Och
              jag undrar hur många av er som såg Dokument utifrån i går. Kent
              såg det. Det tog tag i mig något fruktansvärt. Jag har inte reserverat
              mig, för jag tycker att betänkandet har väldigt bra skrivningar
              när det gäller just hur Sverige fördömer så kallad prenatal könsdiskriminering.
            </seg>
            <seg n="2716e7d1">
              Det här tv-programmet handlade om hur man med berått mod tar
              död på små flickebarn. Med modern teknologi behöver kvinnorna
              inte ens föda fram dessa små flickor, utan de tvingas till abort
              innan de här små barnen har fått se världens ljus och innan mammorna
              har fått lägga dem till sina bröst för amning. Det är då man ser
              att det är lite svårare för kvinnorna att mörda sina barn. Samhället
              ställer krav, och detta görs även i Indien. Samhället ställer
              krav på kvinnan att det är hon som ska döda barnet, och det finns
              en legitimitet trots de lagar som finns som förbjuder det.
            </seg>
            <seg n="cfd01bd8">
              En äldre barnmorska sade så här om kvinnorna: De har inga rättigheter
              och kommer aldrig att få några. Detta säger barnmorskan i tårar
              inför kameran och en kvinna som tvingats till tio aborter. Det
              är, mina vänner, inte endast bland de fattiga vi måste lägga bort
              det här. Trycket från omgivningen finns även bland de rika och
              välutbildade. Inte en enda läkare har straffats i Kina.
            </seg>
            <seg n="61ee4d6c">
              Vi skriver som utskottets övervägande i betänkandet att FN:s
              kommission för utrotande av all diskriminering av kvinnor utgör
              det främsta instrumentet. Jag menar att vi i Sverige måste tydliggöra
              för professionen, när det gäller läkare och läkaretiken, att det
              måste utövas en press för att i det demokratiska Indien hjälpa
              kvinnorna att våga ställa upp i fråga om rättigheten till sin
              kropp.
            </seg>
            <seg n="f980666c">
              Vi diskuterade i utskottet om det är människosyn eller kvinnosyn.
              Det hänger ihop, så ord i den här bemärkelsen har ingen betydelse.
              Visst är det en människosyn, en syn på människovärdet, som bottnar
              i just synen på kvinnan.
            </seg>
            <seg n="dee52c38">
              Det är en uppgivenhet från politikerna. De säger: Men vad kan
              vi göra? Vi kan inget göra. Ska vi fängsla varenda läkare? Det
              här finns inte bara i Indien och i Kina, utan det sprider sig
              till Pakistan och Bangladesh, där kvinnorna de fattiga kvinnorna
              till att börja med sätts under tryck.
            </seg>
            <seg n="8e47bd28">
              Det här är också allvarligt säkerhetspolitiskt. Vad händer när
              det blir en så stor brist på kvinnor? Tidigare i dag diskuterade
              trafikutskottet trafik. Det vi kan lyfta fram här är att trafiken
              av kvinnor kommer att öka över gränserna mellan dessa länder,
              och det är alltid den fattiga kvinnan som får lida. Det är i dag
              20 miljoner i Indien som inte kan få fruar, och våld och våldtäkter
              och därmed instabilitet, som jag nämnde tidigare, blir det som
              kommer att märkas.
            </seg>
            <seg n="7a228e18">
              Den andra frågan som jag vill ta upp och koppla till den internationella
              familjedagen är åtgärder mot barnsexturism. En talare pratade
              tidigare om åtgärder mot svarttaxi, och jag vill prata om åtgärder
              mot att utnyttja barn inom barnsexturismen.
            </seg>
            <seg n="53b23db9">
              Organisationen Ecpat har gjort riksdagsledamöter i varje parti
              uppmärksamma på det så kallade franska initiativet mot barnsexturismen.
              Initiativet handlar uteslutande om förebyggande åtgärder och samarbete
              mellan EU-länderna, vilket i dag finns i mycket liten utsträckning
              när det gäller just frågan om barnsexturism. Den franska regeringen
              väntar på de andra europeiska regeringarnas stöd för sitt förslag.
              Om det inte får stöd riskerar förslaget att falla.
            </seg>
            <seg n="90172461">
              Initiativet lades fram vid ett informellt EU-ministermöte i oktober
              2005 och innehöll förslag till tre typer av åtgärder mot barnsexturism,
              alltså klara förslag.
            </seg>
            <seg n="e9af144b">
              Det var för det första upprättandet av en arbetsgrupp i samråd
              mellan medlemsstaterna för att samordna bästa möjliga rutiner.
              Det var också att inrätta en webbsida med begränsat tillträde
              i syfte att en kartläggning av situationen i de viktigaste av
              de berörda länderna skulle göras.
            </seg>
            <seg n="5d09ee68">
              Det var för det andra att anta en europeisk stadga som inspirerats
              av Ecpats uppförandekod för resebranschen mot barnsexturismen,
              riktad till europeisk yrkespersonal.
            </seg>
            <seg n="9a99a3cd">
              Det var för det tredje ett samarbete mellan medlemsstaternas
              ambassader i dessa länder, ett partnerskap med lokala myndigheter
              och enskilda organisationer på platsen.
            </seg>
            <seg n="235488bb">
              Frankrike har vid två tillfällen tagit upp initiativet igen i
              EU-forum för att diskutera det och konkretisera dess innehåll.
              Än så länge, vad jag vet, har inga regeringar visat sitt stöd,
              inte heller Sverige. Men Ulrica Messing lovade i en interpellationsdebatt
              att hon skulle lyssna in och titta närmare på det.
            </seg>
            <seg n="47828f32">
              Vi här i Sveriges riksdag och Sveriges regering har redan tidigare
              gjort ett tydligt ställningstagande mot barnsexturism, när man
              stod som värd vid den första världskongressen mot kommersiell
              sexuell exploatering av barn i Helsingfors 1996. Barnsexturismen
              var då och förblir i dag en av de centrala frågorna i den globala
              barnsexhandeln.
            </seg>
            <seg n="9ba2eb2d">
              Herr talman! Jag vill att vi här i Sveriges riksdag gör ett klart
              och tydligt avståndstagande till barnsexturism. Det är svenska
              pappor i vanliga svenska familjer som när Asien öppnar sig med
              nya turistmål Kambodja, Vietnam och Laos faller och använder barn
              för sexuella ändamål. Där måste vi i Sveriges riksdag och Sveriges
              regering bli väldigt tydliga.
            </seg>
          </u>
          <note type="speaker" n="25d71534">
            Anf. 18 AGNE HANSSON (c):
          </note>
          <u who="agne_hansson_33b450" xml:id="i-9b8f4b6a0c92b276-0" n="2cad587d">
            <seg n="31ae70d3">
              Herr talman! Den ökande betydelse för världsekonomin som asiatiska
              länder har understryker vikten av att Sverige och EU verkar för
              att utveckla de ekonomiska förbindelserna med regionen som helhet.
              Men detta får inte och ska inte vara ett ensidigt främjande för
              egna syften. Det måste kombineras med ett arbete för att förändra
              människorättssituationen, främja en demokratisk utveckling och
              ha ett långsiktigt hållbart miljötänkande och energitänkande i
              sig. Kampen för mänskliga rättigheter måste stå i främsta rummet
              och före ekonomiska intressen i utvecklingen av kontaktverksamheten
              med Asien.
            </seg>
            <seg n="3ff00c4d">
              Herr talman! Tänk er den dag då varje kinesisk familj har en
              egen bil, för att inte säga den dag då varje asiat är bilburen!
              Vilken enorm press sätter inte det på oljetillgången och energisituationen
              i världen! Och hur skulle miljön påverkas? Den tanken är i dag
              en utopi, och den är inte ens möjlig att infria. Men utvecklingen
              går naturligtvis åt det hållet. Det skulle innebära total kollaps,
              både för energitillgången och för miljön i världen.
            </seg>
            <seg n="6ec3ffa2">
              Samtidigt har naturligtvis asiaterna samma rättigheter som vi
              att öka sitt eget välstånd om det nu ska kategoriseras som ett
              välstånd att ha tillgång till en egen bil. Det här visar tydligt
              hur viktigt det är att tänka förnybart och i energiomställningstermer
              när det gäller Asien, såväl som Europa och Sverige för den delen.
            </seg>
            <seg n="3bd22eb4">
              Miljön är redan hårt ansträngd i asiatiska länder. Miljöförstöringen
              i länder som Kina har i dag en enorm omfattning. Effekterna av
              miljöförstöringen på befolkningens hälsa är betydande och väntas
              öka ytterligare. Miljöförstöringen har en sådan omfattning att
              defekter på immunförsvaret hos människorna där kan påvisas. Den
              är märkbar och resulterar i ökad utsatthet för massepidemier och
              andra sjukdomar. Den blir större och utgör ett påtagligt och omedelbart
              hot mot mänskligt liv.
            </seg>
            <seg n="e4bdf7dd">
              Klimatfrågan och de fossila bränslena kommer naturligtvis in
              i det sammanhanget. En långsiktig negativ effekt för ekonomin
              lokalt men också för världsekonomin är här påtaglig.
            </seg>
            <seg n="666b739e">
              Sverige bör arbeta för ökad samordning mellan EU-länder för att
              bli en starkare aktör i fortsatta förhandlingar med Kina och andra
              asiatiska länder på miljö- och energiområdet. Det bör självklart
              ingå i en Asienstrategi, som vi nu diskuterar.
            </seg>
            <seg n="f45ece85">
              Herr talman! Ska då ett snabbväxande land som Kina fortsatt ges
              ekonomiskt bistånd? Svaret på den frågan är inte helt givet. Frågan
              om utvecklingsbistånd hänger starkt samman med arbetet för demokrati
              och mänskliga rättigheter. Det faktum att ekonomin växer i ett
              land är inte motiv för att avveckla en biståndsinsats. Även om
              man når en förbättring av människorättssituationen och en utveckling
              för demokrati är fortfarande en biståndsinsats motiverad. Om däremot
              demokrati- och människorättssituationen går i motsatt riktning
              finns anledning att ompröva en biståndsinsats. Det är inte mycket
              i Kina som går åt rätt håll när det gäller utvecklingen av mänskliga
              rättigheter.
            </seg>
            <seg n="fbde18b9">
              Utskottet är, å ena sidan, inte entydigt i sitt svar på den punkten
              utan hänvisar till budgetprövningssammanhangen. För närvarande
              ser utvecklingen på området inte särskilt ljus ut, som jag nämnde.
              Det finns mycket som talar för att en utfasning bör göras.
            </seg>
            <seg n="e9b3c9bb">
              Å andra sidan om man inte har någon biståndsverksamhet i gång
              i ett land går det inte heller att med hjälp av biståndet också
              ställa höga krav. Det här är naturligtvis inte någon lätt matematik.
              Hotet om att dra tillbaka en biståndsinsats om inte utvecklingen
              för demokrati och mänskliga rättigheter går åt rätt håll är ett
              användbart instrument. Därmed bör man kanske i första hand laborera
              med det.
            </seg>
            <seg n="8be1698c">
              Herr talman! Låt mig så till sist ta upp frågan om ett-Kina-politiken,
              som Rosita Runegrund var inne på. Den reservation hon redogjorde
              för står Centerpartiet och jag också bakom. Under den punkten
              har vi tagit upp ett-Kina-politiken. Det är egentligen en mystisk
              beteckning. Det som döljer sig bakom den är naturligtvis i första
              hand relationen mellan Kina och Taiwan.
            </seg>
            <seg n="8c35d8c8">
              Å ena sidan tycker jag egentligen att det är en feg politik som
              döljer sig bakom begreppet ett-Kina-politiken. Inget land i varje
              fall inte Sverige vågar inte klart ut tala om vad man tycker om
              Taiwans självständighet. Under förevändningen att inte stöta sig
              med det stora Kina, som inte vill se ett fritt och självständigt
              Taiwan, tvingar ett-Kina-politiken Sverige och andra länder att
              acceptera den för att ha goda relationer med Kina. Det är en tveksam
              hållning och en feg politik.
            </seg>
            <seg n="345c3803">
              Å andra sidan är det inte självklart att det skulle gynna Taiwans
              intressen att utmönstra ett-Kina-politiken ur svensk utrikespolitik
              och erkänna Taiwan som en egen och självständig stat. Så enkel
              är inte matematiken. Har man varit i dessa länder förstår man
              också det.
            </seg>
            <seg n="cae5c604">
              Ett-Kina-politiken tvingar emellertid Taiwan att leva i ett diplomatiskt
              utanförskap. Det borde landet inte behöva göra. Taiwan borde kunna
              ges möjlighet att delta i och bidra till FN och dess underorganisationer
              med egna representanter utan att ett-Kina-politiken behöver äventyras.
            </seg>
            <seg n="4c9f05a0">
              För att ett-Kina-politiken ska vara något så när acceptabel måste
              den grundas på en tydlig positiv utveckling i Kina av mänskliga
              rättigheter, demokrati, öppenhet och en rättsordning där Taiwan
              ska vara ett föredöme för hela regionens utveckling. Samtidigt
              måste Sverige inom FN verka för att FN ska ge sitt tydliga stöd
              för en fredlig utveckling av relationerna mellan Kina och Taiwan.
            </seg>
          </u>
          <note n="a416c5a0">
            Med det anförda, herr talman, yrkar jag bifall till reservation
            6 och i övriga delar bifall till förslaget i betänkandet.
          </note>
          <note type="speaker" n="6d914fef">
            Anf. 19 KENT HÄRSTEDT (s):
          </note>
          <u who="kent_harstedt_364532" xml:id="i-da4f039ac5eb0433-0" n="2a5aa3be">
            <seg n="bd6f3863">
              Herr talman! Vi behandlar och debatterar i dag betänkande UU20,
              En svensk Asienpolitik . För mig är det lite speciellt eftersom
              jag arbetade på Utrikesdepartementet mellan 1994 och 1996, och
              det var under denna period som den svenska regeringen tog initiativ
              till Asienstrategin inför 2000-talet. Asienstrategin var också
              en av de uppgifter jag arbetade med. Arbetet leddes av vår nuvarande
              ambassadör i Peking, Börje Ljunggren, och resultatet lades fram
              1999. Därefter har den fått en uppföljning 2002, och nu är det
              dags för ytterligare en uppdatering. Skälet till detta är enkelt:
              Utvecklingen går otroligt snabbt i regionen.
            </seg>
            <seg n="da32de0d">
              När jag läste vid Öst- och Sydöstasienlinjen i Lund lärde jag
              mig av mina professorer att det egentligen inte går att prata
              om ett Asien. Kultur, historia, språk och så vidare är så varierande
              att det knappast är möjligt att prata om ett Asien. Men geografin
              håller området samlat, och på det stora hela taget finns saker
              som sammanbinder många länder. Det gäller exempelvis religionernas
              gränsöverskridande inflytande, buddismen, hinduismen, konfucianismen,
              men också kolonialtidens inflytande har satt sina spår liksom
              krig, krigsförbrytelser, ockupation och så vidare. Detta lever
              starkt än i dag i många av ländernas bedömningar på ett helt annat
              sätt än i västvärlden.
            </seg>
            <seg n="ea028aa4">
              Mycket av dagens konflikter mellan Sydkorea och Japan, mellan
              Kina och Japan, mellan Taiwan och Japan, har att göra med konflikter
              som ligger kanske 50 år tillbaka i tiden men som får ett direkt
              utfall i dagspolitiken i dag. Så fungerar det ju inte här. Vi
              har ett starkt och fruktansvärt minne av andra världskriget, men
              det ligger inte i alla avseenden till grund för våra bedömningar
              i dagspolitiken i dag.
            </seg>
            <seg n="2f8aa96b">
              De senaste decennierna har präglats av att många länders utveckling
              har skjutit fart. Bredvid Japan med världens näst största ekonomi
              har den ekonomiska utvecklingen skjutit fart först i Sydostasien,
              i Thailand och Malaysia, sedan genom de fyra tigrarna Singapore,
              Taiwan, Sydkorea och Hongkong. Sedan kom finanskrisen, och därefter
              har den ekonomiska utvecklingen eskalerat i jätteländerna Indien
              och Kina Kina med arbetsintensiv arbetsmarknad och Indien med
              högteknologisk utveckling. Man kan övergripande säga att de båda
              ländernas ekonomiska utveckling kompletterar varandra snarare
              än att de konkurrerar med varandra.
            </seg>
            <seg n="ea3548a7">
              Herr talman! Betänkandet är ändå bredare än att det tar sin utgångspunkt
              bara i ekonomisk utveckling, även om detta är en viktig utgångspunkt
              inte minst för att sprida välfärd, bekämpa fattigdom och exempelvis
              sjukdomar. Betänkandet analyserar de tre senaste årens utveckling
              med utgångspunkt i Asienstrategins fem huvudteman ekonomisk utveckling,
              fattigdom, miljö, demokrati, mänskliga rättigheter och jämställdhet
              samt säkerhetspolitisk utveckling.
            </seg>
            <seg n="3c8ee069">
              Den viktigaste utgångspunkten när initiativet togs om en samlad
              Asienstrategi var att man skulle få en helhetssyn på den svenska
              politiken gentemot Asien. Det sparades ingen möda när grunderna
              lades för strategin. Till Sverige bjöds några av de främsta experterna
              från exempelvis London School of Economics och bidrog till att
              lägga en kvalitativ grund för strategin. I Europa imponerades
              man över det svenska initiativet och att vi gjorde ett så grundligt
              arbete och satsade på helheten.
            </seg>
            <seg n="d808aa24">
              Sammantaget ska arbetet med de fem regionala frågorna i Asien
              vävas samman med politiken för en global utveckling. Syftet ska
              vara att identifiera olika politikområden där vi i Sverige kan
              bidra till målet, det vill säga en rättvis och hållbar utveckling.
              Insatser inom olika politikområden ska komplettera och förstärka
              varandra, och ansträngningar ska göras för att undvika att insatser
              motverkar varandra.
            </seg>
            <seg n="a9f3fab2">
              Många av de mål som fastslogs i den ursprungliga Asienstrategin
              är fortfarande relevanta, i vissa sammanhang till och med mer
              relevanta i dag än då. I korthet handlar det om följande.
            </seg>
            <seg n="008aba93">
              Det handlar om att utveckla relationer, besöksutbyte och samarbete.
              Detta är naturligtvis en fullständigt självklar sak för oss, och
              vi kan se att det har hänt mycket.
            </seg>
            <seg n="c459810c">
              Det handlar om att öka EU:s närvaro och relationer och driva
              på för målet demokrati och mänskliga rättigheter, handel, miljö,
              hälsa och säkerhetspolitik.
            </seg>
            <seg n="edfac841">
              Det handlar om att samordna olika politikområden och utveckla
              de ekonomiska relationerna. Där går det med snabb fart. Det handlar
              om att stödja de asiatiska utvecklingsekonomierna, arbeta med
              fattigdomsbekämpning och ge prioritet åt mänskliga rättigheter
              och demokrati.
            </seg>
            <seg n="a08d4c7b">
              Det handlar om att stärka miljöinsatserna, som Agne Hansson talade
              om, öka engagemanget i säkerhetspolitiska frågor och öka det mellanfolkliga
              samarbetet.
            </seg>
            <seg n="b3b9b553">
              På det hela taget handlar det om att ha en engagemangspolitik
              mot den här regionen, att ta itu med de negativa delarna i utvecklingen
              eller där brister finns vad gäller fattigdomsbekämpning.
            </seg>
            <seg n="169071b4">
              När det gäller att ta sig an och kommentera en rad av de saker
              som har förts fram här får jag försöka ta dem en och en, eftersom
              de har kommit från olika talare.
            </seg>
            <seg n="1027476a">
              Låt mig börja med Agne Hansson, inte för att ta det i kronologisk
              ordning. Jag tar det i seniorsordning då. Agne talar väldigt intressant
              och korrekt om miljösituationen. Utvecklingen i flera av de här
              länderna går i en oerhörd hastighet. Till exempel i Kina och Indien
              är det långtifrån så att miljöfrågan ligger först på bordet. Tyvärr
              är det tvärtom så att det nästan är miljöfrågorna som ständigt
              får stryka på foten när man ser den industriella utvecklingen
              i Kina. I flera av de stora städerna i Kina är faktiskt problemen
              så allvarliga i dag att man knappt kan andas. Vissa dagar, både
              i Peking och flera andra stora städer, är problemet i dag så dramatiskt
              att man mer eller mindre får ha gasmask på sig när man går ut.
            </seg>
            <seg n="ea1b613d">
              Jag vill dock säga att jag tror att om det är något område där
              insikten har väckts hos de kinesiska ledarna om den nya tidens
              utmaningar så är det inom miljöområdet. Det pågår en intensiv
              debatt, och det kommer en rad nya förslag, men det är också ett
              av de områden där vi har möjlighet att bidra till utvecklingen
              i Kina. Redan för tio år sedan tog Sverige upp att vi kunde överföra
              en del av kunskaperna, för Kina får inte begå de misstag som vi
              har gjort i västvärlden när industrialiseringen har kommit till
              vår del av världen. Detta område är ett bra exempel där ett samarbete
              kan leda till någonting gott för oss alla, inte bara för det kinesiska
              folket utan också för oss.
            </seg>
            <seg n="1fc347c2">
              Det är också ett område där folkrörelsetankar kan föras över.
              För här handlar det i mycket stor utsträckning inte bara om lagstiftning.
              Det handlar också om hushållsavfall, om en medvetenhet på gräsrotsnivå
              i Kina om hur man tar hand om miljöfrågor.
            </seg>
            <seg n="6df363d6">
              Flera har berört Taiwans självständighet. Agne Hansson, först
              och främst får ju Taiwan självt förklara sig självständigt innan
              världen kan erkänna ett självständigt Taiwan. Så är inte fallet
              i dag. Jag har vid flera tillfällen varit i Taiwan. Jag var bland
              annat en av två gäster när den nuvarande presidenten installerades
              i Taiwan, Chen Shuibian, tillsammans med Lars Leijonborg. Vi hade
              diskussioner med presidenten. I dag har inte Taiwan uttalat sin
              självständighet. Vi kan inte stödja en självständighet som inte
              finns. Däremot tycker jag att det är korrekt att, precis som jag
              själv gjorde när jag åkte dit, gratulera Taiwan till demokratiseringen,
              utvecklingen av demokratin på Taiwan. Vi ska stödja all form av
              skydd för Taiwan. Självklart ska inte Taiwan utsättas för oförrätter
              eller hot. Det ska vi absolut se till att värna, men vi kan inte
              stödja en självständighet som inte Taiwan själv uttalar.
            </seg>
            <seg n="697f188a">
              Nina Lundström tog upp Burma. Att vara i opposition är ett privilegium,
              eftersom man kan ställa vilka krav som helst utan att egentligen
              behöva ta konsekvenserna av dem. Låt oss titta på hur historien
              har sett ut när det gäller relationen till Asien.
            </seg>
            <seg n="5feecf55">
              När det gäller Asiensamarbetet, AsiaEurope Meeting, där för övrigt
              Nina och jag själv har varit på resa tillsammans i Vietnam, hade
              det samarbetet brutit samman om inte Burma hade blivit invalt.
              Det var på inget sätt så att Europa ville ha Burma invalt. Jag
              vill nog säga att Sverige genom åren jag får välkomna Folkpartiet
              och det socialdemokratiska partiet har haft en relation till Burmafrågan
              i mer än 15 år. Vi har bjudit in Sein Win, exilpremiärministern,
              åtskilliga gånger, hela regeringen faktiskt. Men då var det tyst
              från Folkpartiets sida. Var var ni då? Jag hörde ingenting från
              Folkpartiet för 15 år sedan när vi började bjuda hit dem. Det
              var helt tyst. Sein Win har vi diskuterat med åtskilliga gånger
              vad det gäller relationen till Burma. Vi fortsätter att ha en
              frekvent dialog.
            </seg>
            <seg n="84e83dc6">
              Den ena frågan som Nina tar upp kring Asiensamarbetet är om vi
              vill bojkotta Burma. Då bojkottar vi Asiensamarbetet, och då är
              det vi som bryter samarbetet mellan Europa och Asien. Så är det
              faktiskt. Du är välkommen att kolla upp det med Utrikesdepartement
              och andra. Så är faktiskt linjen.
            </seg>
            <seg n="1d96099f">
              Det andra är huruvida vi ska bojkotta Burma i toppmötet i Helsingfors.
              Det är det första toppmöte som Finland arrangerar under sitt ordförandeskap
              i Europeiska unionen. Alla EU:s 25 medlemsländer står bakom att
              åka till detta möte. Ska Sverige dra sig ur och ställa till det
              för Finland på deras första toppmöte med alla stats- och regeringschefer?
              Det är en linje man kanske kan kosta på sig om man sitter i opposition,
              men det är inte en linje man kan kosta på sig när man sitter i
              regeringsställning. Så är faktiskt läget.
            </seg>
            <seg n="2878f02d">
              Jag får återkomma till övriga frågor i takt med replikerna.
            </seg>
          </u>
          <note type="speaker" n="2338cade">
            Anf. 20 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-c860b61bab514dfb-0" n="6afccc9e">
            <seg n="7d58520d">
              Herr talman! Jag vill börja med den resa som Kent Härstedt nämnde.
              Jag är den första att intyga att om det är någon som verkligen
              i många sammanhang har betonat de mänskliga rättigheterna så är
              det Kent Härstedt som höll ett alldeles utomordentligt anförande
              på det mötet om vikten av mänskliga rättigheter. Men det Kent
              Härstedt inte nämner i sitt anförande kring Burma är att de här
              kontakterna de facto har varit villkorade.
            </seg>
            <seg n="40143a18">
              När man hanterade frågan om Burma var man mycket tydlig med att
              frågan om mänskliga rättigheter alltid skulle diskuteras när Burmafrågan
              var uppe. När man läser propositionen på s. 86 vad gäller Asienstrategi,
              uppföljning och övervägande inför framtiden finns det bara skrivet
              om vilken utveckling man vill ha kring Burma och kontaktutvecklingen.
              Det finns ingenting skrivet om vad regeringen tänker göra för
              att betona vikten av mänskliga rättigheter, frige oppositionsledaren
              och vidta åtgärder för att de politiska fångarna ska släppas fria.
              Om man går in och tittar på ASEM 6:s hemsida för att titta på
              vilka frågor som kommer att hanteras under det här mötet finns
              inte ordet human rights , mänskliga rättigheter, över huvud taget
              omnämnt.
            </seg>
            <seg n="2ab3f8f1">
              Därför blir jag fundersam. Vad är Kent Härstedts, regeringens
              och Socialdemokraternas linje? Cluen var att man aldrig skulle
              ha någon form av kontakter utan att mänskliga rättigheter fanns
              med. Nu finns inte frågan. Jag hittar inte den på agendan. Jag
              kunde konstatera när jag kom från förkonferensen att mänskliga
              rättigheter inte nämndes fastän man välkomnade Burma. Man viskade
              inte ordet mänskliga rättigheter. En av grundorsakerna har då
              fallerat.
            </seg>
            <seg n="04742b50">
              Så vad är linjen? Är inte det här viktigt? Jag kan konstatera
              att Václav Havel och Desmond Tutu har varit väldigt tydliga. Rapporten
              har skrivits. Man uppmanar säkerhetsrådet att agera. Då vore det
              väl också viktigt att Sverige tar position och verkar för mänskliga
              rättigheter.
            </seg>
          </u>
          <note type="speaker" n="f517ecd8">
            Anf. 21 KENT HÄRSTEDT (s) replik:
          </note>
          <u who="kent_harstedt_364532" xml:id="i-da4f039ac5eb0433-1" n="2a5aa3be">
            <seg n="21d51e94">
              Herr talman! Nina Lundström, jag håller helt med dig. Jag beklagar
              att Burma är en del av det här samarbetet. Jag tycker att det
              är fel helt enkelt. Men ibland kommer man i situationer då man
              måste kompromissa. I det här fallet stod hela samarbetet mellan
              Asien och Europa på spel. I det läget fick man kompromissa. Hela
              EU, alla 25 länder, står bakom. Sverige är nog över tid det land
              som har varit mest kritiskt. Anna Lindh var en frekvent kritiker
              av Burma, säkert en av de mest illa omtyckta ledarna i världen
              av Burma. Det är jag helt övertygad om.
            </seg>
            <seg n="802802e8">
              Det är beklagligt om det inte finns med som en särskild punkt.
              Men jag konstaterar samtidigt att EU vid samtliga möten där Burma
              har funnits med har tagit upp mänskliga rättigheter, demokrati
              och kritik vid samtliga möten. Det är de uppgifter jag har kunnat
              inhämta. Det finns inte ett undantag. Det har tagits upp i samtliga
              möten. Jag har ingen annan uppfattning än att det kommer att tas
              upp vid detta möte, för det är den linje som gäller från Europeiska
              unionen som samtliga 25 länder står bakom. Det finns ingen anledning
              för mig att betvivla att de kommer att hålla den princip som har
              införts och som hitintills har hållits inom Europeiska unionen.
              Det finns inget skäl att tro att de viker tillbaka.
            </seg>
          </u>
          <note type="speaker" n="f2ab1a8a">
            Anf. 22 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-c860b61bab514dfb-1" n="6afccc9e">
            <seg n="14c76b2d">
              Herr talman! Jag skulle kanske också ha kommenterat det Kent
              Härstedt sade om vad som hände för 15 år sedan. Jag var då inte
              aktiv i riksdagen, så jag kan inte tala om vad Folkpartiet då
              gjorde eller inte gjorde. Jag kan dock konstatera att man har
              möjlighet att ta ställning till vad man måste göra när man själv
              har fått mandatet att agera. Jag anser att man som parlamentariker
              har ett stort ansvar och en stor plikt att verka för dem som faktiskt
              inte har en röst.
            </seg>
            <seg n="e3f8cdf0">
              Jag förstår nu att detta är Kent Härstedts och regeringens linje.
              Folkpartiet har en annan uppfattning. Då är min följdfråga: Vad
              kommer Kent Härstedt, Socialdemokraterna och regeringen att göra
              för att frågan om mänskliga rättigheter också ska gå att avläsa
              på ASEM 6:s hemsida? Vad kommer ni att göra för att det ska bli
              tydligt för oss alla att mänskliga rättigheter kommer att hanteras?
            </seg>
            <seg n="3a78ad94">
              Jag kommer direkt från en förkonferens. Det som fick mig att
              reagera var att det som Kent Härstedt talar om inte inträffade
              där. Man välkomnade Burma, men man sade ingenting om mänskliga
              rättigheter.
            </seg>
          </u>
          <note type="speaker" n="c064061e">
            Anf. 23 KENT HÄRSTEDT (s) replik:
          </note>
          <u who="kent_harstedt_364532" xml:id="i-da4f039ac5eb0433-2" n="2a5aa3be">
            <seg n="aea71048">
              Herr talman! Först och främst är det ju beklagligt att detta
              inte finns på deras hemsida. Men den har jag nog inget inflytande
              över, är jag rädd.
            </seg>
            <seg n="e57a3ab9">
              Däremot kommer den svenska linjen att fullföljas. Vi ska se till
              denna princip fullföljs inom Europeiska unionen och att mänskliga
              rättigheter kommer att tas upp. Demokrati, mänskliga rättigheter
              och kritik mot Burma kommer att tas upp på mötet. Formen för detta
              och huruvida det kommer att publiceras på hemsidan ligger kanske
              lite långt bort för mig som parlamentariker att påverka. Det viktiga
              är att mänskliga rättigheter, demokrati och kritik mot Burma ska
              tas upp på mötet. Det är den svenska linjen, det är Europeiska
              unionens linje och jag har inget skäl att misstro det.
            </seg>
            <seg n="d56114bc">
              Visst har vi olika uppfattning. Med den linje Folkpartiet har
              skulle vi förstöra för Finlands första toppmöte. Vi skulle bryta
              mot EU-linjen om vi skulle genomföra de saker du för fram i dag.
              Vi följer EU-25-linjen. Vi följer de principer vi har kommit överens
              om. Det är nog det ansvar vi har som regeringsbärande parti. Sedan
              är det oppositionens privilegium att kunna ställa orimliga krav
              som ni säkert inte i regeringsställning skulle kunna uppfylla
              men som ni har all rätt att föra fram här. Vi har dock att rätta
              oss efter verkligheten och ingångna överenskommelser mellan de
              europeiska och de asiatiska länderna. Någonstans tror jag att
              detta är det viktiga: att vi fortsätter att mötas, att vi fortsätter
              att föra fram kritiken.
            </seg>
            <seg n="ad237594">
              Det är inte heller så att Burma är ensamt. Vi har också att brottas
              med att flera asiatiska länder står vid Burmas sida. Vid flera
              möten där jag själv varit med och fört fram kritik mot Burma har
              flera av länderna i Asien ställt sig vid Burmas sida och velat
              ha en engagement policy i stället för en isolerings- och bojkottpolicy.
              Det är det som är det stora problemet i det här sammanhanget.
            </seg>
            <seg n="2ced2c87">
              Men vi får nog fler tillfällen att diskutera Burma.
            </seg>
          </u>
          <note type="speaker" n="0231e37c">
            Anf. 24 ROSITA RUNEGRUND (kd) replik:
          </note>
          <u who="rosita_runegrund_9cb68d" xml:id="i-ea1bd7101c12330b-0" n="aa28f28b">
            <seg n="c56340d5">
              Herr talman! Kent Härstedt är en sann Asienvän och har en stor
              kunskap om den delen av världen. Han är också en sann vän av barnens
              rättigheter som före detta ordförande för Unicef.
            </seg>
            <seg n="016cac6f">
              Vi vet att turism kan vara en av nycklarna till välfärd. När
              vi pratar om barnsexturism menar jag inte trafficking, handeln
              med barn, men vi vet att barnsexturism kan utmynna i trafficking
              mellan olika länder, i synnerhet om det är brist på småflickor.
            </seg>
            <seg n="c26938fe">
              Jag lyfte inte så mycket fram de olika länderna i den här debatten,
              utan barnens och kvinnornas situation i Asien. Min fråga till
              Kent Härstedt är därför, herr talman, om han är beredd att lyfta
              fram denna fråga och få regeringen att skärpa sin politik när
              det gäller barnsexturism. Vi har mycket att lära av regeringens
              politik när det gäller trafficking i vårt samarbete med Östersjöländerna
              och så vidare. Är Kent Härstedt beredd att arbeta för att lyfta
              fram frågan om barnsexturism och tydliggöra den? Det är min fråga
              till Kent Härstedt.
            </seg>
          </u>
          <note type="speaker" n="6379a1a5">
            Anf. 25 KENT HÄRSTEDT (s) replik:
          </note>
          <u who="kent_harstedt_364532" xml:id="i-da4f039ac5eb0433-3" n="2a5aa3be">
            <seg n="fac85412">
              Herr talman! Ja.
            </seg>
          </u>
          <note type="speaker" n="bf5ea622">
            Anf. 26 ROSITA RUNEGRUND (kd) replik:
          </note>
          <u who="rosita_runegrund_9cb68d" xml:id="i-ea1bd7101c12330b-1" n="aa28f28b">
            <seg n="53c0c06f">
              Herr talman! Tack, Kent! Det hedrar dig att du med ett kort ja
              säger att du är beredd att göra det.
            </seg>
            <seg n="e5558928">
              Är du också beredd att påverka vår statsminister jag tror nämligen
              att det är ledarna som måste ut i den här frågan så att han vågar
              ta ordet barnsexturism i sin mun? Det skulle vara betydelsefullt.
              Är du, Kent, beredd att också påverka statsministern i den här
              frågan?
            </seg>
          </u>
          <note type="speaker" n="99d52b35">
            Anf. 27 KENT HÄRSTEDT (s) replik:
          </note>
          <u who="kent_harstedt_364532" xml:id="i-da4f039ac5eb0433-4" n="2a5aa3be">
            <seg n="9b5251ef">
              Herr talman! Tack så mycket, Rosita Runegrund. Jag vet att vi
              delar engagemanget i de här frågorna. Jag tror att det mest resultatinriktade
              kanske vore att närma sig två olika statsråd. Det ena är biståndsminister
              Carin Jämtin; det andra är justitieminister Thomas Bodström.
            </seg>
            <seg n="3bc4470c">
              Nu tror jag att Sverige kanske redan tillhör de länder i världen
              som tar upp detta allra mest. Jag är inte mycket för stora ord
              om att vi är världsbäst, men detta är ett av de områden där vi
              har ett stort engagemang. Det var också Sverige som tog initiativ
              till toppmötet mot barnsexturism, Helsingforssmötet, som sedan
              har fått uppföljare bland annat i Japan.
            </seg>
            <seg n="bd05cf6c">
              Vi får ett utmärkt tillfälle alldeles snart. Rosita Runegrund
              sitter ju numera som styrelseledamot i Unicef. Vi har alldeles
              snart Unicefs 60-årsjubileum och där vill jag bjuda in riksdagens
              ledamöter den 17 maj i Andrakammarsalen. Då hoppas jag att vi
              gemensamt kan ta en diskussion med biståndsministern om hon ytterligare
              skulle kunna föra fram den här frågan, även om jag tror att vi
              gör väldigt mycket inte minst genom Unicef, där vi är ett av de
              länder som kanaliserar mest pengar, men även genom stödet till
              en rad andra organisationer. Du har själv nämnt Ecpat, och det
              finns en rad andra initiativ.
            </seg>
            <seg n="ba861814">
              Thomas Bodström råkar också ha en gemensam nämnare med oss. Han
              var nämligen också styrelseledamot i Svenska Unicef precis när
              han blev justitieminister. Jag kan konstatera att han har tagit
              en lång rad initiativ för att skärpa skyddet av barn i Sverige.
              Jag vet också att han har ett engagemang mot traffickingen i Östersjöområdet.
              Jag tror nog att vi kommer att få tillfälle att ta upp frågan
              också med honom, och jag är beredd att göra det gemensamt med
              dig, Rosita Runegrund.
            </seg>
          </u>
          <note type="speaker" n="e3d3e3f8">
            Anf. 28 AGNE HANSSON (c) replik:
          </note>
          <u who="agne_hansson_33b450" xml:id="i-9b8f4b6a0c92b276-1" n="2cad587d">
            <seg n="7e6cd4fe">
              Herr talman! Vi ska föra en engagemangspolitik mot regionen,
              säger Kent Härstedt. Det är ett väldigt bra uttryck. Det var också
              min utgångspunkt när jag tog upp miljöfrågorna och biståndsfrågorna
              i kombination med frågorna om mänskliga rättigheter liksom när
              jag tog upp ett-Kina-politiken och Taiwans situation.
            </seg>
            <seg n="8d7764d9">
              När det gäller miljön finns det en växande insikt, men det krävs
              naturligtvis ett ökat samarbete. Om man skulle, som Kent Härstedt
              nämnde, få in folkrörelsearbetet och folkrörelsetanken i Kina
              och få folket där engagerat skulle man komma väldigt långt. Om
              det finns något i Kina är det ju folk.
            </seg>
            <seg n="55b5e3f0">
              Vi har i detta betänkande inte motionerat om de miljöavtal och
              samarbetsavtal som det pratas om. Det har vi gjort i ett annat
              betänkande tillsammans med alliansen. I samband med det kan vi
              mer diskutera det djup i engagemanget som jag var ute efter.
            </seg>
            <seg n="c5d4005b">
              När det gäller Taiwan, Kent Härstedt, har jag också varit där
              och diskuterat med flera ministrar och med talmannen. Man måste
              fråga sig varför inte Taiwan självt har förklarat sig självständiga
              om man sätter det som bas för att lossa på Taiwans självständighet.
              Det kanske inte är så enkelt. Jag vet att det finns olika uppfattningar
              inom Taiwan om självständigheten, men det kanske inte är så enkelt
              att förklara sig självständig om Kina ställer upp sina missiler
              riktade mot Taiwan.
            </seg>
            <seg n="56a8f9d0">
              Det är också märkligt att konstatera att det finns en stor opinion
              bland folket för självständighet före ett val, men när man stoppar
              sedeln i valurnan blir det ändå inte det utfallet. Det tror jag
              har väldigt stor betydelse för den situation Taiwan befinner sig
              i. Därför är det viktigt att omvärlden reagerar.
            </seg>
            <seg n="0e1634c4">
              Jag vill då lyfta frågan om Sverige är berett att verka för att
              problemet med Taiwans diplomatiska utanförskap löses, kanske inte
              fullt ut men en del av det.
            </seg>
          </u>
          <note type="speaker" n="d71f03e0">
            Anf. 29 KENT HÄRSTEDT (s) replik:
          </note>
          <u who="kent_harstedt_364532" xml:id="i-da4f039ac5eb0433-5" n="2a5aa3be">
            <seg n="17aee680">
              Herr talman! Agne beskrev redan i sitt huvudanförande å ena sidan
              och å andra sidan. När det kommer till regeringen måste å ena
              sidan och å andra sidan mynna ut i ett ställningstagande. Just
              Taiwanfrågan är en svår fråga att ta ställning till på det sätt
              som Agne beskrev.
            </seg>
            <seg n="d4620197">
              Det är helt riktigt, som Agne Hansson säger, att det tidvis finns
              en opinion för självständighet, men det finns också skillnader
              mellan Kuomintang och DPP-partiet i synen på en självständighet.
              Det är just nu DPP, som är vid makten i Taiwan, som är mer självständighetssträvande.
              Men inte heller de är beredda att ta klivet fullt ut.
            </seg>
            <seg n="a85f5acb">
              Visst finns det hot mot Taiwan, och det kritiserar vi. Jag har
              varit med vid flera möten med våra ministrar och ministrar i Kina
              där kritiken mot hotelserna mot Kina har framförts.
            </seg>
            <seg n="020a457d">
              Vi är långtifrån ensamma i vårt ställningstagande till den konstiga
              varianten av ett-Kina-politik. Låt mig säga att det är nästan
              en enad värld, med undantag av några riktigt små stater som Mikronesien
              och vad de nu heter jag tror att Uruguay också har anslutit sig
              som på det hela taget har en gemensam syn på Taiwan. Vad vi kan
              göra är att kämpa för att stödja och uppmuntra den mycket positiva
              utveckling som vi har sett de senaste åren vad gäller demokratiseringen,
              ett fredligt överlämnande av makt från Kuomintang, som hade haft
              ett så långt maktinnehav på Taiwan, till DPP men också en utveckling
              av socialförsäkringar och ett värnande av hela det taiwanesiska
              folket. Vi ska också bekämpa hoten mot Taiwan från Kina.
            </seg>
          </u>
          <note type="speaker" n="bc6ebd80">
            Anf. 30 AGNE HANSSON (c) replik:
          </note>
          <u who="agne_hansson_33b450" xml:id="i-9b8f4b6a0c92b276-2" n="2cad587d">
            <seg n="66372b39">
              Herr talman! Det finns väl bara 26 länder i världen, tror jag,
              som har förklarat Taiwan fullständig diplomatisk status. Det är
              rätt, som Kent Härstedt säger, att de flesta länder och kanske
              de betydelsefulla länderna inte har gjort det ännu.
            </seg>
            <seg n="a12af300">
              Jag är kanske inte heller beredd att förespråka att Sverige ska
              ta klivet fullt ut, som Kent Härstedt själv uttryckte det. Det
              kräver stor försiktighet och eftertanke på grund av Taiwans situation,
              som jag tidigare nämnde. Men man kan gå väldigt långt utan att
              göra det och balansera under ett-Kina-politiken. Jag menar då
              att vi kan verka i till exempel FN för att man där ska ge sitt
              tydliga stöd för en fredlig utveckling mellan de två länderna
              och vara beredd att verka för att eliminera det diplomatiska utanförskapet
              i så mening att de fullt ut kan delta i WTO-arbetet, i FN-organ
              och i FN. Det tror jag skulle vara möjligt utan att allvarligt
              hota Taiwans situation gentemot Kina.
            </seg>
            <seg n="2a3d5e3b">
              Sedan får man naturligtvis fortsätta det diplomatiska arbetet
              för en utveckling som de själva önskar. Det är Taiwan självt som
              ska avgöra det. Det är jag överens med Kent Härstedt om.
            </seg>
          </u>
          <note type="speaker" n="dc5f6ecb">
            Anf. 31 KENT HÄRSTEDT (s) replik:
          </note>
          <u who="kent_harstedt_364532" xml:id="i-754a440874a1e4ec-0" n="2a5aa3be" next="i-5ad3340a41bf4791-0">
            <seg n="fc6f9937">
              Herr talman! Först vill jag bara få ett klarläggande. Agne Hansson
              sade WTO. Jag tror att det var WHO, World Health Organisation,
              som han syftade på.
            </seg>
            <seg n="b9a022a3">
              Låt mig säga att vi på alla sätt just nu främjar relationen till
              Taiwan. Vi stimulerar och understöder handelsförbindelser med
              Taiwan, vi har ett kulturutbyte och utbyte på en rad andra områden.
              Och det är ingenting, vad jag vet, som Kina motsätter sig. Tvärtom
              är det ganska öppet att ha den formen av relationer med Taiwan
              i dag. Däremot är diplomatiska förbindelser ett lite mer besvärligt
              område. Diplomatiska förbindelser har man mellan erkända stater,
              så det där är lite besvärligt.
            </seg>
            <seg n="c0b9c439">
              Du nämner WHO, som jag förstår, och jag var med för ett par år
              sedan när man hade utbrott av sjukdomar i Taiwan och det från
              deras sida kom önskemål om att få ingå i ett samarbete i WHO.
              Jag minns att jag då tog upp det med dåvarande utrikesministern
              Anna Lindh, och hon svarade positivt på det. Man hade från Taiwans
              sida gått ganska långt. Man kunde tänka sig att man fick uppträda
              i det här sammanhanget under en speciell formel, liknande Röda
              Korset och en rad andra organisationer som finns i FN. Det har
              Sverige svarat ja på. Vi har också drivit i EU-kretsen att Taiwan
              skulle få lov att ingå i ett sådant samarbete inom WHO, men EU-kretsen
              har inte ställt sig bakom det. Det har därför varit svårt för
              Sverige att driva det vidare. Men det är Sverige positivt till.
            </seg>
          </u>
          <note n="db09d250">
            Ajournering
          </note>
          <note n="9c15a374">
            Kammaren beslutade kl. 10.56 på förslag av förste vice talmannen
            att ajournera förhandlingarna till kl. 11.00 då aktuell debatt
            om våldsangrepp mot politiska partier och myndigheter skulle äga
            rum.
          </note>
          <u who="kent_harstedt_364532" xml:id="i-5ad3340a41bf4791-0" n="2a5aa3be" prev="i-754a440874a1e4ec-0">
            <seg n="adff327e">
              Återupptagna förhandlingar
            </seg>
          </u>
          <note n="ac4aeeb3">
            Förhandlingarna återupptogs kl. 11.00.
          </note>
          <note n="8c43a59b">
            8 § Aktuell debatt: Våldsangrepp mot politiska partier och myndigheter
          </note>
          <note type="speaker" n="af8c1757">
            Anf. 32 JOHAN PEHRSON (fp):
          </note>
          <u who="johan_pehrson_2d741c" xml:id="i-de68cbf0eff15965-0" n="a8c1a368">
            <seg n="c36a7b8d">
              Fru talman! Kolleger i riksdagen! Demokrater och medmedborgare!
              I Sverige attackeras politiker, partilokaler och myndigheter.
              Dåden genomförs av diverse värdelösa organisationer som har värderingsstarka
              människor. Dessa hatare finns över hela den politiska, eller rättare
              sagt antipolitiska, skalan. De förenas i sina mentala mörka rum
              av en värdering: Att den som är starkast med våld ska bygga samhället.
              Den med bara en röst, den vanliga, demokratiska medborgaren, ska
              bekämpas. Det är en vålds- och revolutionsromantik som aldrig
              får underskattas, mina vänner. Historien är full av demokratier
              som underskattat dessa rörelser, en underskattning som lett till
              katastrofer.
            </seg>
            <seg n="9cc50ae4">
              Jag önskar att vi inte behövde ha den här debatten. Jag önskar
              att vi bara behövde debattera sakfrågor. Jag önskar att vi bara
              behövde debattera vilka spelregler demokratin ska ha. Men det
              känns tyvärr nödvändigt, fru talman, att debattera det faktum
              att det förekommer politiska hot och politiskt våld i Sverige.
              För vad gör man när människor organiserar sig i folkrörelsernas
              Sverige inte för att bygga demokratin utan för att rasera den?
              Vad gör man när en ännu begränsad grupp av människor samlar omkring
              sig stora svansar av våldsromantiska och revolutionsromantiska
              unga människor som kan förstöra väldigt mycket för demokratin?
            </seg>
            <seg n="0209b24b">
              Vi som är här älskar demokrati och lika rösträtt. Vi älskar yttrandefriheten
              och en bra politisk debatt. Vi tror på demokratins oslagbara förmåga
              att skapa och fördela välstånd. Jag vet att det inte finns några
              enkla lösningar. Men låt oss i denna debatt prata om vad vi kan
              göra förebyggande för att övertyga alla människor om demokratins
              värde, om att respektera varandras åsikter, och om vad vi kan
              göra för att ytterligare cementera vår demokrati hos dem som inte
              förstått eller inte vill förstå.
            </seg>
          </u>
          <note type="speaker" n="f3b6c863">
            Anf. 33 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-bd661a3840e13159-0" n="06f270d6">
            <seg n="fda5642b">
              Fru talman! Jag tackar Folkpartiet för att de tagit det här initiativet.
              Frågan är dock om det egentligen är en debatt vi ska ha. Frågan
              är om vi inte egentligen gemensamt bör hålla någon form av manifestation.
              Det som har hänt i Sverige är inte unikt för Sverige. Det sker
              i andra länder också. Det sker i alla demokratier. Det kommer
              alltid att vara så att det finns människor som anser att de står
              över de lagar som har beslutats, som tycker att de själva kan
              bestämma när de kan inte bara agera lagligt på olika sätt utan
              också ta till brottsliga gärningar. De anser att om en lag inte
              passar kan man bryta mot den. Om det är personer som rör sig ute
              i demonstrationer kan man också förstöra för dem. Man anser sig
              ha tagit den rätten. Detta är ett allvarligt hot mot vår demokrati.
            </seg>
            <seg n="cc2b9faf">
              Vi tycker förfärligt olika i många frågor, och det är bra. Det
              är det som just är grunden i vår demokrati. Vi har hårda debatter.
              För det mesta, och det är positivt, har vi också sakliga debatter.
              Någon gång har det säkert spårat ur för oss alla när debatten
              har blivit för hetsig. Men vi står för det gemensamma värdet att
              det är riksdagen som beslutar om lagar och att vi alla har förbundit
              oss att följa dem.
            </seg>
            <seg n="22609c8a">
              Vi har även ett valår som detta kunnat konstatera hur de debatter
              som har varit har polariserat våra olika åsikter. Jag tänker inte
              i den här debatten kritisera något av era förslag i olika sammanhang,
              för jag tycker att det är fel tillfälle. Jag kan försäkra er om
              att jag kommer att göra det vid många andra tillfällen. Jag tycker
              nämligen att detta är ett bra tillfälle att gemensamt ta avstånd
              från det våld och de hot som har riktats mot Centerpartiet, mot
              Moderaterna, mot Kristdemokraterna och också mot oss i regeringen
              vid flera olika tillfällen. Vi väljer alla att agera på olika
              sätt. För min egen del kommenterar jag aldrig när det sker saker
              och ting mot mig av det enkla skälet att jag inte vill att de
              ska få den uppmärksamhet som de söker. Andra agerar på andra sätt
              och tror kanske att uppmärksamheten gynnar kampen mot dessa odemokratiska
              krafter. Det finns inget rätt eller fel. Man måste förhålla sig
              till det på det sätt som man själv tror är bäst.
            </seg>
            <seg n="1a97e73a">
              Det som är gemensamt är att alla vi som har utsatts för det här
              inte på något sätt ska acceptera det utan gemensamt ta avstånd
              från det. Det gör vi också genom att se till så att skyddet för
              våra folkvalda ökar, att det stärks i de förslag som funnits och
              finns. Det finns nu förslag om en särskild straffskärpningsgrund
              när hot och våld sker mot folkvalda. Jag tror att det finns en
              bred enighet kring sådana förslag, och jag tycker som sagt att
              vi gemensamt ska manifestera detta.
            </seg>
            <seg n="f52fc0ca">
              Jag vill slutligen påminna om vad Demokratiutredningen uttryckte:
              Om inte förr, så på lång sikt ligger det i varje medborgares intresse
              att vara med om att lösa de gemensamma problemen och se till att
              det görs på ett civiliserat sätt. Varhelst sådana förtroendeskapande
              mötesplatser för kollektiv problemlösning saknas, sås frön till
              en odemokratisk samhällsutveckling av cynism, intolerans och våld.
              Därför, mina vänner, vill jag påminna er om något som ni väl känner
              till men som det är värt att påminnas om gång på gång: Demokratin
              är inte vunnen för alltid. Den måste vinnas gång på gång igen.
            </seg>
          </u>
          <note type="speaker" n="3479647f">
            Anf. 34 JOHAN PEHRSON (fp):
          </note>
          <u who="johan_pehrson_2d741c" xml:id="i-de68cbf0eff15965-1" n="a8c1a368">
            <seg n="17b668fd">
              Fru talman! I Nora finns det miljöpartister som arbetar för fler
              händer i omsorgen. I Örebro finns det folkpartister som arbetar
              för en skola med ordning och reda. I Malmö finns det vänsterpartister
              som arbetar för ökad jämställdhet. I Östersund finns det moderater
              som arbetar för fler jobb i småföretagen. I Alingsås finns det
              centerpartister som arbetar för en tryggare utemiljö. På Gotland
              finns det socialdemokrater som arbetar för bättre fungerande kommunikationer
              till fastlandet. I Gävle arbetar kristdemokraterna med planfrågor
              för fler bostäder, inte minst åt unga människor. Många av dessa
              engagerade politiska företrädare är fritidspolitiker. De är hjältar
              som vill ställa upp för det gemensamma bästa. De drivs av en övertygelse
              om att engagemang och att påverka är viktigt för att bygga vårt
              samhälle. Det är människor som förtjänar all respekt oavsett vad
              de tycker i sak.
            </seg>
            <seg n="16c14e81">
              Vi måste alltid komma ihåg att demokratins planta är mycket skör.
              Demokratiutredningen, som justitieministern hänvisade till, gav
              många bilder av hot som finns mot demokratin och infallsvinklar
              i fråga om dess brister. Men den visade också på möjligheter som
              vi har i dag. När man pratar om frågan om politiskt våld måste
              man reda ut några saker, för det är olika saker som pågår. Man
              behöver olika åtgärder som är olika verksamma beroende på vem
              man riktar sig mot. Det finns enskilda psykiskt sjuka personer
              i vårt land som hotar och begår våldshandlingar mot politiska
              företrädare, företrädare för rättsväsendet och så vidare och som
              hotar demokratin. Dem måste vi angripa på ett visst sätt. Förra
              fredagen i den här kammaren pratade vi om det mer globala, mer
              klassiska terroristhotet. Det kräver andra åtgärder. Det debatterade
              vi då, och sedan röstade vi, och så ändrade vi demokratiskt Sveriges
              lagar. Men, som jag var inne på när jag började prata: Vad gör
              vi när människor i Sverige organiserar sig, i folkrörelsernas
              land, för att förstöra demokratin och inte bygga den? Jag tror
              att vi måste fokusera mycket på det förebyggande. Demokratin måste
              vinnas varje generation. Se nu till i våra skolor, när det är
              valår, att ni släpper in ungdomsförbund och ser till att man får
              föra en saklig och riktig politisk debatt, en debatt som berör
              unga människor och som visar på skillnaderna så att också unga
              människor känner att man kan göra ett val, och att mitt val spelar
              roll.
            </seg>
            <seg n="bc292944">
              Se till att vi får ett bättre skydd också för enskilda politiska
              företrädare och företrädare för rättsväsendet. Det är en manifestation
              för att man inte kan gå hur långt som helst.
            </seg>
            <seg n="c1ff5619">
              Här finns inget att förklara och försvara. Människor som använder
              våld förtjänar inte någon respekt.
            </seg>
            <seg n="3c974afc">
              Polisen måste naturligtvis i sitt arbete mot olagliga demonstrationer
              se till att man har den bästa förmågan att föra en vettig dialog,
              se till att upplopp undviks och se till att våld undviks. Polisen
              kanske kan göra ännu mer.
            </seg>
            <seg n="f7d64566">
              Glöm inte att polisen också ska gripa varenda våldsverkare som
              hotar det öppna samhället och våra öppna gator och torg. En manifestation
              som vi bör skicka till vår svenska polis är att de inte ska kompromissa
              med våldsverkare.
            </seg>
            <seg n="d47dde0d">
              Det handlar naturligtvis om ett sammanhållet Sverige. Den här
              valrörelsen kommer att handla om skola och hur vi ska få klyftorna
              att minska. Vi har olika förslag och tror på olika lösningar och
              inriktningar. Vi respekterar varandra, men vi för en hård debatt.
              Ett sammanhållet Sverige är självklart avgörande för att minska
              förutsättningarna för extremism. I utanförskapet växer riskerna
              för våld och extremism.
            </seg>
            <seg n="e93e68f8">
              Det handlar också om lagar och resurser. Jag måste lyfta fram
              det. Jag tror att polisens lokala förankring är viktig om man
              lokalt vill minska risken för våldsamheter. Det är viktigt att
              det finns många poliser som är lokalt förankrade och närvarande.
            </seg>
            <seg n="41d1126c">
              Jag tror att man måste se över den svenska säkerhetspolisen som
              har ansvaret bland annat för författningsskyddet men också för
              att skydda institutioner, inte minst politiska. Man ska jobba
              med kontraspionage. Man ska jobba med kontraterrorism men håller
              på med ett författningsskydd som kanske inte får de resurserna
              om man menar att man jobbar mycket med kontraterrorism.
            </seg>
            <seg n="b2b2189b">
              Jag tror att det är viktigt att lyfta fram.
            </seg>
            <seg n="6a1fceeb">
              Jag tycker att man ska diskutera synen på brott mot demokratin.
              Thomas Bodström inne på det. I det här fallet är det brott mot
              förtroendevalda, men jag tycker att det är ett brott mot hela
              andan i demokratin, mot partilokaler, mot journalister och mot
              människor som vill sprida det fria ordet. Människor som gör det
              i dag riskerar att hotas.
            </seg>
            <seg n="6c18ca73">
              Det kan vi också titta vidare på, tycker jag.
            </seg>
            <seg n="3fc2d40d">
              Vi måste ha nya regler för våldsamt upplopp. De är otidsenliga
              i dag.
            </seg>
            <seg n="e713c93e">
              Jag har en rad förslag, fru talman, men jag ska inte dra alla
              här. Det handlar ytterst om värderingar. Jag måste återkomma till
              att det hela tiden handlar om värderingar.
            </seg>
            <seg n="70fd407e">
              Det är några ligister som tar på sig de här attentaten mot partilokaler
              och myndigheter. Ett citat från dem låter så här: I dagsläget
              låter ordet parti ungefär lika lockande som gulag för många av
              oss som på något vis är aktiva.
            </seg>
            <seg n="7b264268">
              Vad menar man med det? Vet dessa människor hur det är att sitta
              i ett förintelseläger? Jämställer man alla oss från olika partier
              som sitter här inne med att sitta i ett förintelseläger? Då har
              man värderingar som är värdelösa. Man hånar i praktiken alla de
              människor i världen som dör i sin kamp för mänskliga rättigheter
              och för demokrati. Man hånar alla som i Sverige har dött och kämpat
              för demokrati och mänskliga rättigheter. Det fanns en tid för
              det i Sverige också.
            </seg>
            <seg n="f9a4fcfd">
              Nu är man på väg att romantisera detta och gå tillbaka till en
              sådan tid.
            </seg>
            <seg n="bb6be66e">
              Fru talman! Det finns åtgärder för att förebygga. Vi kan motverka
              och vi kan faktiskt göra saker för att bekämpa dessa våldsverkare.
              De förtjänar ingen respekt.
            </seg>
            <seg n="07ca7754">
              Den dag de vänder ryggen åt sina förvridna ideologier och sjuka
              tankar ska de vara välkomna in i gemenskapen, då ska de vara välkomna
              att arbeta politiskt i vilket parti som helst. Det är här man
              bygger demokrati. Det är här man bygger förutsättningar för mänskliga
              rättigheter i Sverige.
            </seg>
          </u>
          <note type="speaker" n="e71f17b4">
            Anf. 35 HENRIK VON SYDOW (m):
          </note>
          <u who="henrik_von_sydow_8da056" xml:id="i-b95be5eda9b83bce-0" n="afb290a3">
            <seg n="ea3c2ce3">
              Fru talman! Tack, Folkpartiet, för initiativet till en mycket
              viktig debatt. Den är viktig därför att det blir ett tillfälle
              att manifestera vårt försvar för demokratin och vårt försvar för
              det öppna samhället och samtidigt gemensamt ta kraftigt avstånd
              från de grupper som nu systematiskt använder våld som ett verktyg
              för att uppnå politiska syften.
            </seg>
            <seg n="acbb6449">
              Det här är också ett tillfälle att skingra något av den aningslöshet
              som råder inför de grupper som nu med upplopp och stenkastning
              mot de borgerliga partierna har skaffat sig särskilt stor uppmärksamhet.
            </seg>
            <seg n="8d9e71b6">
              Den som granskar de sajter på Internet som är kopplade till Syndikalisternas
              ungdomsförbund och deras kampanj Det osynliga partiet blir både
              förbluffad och skrämd. Det är sajter som är mycket välgjorda.
              De har hög kapacitet och hög teknisk kvalitet, mer än den kapacitet
              som de politiska partiernas hemsidor ibland har.
            </seg>
            <seg n="a99ada17">
              Titta också på deras tidningar och deras trycksaker. Se på volymen
              på deras trycksaker och volymen på deras tidningar. En del av
              de myter som omsvävar de här grupperingarna skingras nog en aning.
              Det är en stor omfattning.
            </seg>
            <seg n="894d2110">
              Med enkla överslagsräkningar på den ekonomiska omsättningen av
              den här verksamheten förstår vi att de här extrema grupperingarna
              har en kassakista som räcker länge. Jag vill, fru talman, framför
              allt stryka under att det finns en bild av att de här grupperingarna
              och ungdomarna uppträder spontant oorganiserat och nästan lekfullt.
              Det stämmer inte. De är tvärtom väl organiserade. De är väl strukturerade
              och de jobbar mycket målmedvetet.
            </seg>
            <seg n="efd37ebe">
              Jag undrar varifrån pengarna kommer. Varifrån får de sina resurser?
            </seg>
            <seg n="25c57ba1">
              Jag vill be justitieministern att på Justitiedepartementet ta
              initiativ till en undersökning i syfte att försäkra oss om att
              skattemedel via presstöd, föreningsstöd eller fackligt stöd inte
              kommer i händerna på dessa väl organiserade och antidemokratiska
              krafter.
            </seg>
            <seg n="78046a4b">
              Vi får aldrig inta en vacklande eller aningslös hållning till
              de antidemokratiska krafter som använder våld eller sabotage för
              att tysta eller slå sönder det som de själva inte gillar. Vi ska
              möta dem i debatt med försvar för vår demokrati och med ett starkt
              rättsväsende som förmår att upprätthålla respekt för alla människors
              rättigheter att komma till tals, respekt för olika livsstilar
              och respekt för allas egendom.
            </seg>
            <seg n="e2812c6e">
              Samtidigt som vi här i kammaren fördömer utomparlamentariska
              våldsaktivister måste vi ibland försöka rannsaka oss själva.
            </seg>
            <seg n="0a581d55">
              Jag har nog aldrig upplevt en tuffare ton eller hårdare ord i
              vår politiska debatt än vad som har brukats det senaste året.
              Med kombinationen av valår i Sverige och demonstrationer i Frankrike
              har debatten om arbetslösheten stegrats rejält. Detta tror jag
              att vi alla bör reflektera kring.
            </seg>
            <seg n="13366749">
              Så här skrev SSU:s ordförande på Svenska Dagbladets debattsida
              den 3 april. Det var en vecka efter den första attacken på Centerpartiets
              lokaler:
            </seg>
            <seg n="712ae70d">
              Hur många brända bildäck krävs för att Centerpartiet ska fatta
              att inga ungdomar, varken i Sverige eller i Frankrike, vill bli
              rättslösa på arbetsmarknaden?
            </seg>
            <seg n="b57b6f89">
              Hur många brända bildäck? Det är en hotfull ton. Det är nära
              en uppviglingsretorik. Jag undrar om det är en normal debatton
              hos Socialdemokraterna. Jag tror inte det. Men detta var publicerat
              på Socialdemokraternas hemsida samtidigt som det kastades sten
              mot Centerpartiet.
            </seg>
            <seg n="5b735290">
              Jag tror att justitieministern är helt uppriktig. Det är inte
              Socialdemokraterna som är ansvariga för de tillslag som har skett.
              Jag vet att de jobbar emot dem. Justitieministerns manifestation
              här i kammaren är utmärkt och mycket välkommen.
            </seg>
            <seg n="685e5343">
              Jag vill be justitieministern att svara för hela Socialdemokraternas
              parti. Jag vet att Leif Pagrotsky också har varnat för att Centerpartiet
              kommer att mötas av tårgas och kravaller. Den retoriken, de uttalandena,
              måste Thomas Bodström förklara och försvara. Är det rätt sätt
              att markera ett avstånd mot det som nu har skett?
            </seg>
            <seg n="ff892695">
              Fru talman! Vi ska förstås ha en bra och saklig debatt som också
              är tuff och visar på skillnader. Man jag tror att vi ibland måste
              reflektera och tänka oss för och vara varsamma med orden, varsamma
              med tonläget och varsamma med vilka bilder som vi målar upp. Politisk
              retorik kan leda till en praktik som vi inte önskar. Slagord i
              luften riskerar att bli till stenar i händerna. Detta ska vi förstås
              jobba mot.
            </seg>
          </u>
          <note type="speaker" n="e8ba10c7">
            Anf. 36 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-a926fbbef4e7f290-2" n="73a619f4">
            <seg n="609ec596">
              Fru talman! De senaste veckornas attacker mot Centerpartiets
              lokaler i till exempel Jönköping, Uppsala, Göteborg, Växjö, Kalmar,
              Umeå, Västerås och Gamla stan här i Helsingfors, liksom mot Kristdemokraternas
              lokaler i Hässleholm och Umeå, liksom den av islamister planerade
              mordbranden mordbranden mot Livets Ord i Uppsala, liksom mot arbetsförmedlingar,
              mot Stadshuset och polishuset i Hässleholm är alla djupast sett
              riktade mot demokratin själv, mot rätten att yttra sig och mot
              rätten att bilda politisk opinion.
            </seg>
            <seg n="dee47e28">
              Vi vet, åtminstone delvis, vilka grupper som har tagit på sig
              skulden för attentaten. Under konceptet Osynliga partiet har olika
              utomparlamentariska vänstergrupper på initiativ av Syndikalistiska
              ungdomsförbundet blåst till strid mot det demokratiska samhället.
              Ansiktslöst och anonymt vill vänstergrupperingar som AFA, Reclaim
              the Streets, anarkister, syndikalister, autonoma grupper, anarkafeminister
              med flera destabilisera det demokratiska samhället inför valet
              i september 2006.
            </seg>
            <seg n="f4c91c76">
              Det är inte en slump att det är under denna vår som vi har dessa
              oroligheter. Nu upprepas samma mönster som förekommer över hela
              världen, speciellt i unga demokratier, nämligen att det inför
              ett val är oroligheter och våldshandlingar. Och valen måste ha
              observatörer för att garanteras vara säkra, trygga och rättvisa.
              Det är på detta sätt som dessa odemokratiska krafter vill destabilisera
              vårt val och det demokratiska samhället.
            </seg>
            <seg n="876e442c">
              Med inspiration från motståndet mot den franska regeringens förslag
              den 9 mars om att ungdomar under 26 år inte skulle omfattas av
              samma anställningsskydd som äldre, krossas nu Centerns vallokaler
              eftersom Centern framfört förståelse för att reglerna utestänger
              mängder av ungdomar från arbete.
            </seg>
            <seg n="4a995e8e">
              Vi kristdemokrater anser inte att detta skulle vara en klok politik.
              Vi tycker att samma regler ska gälla för alla arbetstagare. I
              stället vill vi göra det lättare för exempelvis visstidsanställningar
              för alla, så att tröskeln för människor att komma in på arbetsmarknaden
              sänks. Men ändå blev Kristdemokraternas lokal i Hässleholm vandaliserad
              eftersom Kristdemokraterna enligt glaskrossarna för en borgerlig
              politik som bara sabbar för oss. Förövarna i Hässleholm hotar
              nu med fler attentat: Detta är bara början.
            </seg>
            <seg n="48799a09">
              Osynliga partiet skriver på sin hemsida osynligapartiet.se: Fler
              rutor kommer att krossas fram till dess vi får leva våra liv utan
              krav på motprestation.
            </seg>
            <seg n="62f58db2">
              På samma hemsida beskrivs att kampanjen ska föras med medel som
              att inte betala för sig utan stjäla i affärer, planka i kollektivtrafiken,
              komma för sent till jobbet, skolka, fuska för att få fördelar
              och bättre betyg, maska, lura socialen, stjäla på jobbet, sabotera,
              genomföra kravaller och krossa glasrutor. Man säger: Det finns
              ingen anledning att utgå från samhällets regler () Vi bestämmer
              själva vad vi vill göra och hur vi vill göra det.
            </seg>
            <seg n="062cd36f">
              På rörelsens hemsida Motkraft.net under rubriken Stötta en sammanfallande
              värld skriver man: Det finns inget som slår en omotiverad handling
              av förstörelse eller våld.
            </seg>
            <seg n="ad4ead04">
              Att dessa grupper vill uppträda maskerat, ansiktslöst och anonymt
              kan man lätt inse. Ändå är de inte ansiktslösa. De är inte utan
              hemvist. Deras hemsida Motkraft.net har en sammanställning av
              den frihetliga vänsterns aktiviteter första maj i år på ett dussintal
              platser runtom i landet.
            </seg>
            <seg n="68b341de">
              I Jönköping samlades man vid Bokcafét för att för att bränna
              den svenska flaggan med motiveringen att visa att vi arbetare
              inte har någon jävla nation, inget jävla fosterland.
            </seg>
            <seg n="25597a75">
              I Umeå deltog man i demonstrationståget Enad Vänster. Och i både
              Örebro och Östersund anslöt man sig till Vänsterpartiets demonstrationståg.
            </seg>
            <seg n="3ed3f62b">
              Jag vill därför få en förklaring från Vänsterns representant
              Mats Einarsson här i debatten när det gäller vad Vänstern gör
              för att hålla rent mot dessa odemokratiska och våldshängivna grupperingar,
              och hur det kan komma sig att man gör gemensam sak med dem i demonstrationståget
              första maj på flera platser.
            </seg>
            <seg n="f6a8f365">
              Inte bara vänsterligister hotar demokratin utan även extrema
              islamistiska krafter, som de tre ungdomarna, 19, 22 och 25 år
              gamla, med extrem islamistisk bakgrund som planerat ett bombattentat
              och en mordbrand mot Livets Ords lokaler i Uppsala eftersom man
              uppfattat församlingen som proisraelisk. De har nu åtalats för
              stämpling till terroristbrott.
            </seg>
            <seg n="497d6c5b">
              Jag har själv blivit utsatt för det politiska våldet i min gärning
              som riksdagsledamot. Den partilokal som fick fönstren krossade
              i Hässleholm är min egen partilokal där jag otaliga gånger har
              suttit i sammanträden med vår distriktsstyrelse. Jag har själv
              mottagit dödshot från nynazistiska grupper som hotat att döda
              både mig och min familj för mina politiska åsikters skull. Det
              är brott som förövarna har fått sitta två år i fängelse för.
            </seg>
            <seg n="87bf7e5c">
              I det ögonblick som jag steg upp i riksdagens talarstol för att
              debattera partnerskapslagen för homosexuella bröt sig någon in
              i elskåpet i min bostad i Skillinge och slog av huvudströmbrytaren.
              Budskapet var klart: Vi vet var du bor. Jag har deltagit i demonstrationer
              och fått slag, och jag har fått se mina tioåriga barn slagna av
              motdemonstranter här i Helsingfors.
            </seg>
          </u>
          <note type="speaker" n="487c5f63">
            Anf. 37 MATS EINARSSON (v):
          </note>
          <u who="mats_einarsson_087a77" xml:id="i-956e55991cc15906-0" n="55055050">
            <seg n="46c36e0e">
              Fru talman! Säga vad man vill om Osynliga partiet, men en viss
              PR-begåvning har de. De har nu fått sin hemsida uppläst i riksdagens
              talarstol inför tv-tittarna.
            </seg>
            <seg n="ffbc1ffd">
              Som jag har förstått det har denna debatt föranletts av ett antal
              attentat som har riktats framför allt mot Centerpartiets lokaler
              under den senaste tiden. Detta och den tidigare debatten ger anledning
              till att man något tittar på hur den politiska brottsligheten
              ser ut i vårt land.
            </seg>
            <seg n="0bcf1a75">
              Först och främst är det ingen ny företeelse. Detta har förekommit
              åtminstone sedan 80-talet. Det finns exempel från tidigare också.
            </seg>
            <seg n="cddb8178">
              Om man tittar på statistiken, till exempel den som Säkerhetspolisen
              har publicerat, så är det en sak som är helt dominerande och tydligast,
              nämligen att det politiska våldet domineras helt och hållet av
              högerextrema och nazistiska grupper. Under 2004, det år som jag
              har hittat statistik för, anmäldes 4 294 brott med anknytning
              till främlingsfientlighet, antisemitism, homofobi eller rent allmänt
              den så kallade vit makt-miljön.
            </seg>
            <seg n="d8a00256">
              Samma år anmäldes 206 brott med anknytning till vad Säpo kallar
              den autonoma miljön. Lägger vi dessutom lägger till djurrättsaktivisters
              brottslighet kommer vi upp i totalt 403 brott.
            </seg>
            <seg n="89c66e03">
              Så här ser siffrorna år efter år. Högerextremismen står för ungefär
              nio tiondelar av det politiska våldet.
            </seg>
            <seg n="4596723f">
              Vänsterpartiet, Ung Vänster och andra vänstergrupper och antirasistiska
              organisationer har under årtionden fått sina lokaler sönderslagna
              med en irriterande regelbundenhet. Jag säger inte detta för att
              det ska vara någon tävling om vem som är värst utsatt. Varje attentat
              riktat mot ett politiskt parti eller mot enskilda måste fördömas.
              Och jag kan berätta för er att man inte vänjer sig, inte ens efter
              årtionden av sönderslagna partilokaler. Man vänjer sig inte.
            </seg>
            <seg n="1e1feaed">
              Osynliga partiet är en etikett som har använts av några. Jag
              har också tittat på lite hemsidor och talat med folk. Det förefaller
              att vara personer som i sin frustration över att det inte blir
              någon revolution försöker fixa lite action på egen hand.
            </seg>
            <seg n="f8797c07">
              I brist på revolution får man ta till kravaller, och i brist
              på kravaller kan man alltid ägna sig åt lite fönsterkrossning
              eller åt att slå sönder centerpartistiska partiexpeditioner. Medan
              vi väntar på generalstrejken snor vi prylar på lagret och kallar
              detta för en ny fas i klasskampen. Det är tämligen patetiskt!
            </seg>
            <seg n="a099f25b">
              Våld, skadegörelse och stöld är aldrig en acceptabel politisk
              metod i ett någorlunda demokratiskt samhälle, vilket Sverige faktiskt
              är.
            </seg>
            <seg n="2393ac5b">
              Våld som politisk metod är både fel och korkat. Det är kriminalitet,
              och det ska behandlas som kriminalitet. Det ska inte bagatelliseras
              och än mindre romantiseras, men kanske inte heller överdrivas
              och utmålas som ett allvarligt hot mot samhällets fortbestånd.
            </seg>
            <seg n="83e45d00">
              De så kallade autonomas fönsterkrossning är förvisso en ovanligt
              korkad form av politisk aktivism men knappast något hot mot demokratin.
            </seg>
            <seg n="f0f2aaf5">
              Det fascistiska våldet däremot är ett riktigt allvarligt hot,
              kanske inte mot demokratin som sådan den är stabil i vårt land
              men ett hot mot enskilda människor och ett hot mot invandrare,
              mot homosexuella och mot antirasister.
            </seg>
            <seg n="37bf1c56">
              Vi ska komma ihåg att det var nazister som mördade Björn Söderberg,
              facklig aktivist och syndikalist, den 12 oktober 1999 i Sätra
              ett politiskt mord som vi bör komma ihåg.
            </seg>
            <seg n="34776f73">
              Jag tror inte att det, som sagt, leder särskilt långt att tävla
              i vem som är utsatt för politiskt våld. Politiskt våld av den
              typ som vi nu debatterar ska fördömas och kan aldrig accepteras
              i ett demokratiskt samhälle. Men det gäller också Johan Pehrson
              var helt riktigt inne på det att se bilden i dess komplexitet
              och att se att det finns olika typer av politiskt våld, olika
              motiv bakom och olika typer av organisering. Det måste därför
              också mötas på olika sätt.
            </seg>
            <seg n="b51ba46a">
              Vad vi inte ska göra är att använda den här typen av händelser,
              den här typen av brott, för att slå mot varandra i en politisk
              valkamp. Och vad vi inte ska göra är att tona ned våra motsättningar,
              våra kontroverser, i det politiska samtalet och i den politiska
              debatten, för det är just den delen, den aspekten, av demokratin
              som är så oerhört viktig.
            </seg>
            <seg n="959dd8f7">
              Vi ska inte låtsas att vi är överens om allting, för det är vi
              inte. Samtidigt ska vi visa att vi är överens om en sak, nämligen
              om att de demokratiska spelreglerna måste respekteras.
            </seg>
          </u>
          <note type="speaker" n="ffd7501b">
            Anf. 38 JOHAN LINANDER (c):
          </note>
          <u who="johan_linander_68e9c1" xml:id="i-d3a9e6955e825946-0" n="46ee75b6">
            <seg n="e5122298">
              Fru talman! Först vill jag tacka Folkpartiet för att de har tagit
              initiativ till den här debatten. Hur vi skyddar vår demokrati
              är alltid en viktig fråga.
            </seg>
            <seg n="e78c5f1d">
              Vi i Centerpartiet har varit hårt utsatta under mer än en månads
              tid. Totalt har det varit 15 attentat mot Centerpartiets lokaler,
              bland annat i Helsingfors, Göteborg, Växjö, Umeå, Västerås och
              nu senast i Jönköping där nio fönster krossades.
            </seg>
            <seg n="52459597">
              Men attentat har inte bara skett mot Centerpartiet utan också
              mot arbetsförmedlingar och mot polishuset, Stadshuset och Kristdemokraterna
              i Hässleholm. Det har förvånat mig att det varit så tyst tidigare,
              men det är bra att justitieministern och alla vi andra som är
              här i dag tydligt tar avstånd.
            </seg>
            <seg n="29728fd3">
              Runtom i världen kämpar människor för rätten till demokrati,
              för rätten till yttrandefrihet och för rätten till att fritt säga
              sina åsikter. Dessa människor ska vi hylla. De människor som arbetar
              mot demokratin och mot de här rättigheterna ska vi ta avstånd
              från.
            </seg>
            <seg n="2297421a">
              Den fråga som jag ställt mig efter attentaten mot Centerpartiets
              lokaler är vad det är som får de här ungdomarna att vilja ta till
              våld ungdomar som lever i ett land där demokrati, yttrandefrihet
              och åsiktsfrihet är självklart. Även om jag aldrig någonsin kan
              acceptera att de begår de här brotten vill jag försöka förstå
              varför de valt att begå brotten.
            </seg>
            <seg n="567841b2">
              Kanske tror de på våld som ett politiskt medel för att förändra.
              Men den förklaringen kan inte stämma, åtminstone inte när det
              gäller skadegörelsen mot Centerpartiet.
            </seg>
            <seg n="5d3b5c20">
              Attackerna har varit tydligt riktade mot vårt förslag om särskilda
              ungdomsavtal för att öka möjligheterna för ungdomar att få jobb.
              Men vad är det som de vill förändra med skadegörelsen? Att Centerpartiet
              har lagt fram ett förslag betyder inte att vi förändrar någonting,
              så i verkligheten finns det ingen förändring som de kan stoppa
              med sina brott.
            </seg>
            <seg n="e715b94c">
              Eller också är det så att attackerna genomförs för att vi i Centerpartiet
              inte längre ska tycka att det behövs särskilda åtgärder för att
              få ned den skyhöga ungdomsarbetslösheten. I många diktaturer,
              ofta i kommunistiska diktaturer, har våld använts för att folk
              ska inordna sig. Men våld har aldrig lyckats hindra människor
              från att tycka och tänka precis det som de vill tack å lov!
            </seg>
            <seg n="5b91b334">
              Jag skulle gärna vilja ha en dialog med ungdomar, när som helst,
              om ungdomsarbetslösheten. Jag skulle också gärna vilja träffa
              de ungdomar som väljer våld i stället för demokrati. Kanske skulle
              jag då kunna förstå lite mer varför de tycker att brottslighet
              är rätt. Tyvärr verkar de inte vara intresserade av någon dialog.
            </seg>
            <seg n="8591c200">
              Fru talman! Vid attacken mot Stadshuset, polishuset och Kristdemokraterna
              i Hässleholm för cirka en vecka sedan förklarar de som utförde
              handlingen på en hemsida det så här:
            </seg>
            <seg n="a0597904">
              Vi slog sönder rutorna på Stadshuset för vi är trötta på kommunala
              marknadsanpassade åtgärdspaket. Vi slog sönder rutorna på polishuset
              för vi är trötta på att de går till attack varje gång vi protesterar
              mot skitsystemet. Vi attackerade kristdemokraterna för de för
              en borgerlig politik som bara sabbar för oss.
            </seg>
            <seg n="e42210b7">
              Vidare säger de att de är arbetslösa och trötta på att tvingas
              in i meningslösa åtgärder. De vill slippa kraven på att skaffa
              jobb och säger: Fler rutor kommer att krossas, fram till dess
              vi får leva våra liv utan krav på motprestation.
            </seg>
            <seg n="f3d404e8">
              Jag har förståelse för att de är trötta på att tvingas in i meningslösa
              åtgärder, och självklart ska de få leva sina liv utan krav på
              att skaffa ett jobb. Men de ska inte förvänta sig att vi andra
              ska jobba och betala skatt för att de ska få försörjning.
            </seg>
            <seg n="62f51044">
              Sedan skulle det vara intressant att höra hur de tror att samhället
              skulle fungera om alla hade samma inställning som de. Men det
              har de förmodligen inte funderat på. De tänker nog enbart på sig
              själva. Egoism brukar det kallas, även om de har sprejat ordet
              Solidaritet på väggen.
            </seg>
            <seg n="0d0a58e7">
              I en förlängning är våld mot myndigheter, polisen och politiska
              partier ett hot mot demokratin, men inte därför att vi någonsin
              kommer att ändra åsikter på grund av deras stenkastning utan därför
              att de som är grundstommen i vår demokrati, fritidspolitikerna,
              kanske väljer att inte längre engagera sig.
            </seg>
            <seg n="ff1cd81c">
              Det finns tiotusentals fritidspolitiker som varje vecka arbetar
              för demokratin, ofta utan någon som helst ersättning. Hur påverkas
              de av att våld och hot ökar?
            </seg>
            <seg n="6b3a0b9e">
              Inom Centerpartiet har, det är min bedömning, skadegörelsen inte
              skapat rädsla men väl försiktighet och osäkerhet. Varför ska man
              lägga ned fritid på demokratiskt arbete som förtroendevald om
              man som tack får sopa glasskärvor, känna oro och i värsta fall
              bli hotad?
            </seg>
            <seg n="c568b413">
              Vad skulle hända den dagen ingen vill ställa upp som förtroendevald?
              Vad har vi då för samhälle? Hela vår demokrati bygger på att många
              människor vill ställa upp och arbeta för sin kommun, sin region
              och sitt land. När dessa människor inte längre vill ställa upp
              har demokratin fallit, och då återstår bara två alternativ: diktatur
              eller kaos. Denna utveckling får aldrig bli verklighet i vårt
              land! Därför måste vi över partigränserna stå enade mot de odemokratiska
              krafter som vill förstöra vår demokrati med våld, skadegörelse
              och hot.
            </seg>
          </u>
          <note type="speaker" n="2ac66ef6">
            Anf. 39 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-2a1487b08904c24c-0" n="2ffc871e">
            <seg n="ccbf2361">
              Fru talman! Jag vill understryka det som har sagts: I det här
              fallet är det egentligen inte någon speciellt hård politisk debatt
              vi behöver föra i denna sakfråga. Miljöpartiet tar givetvis avstånd
              från de metoder som man använder sig av i det här fallet. De är
              ett hot mot demokratin.
            </seg>
            <seg n="80f0b0f5">
              Det är ett ansvar för oss här i Sveriges riksdag att vidta sådana
              åtgärder att ungdomar inte behöver eller vill använda de här metoderna,
              eller i alla fall avstår från att använda dem.
            </seg>
            <seg n="ae9a0e23">
              Sedan Folkpartiet begärde den här debatten, vilket jag uppskattar,
              har jag funderat på detta: Vad är det som får ungdomar att välja
              den här metoden, och är det bara ungdomar? Jag ser inte logiken
              i att försöka förändra samhället i den riktning som de har signalerat.
              Jag har också gått igenom och tittat på de här hemsidorna, och
              då har jag funnit ett annat gemensamt drag. Det är, som vi har
              nämnt här, en viss form av våldsromantik. Det är en form av något
              slags martyrskapsglorifiering som en del har.
            </seg>
            <seg n="cf84eb92">
              Jag gick in och tittade på Djurens befrielsefronts hemsida. Bara
              ordet front anger ju vilka vägar de vill gå, vilka vägar de väljer.
              Här glorifieras Mikael, som nu har blivit släppt ur fängelset
              efter att han har kämpat och tagit sitt straff. Man upprepar att
              man har lyckats göra attacker mot en revisor som reviderar en
              pälsaffärs räkenskaper, och genom att slå sönder hans jeep och
              färgspreja fälgar och jeep har man nu fått revisorn att sluta
              revidera pälsaffärens verksamhet.
            </seg>
            <seg n="679b8c82">
              Det är uppenbart att de når en viss effekt. Ett sådant samhälle
              ska vi inte ha.
            </seg>
            <seg n="21a45278">
              Vi har Osynliga partiet, och vi har Revolutionära Fronten. Allihopa
              genomsyras av precis det som Henrik von Sydow tog upp: en retorik
              och ett ordval som egentligen är något slags pubertal våldsromantiksglorifiering.
            </seg>
            <seg n="45219c78">
              Jag gick också in och tittade på en del av de högerextrema sidorna,
              och här finner jag samma tema, ett slags våldsromantik där man
              står upp emot någonting som jag inte riktigt tror att man vet
              vad det handlar om. Man förutsätter att vi från kammaren och vi
              i det etablerade samhället definitivt är emot att de ska få framföra
              sina budskap. Jag som grundhumanist säger givetvis att de ska
              framföra sina budskap, men det ska ske enligt de spelregler som
              vi har kommit överens om. Det ska aldrig innebära våld mot person
              eller egendom. Men det ser nästan ut som att det är precis det
              de är ute efter. De letar efter något som de kan legitimera våldet
              och aktiviteterna med. Det finner jag mycket störande. Sedan finns
              det givetvis ideologer även på de här områdena, och de tycker
              jag skulle kunna hantera detta på ett bättre sätt.
            </seg>
            <seg n="3ea64d7b">
              Hur ska vi nu möta de här verksamheterna? Jag tror inte att vi
              lyckas så värst bra om vi skärper straffen till himmelska höjder
              eller djävulska avgrunder. Jag tror inte att vi lyckas med att
              ta hårdare tag. Det skapar ju bara martyrkronor, och det har vi
              ingen nytta av. Jag tror att det är viktigt att vi försöker öppna
              upp, så att vi får bort romantiken kring detta. De frågor som
              de vill diskutera ska de ha öppna forum för att diskutera. Jag
              tror att det är viktigt att vi öppnar upp den politiska debatten.
              Det är inte bara här man kan prata politik det gör vi på gator
              och torg. Jag skulle vilja se ett speakers corner i varenda stad,
              och jag skulle vilja ge bättre möjligheter att demonstrera, att
              visa och föra fram sina åsikter för att på det sättet undanröja
              det som de uppfattar som ett behov av att använda våld för att
              få uppmärksamhet.
            </seg>
            <seg n="65d0ae30">
              Vi har inom mitt parti en viss lätt anarkistisk prägel i den
              bemärkelsen att vi kan acceptera att man använder sig av civil
              olydnad. Man kan använda sig av okonventionella metoder för att
              föra fram ett budskap. Men det är under förutsättning att det
              inte finns någon annan möjlighet. Men med det säger vi inte att
              vi under några omständigheter accepterar våld mot människor eller
              mot annans egendom.
            </seg>
            <seg n="990ccd7e">
              Jag skulle vilja höra lite grann, Thomas, vad du har för synpunkter
              på hur man kan bemöta de här unga människorna med andra metoder
              än med polis.
            </seg>
          </u>
          <note type="speaker" n="b7e2e760">
            Anf. 40 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-bd661a3840e13159-1" n="06f270d6">
            <seg n="c06f5b8c">
              Fru talman! Det var mycket glädjande, tycker jag, att höra mina
              politiska motståndare här inte bara uttrycka sig klokt utan också
              understryka den samsyn som ändå finns. Von Sydow undrar om jag
              har tagit avstånd eller inte. Ja, det är klart att jag har gjort
              det. En annan sak är att jag kanske inte i varje enskilt fall
              vill förstora upp de här sakerna. Det är en avvägning. Här har
              jag naturligtvis som justitieminister många diskussioner med säkerhetspolisen.
              Vi utsätts också för en hel del saker, och vi följer de råd som
              vi får, nämligen att inte förstora upp saker och ting. Men som
              jag sade inledningsvis: Var och en väljer sitt eget sätt, och
              det kanske inte är bara den aspekten som finns utan en upprördhet
              som gör att man vill att det här ska uppmärksammas. Jag har full
              respekt för det också. Men jag vill understryka att det är det
              som är skälet till att jag inte, varje gång jag får en fråga,
              går ut och basunerar ut en enskild attack. Jag följer just de
              råd som jag får av säkerhetspolisen.
            </seg>
            <seg n="014df692">
              Jag tar också avstånd från dem som försöker blanda ihop det här
              med politiska åsikter. Jag har tidigare hårt kritiserat Centerns
              förslag, som jag anser är ett ovanligt korkat och diskriminerande
              förslag mot ungdomarna, men oavsett det finns det inget som helst
              försvar för att agera med politiskt våld. Det går inte , som faktiskt
              har sagts från vissa håll, att säga: Ja, lägger man fram ett sådant
              förslag så blir det här resultatet titta vad som skedde i Paris.
            </seg>
            <seg n="474e5c42">
              Centern får lägga fram vilka förslag som helst. Jag tycker till
              och med att det är positivt, för vi ser skillnaderna, och det
              stärker faktiskt demokratin att Centern lägger fram förslag som
              avviker från till exempel Socialdemokraterna. Det finns ingen
              bäring i resonemanget att lägger man fram ett sådant förslag så
              får man skylla sig själv. Man har all rätt att lägga fram de förslagen,
              och inte bara det: De välkomnas och är, trots allt, någonting
              som stärker det demokratiska val som vi nu har. Inte minst med
              tanke på att det är valår är det oerhört bra att vi har olika
              lösningar. Man ska aldrig någonsin acceptera den andra typen av
              resonemang. Det är alltså bara en sak som gäller, och det är totalt
              avståndstagande från allt politiskt våld, oavsett vilka åsikter
              man fört fram eller vad som ligger till grund för dem.
            </seg>
            <seg n="818b293f">
              Det här har som sagt drabbat oss alla och även arbetsförmedling,
              polis och alla möjliga olika institutioner i samhället. Det här
              är någonting som inte följer någon direkt logik. Det är också
              så att den information som jag får jag ska inte gå in för detaljerat
              på den ju är att det finns grova våldsverkare såväl till höger
              som till vänster. Det kan växla något mellan åren, men så ser
              det ut. Det går inte att säga att det ena är värre än det andra
              eller: Titta där titta vad de gör!
            </seg>
            <seg n="caaba2d0">
              Vi ska naturligtvis ta avstånd från dem oavsett om de själva
              identifierar sig som höger eller vänster. Också om det skulle
              öka något på ena sidan något år så föranleder det ingen skillnad.
              Det är våldet vi tar avstånd från inte åsikterna.
            </seg>
            <seg n="1af114c2">
              Däremot är det så att även om man inte alltid ska föra saker
              och ting till offentlighet, eller om man nu själv väljer att göra
              det, så finns det ett problem med personer som utsätts för sådant
              här, och det är just att man många gånger väljer att hålla det
              för sig själv. Det är viktigt att vi ställer upp för varandra
              och för dem som drabbas och ger det stöd som behövs.
            </seg>
            <seg n="97c30aab">
              Vi har utöver det jag tänker återkomma till det i nästa inlägg
              tagit ett antal initiativ. Jag känner att vi också har tagit de
              initiativen och är beredda att ta nya initiativ med den enighet
              som trots allt finns där vi går direkt över partigränserna och
              inte ser någon skillnad, eftersom det ytterst handlar om att värna
              demokratin.
            </seg>
          </u>
          <note type="speaker" n="374195ef">
            Anf. 41 JOHAN PEHRSON (fp):
          </note>
          <u who="johan_pehrson_2d741c" xml:id="i-de68cbf0eff15965-2" n="a8c1a368">
            <seg n="28d785cb">
              Fru talman! Det är huvudsakligen en bra debatt som nu förs om
              det politiska våldet i Sverige och risken för att det på lång
              sikt skulle kunna utgöra ett hot mot demokratins stabilitet i
              vårt land.
            </seg>
            <seg n="61e711c8">
              Vi har lite av en paradox i att ett så demokratiskt och välorganiserat
              land, under så många år byggt av folkrörelser, numera har övertagits
              av alla möjliga konstiga myndigheter som driver opinion. Vi har
              ungdomsstyrelser, ungdomsråd, Unga Örnar och unga allting.
            </seg>
            <seg n="9dab8564">
              Ändå finns det människor som känner att ingenting passar dem,
              utan säger: Jag vill använda våld för att få fram min åsikt. Jag
              är starkast. Jag ska slå. Jag ska förstöra, och så ska jag köra
              över den svage.
            </seg>
            <seg n="e60e6480">
              Vad är detta för våldsromantik? Det spelar ingen roll om det
              är högerextrema som vill få ut sitt sjuka budskap eller om det
              är vänsterextrema med sina förvridna teoribildningar från grottor
              som de har grävt i och kommit allt längre ned och hittat en massa
              skräp.
            </seg>
            <seg n="4dc256e8">
              Vi måste vara ganska raka. Vi får inte vara naiva, helt enkelt.
              Leif Björnlod ger exemplet om en man som arbetade i sin verksamhet
              med att vara revisor åt en människa som hade hot mot sig, och
              han fick sin bil vandaliserad. De människorna måste bemötas, Leif
              Björnlod. De människor som begår sådana brott måste bli inlåsta
              om de inte förstår att de ska sluta.
            </seg>
            <seg n="647aabfe">
              När de väl har slutat ska vi ta ut dem tillsammans, du och jag.
              Vi kan möta dem vid fängelsegrinden. Vi ska gemensamt få in dem
              i samhällsgemenskapen, du och jag. Vi ska förklara hur man bygger
              demokrati och hur man gemensamt politiskt i en debatt skapar förutsättningar
              för att Sverige ska bli ett ännu bättre land att leva i.
            </seg>
            <seg n="63a91881">
              De har en ideologi som går ut på att våldet och mörkret ska råda.
              Det kommer att skada väldigt många människor. De har en stark
              värdering att de har rätt och du har fel, och att jag har fel.
            </seg>
            <seg n="7c1ee7ff">
              Vi går nu in i en valrörelse som sannolikt är mycket jämn. Jag
              tycker att det är obehagligt att tänka på att det finns människor
              som kan påverkas av det som nu händer. Det kan vara så att det
              blir färre människor som kommer in i centerlokalen någonstans.
              Man har limmat igen låset på lokalen. Man har slagit sönder den,
              och det går inte att ha några möten där.
            </seg>
            <seg n="3ac9fcef">
              Det blir inget politiskt demokratiskt möte för att formulera
              Centerpartiets politik i vilken stad eller kommun man nu vill.
              Det kanske påverkar valet. Det kanske kommer att hänga på 10,
              20 eller 100 röster. Det är ingen som vet hur det kommer att gå
              i valet. Det kommer att bli jämnt.
            </seg>
            <seg n="82400360">
              Vi måste fundera på vad vi själva gör. Vi har ett stort ansvar
              för hur vi låter. Det blir motbjudande när justitieminister Thomas
              Bodström talar om att vi inte ska hålla på med partipolitik men
              kallar Centerns förslag för korkade.
            </seg>
            <seg n="adf2a6b5">
              Jag ska inte recensera justitieministerns totala tillkortakommanden
              på rättsområdet med den vokabulären. Du förstod ironin? Bra. Jag
              tycker att man ska kunna skoja lite också när det är som mest
              allvarligt för att orka med detta ibland.
            </seg>
            <seg n="991b744b">
              Det spelar ändå roll hur vi uttrycker oss. Jag tycker som Mats
              Einarsson. Vi ska vara sakliga, otroligt sakliga. Vi ska visa
              på skillnaden och inte tona ned oss. Så tjänar vi demokratin.
            </seg>
            <seg n="bac24590">
              Men då kräver det också att företrädare för Vänsterpartiet inte
              säger: Barbro Holmberg är en skit, mördar flyktingar med flit.
              Man säger så i Vänsterpartiets demonstrationståg om en minister
              i Sveriges demokratiska regering, som jag visserligen tycker ska
              avgå.
            </seg>
            <seg n="74686a57">
              Man får inte uttrycka sig så. Det uppmuntrar de extrema till
              att vara lite värre så låter ju demokratiska Vänsterpartiet. Det
              gäller också att hota med att man minsann kan tala franska i Vänsterpartiet
              och att man ska visa Centerpartiet vad som gäller. Vi måste hålla
              oss borta från det.
            </seg>
            <seg n="6923a535">
              Jag lovar justitieminister Thomas Bodström, Leif Björnlod och
              Mats Einarsson att jag ska försöka att vara så otroligt saklig
              jag bara kan under den här valrörelsen. Jag ska se till att varje
              gång jag begått en enda felaktighet ska jag be om ursäkt. Har
              jag sagt att det är 120 poliser för lite jämfört med vad det var
              ett år, då kommer jag att be om ursäkt.
            </seg>
            <seg n="629ac5a3">
              Men jag kräver att ni också visar upp samma attityd och inte
              kommer dragande med den konstiga källarretorik som man får höra
              ibland till och med i tv-debatter när Sveriges statsminister framträder.
            </seg>
            <seg n="f1a69cb9">
              Mina vänner! Debatten går vidare. Vi måste fortsätta att vara
              förenade. Demokratin är det enda vi kan landa i, och då är det
              respekt som gäller.
            </seg>
          </u>
          <note type="speaker" n="d8565fb2">
            Anf. 42 HENRIK VON SYDOW (m):
          </note>
          <u who="henrik_von_sydow_8da056" xml:id="i-b95be5eda9b83bce-1" n="afb290a3">
            <seg n="6be1589a">
              Fru talman! Först vill jag göra ett klarläggande, eftersom det
              gjordes en jämförelse mellan det som kallades för högerextremistiskt
              våld och vänsterextremistiskt våld. Det spelar förstås ingen roll
              för det motstånd som det måste mötas av.
            </seg>
            <seg n="e266116b">
              Jag tror snarare tvärtom att vi ska ta fighten både mot det som
              kallas för högerextremt våld och det vänsterextrema och se likheterna
              både vad gäller ideologin, kommunismen och nazismen som tvillingideologier,
              och vad gäller arbetssätten, metoderna, tillvägagångssättet, föraktet
              för demokrati och för mänskliga rättigheter. Det tror jag är viktigt.
            </seg>
            <seg n="77483b1a">
              Mats Einarsson har en särskilt viktig roll och uppgift att fylla
              där som opinionsbildare mot de grupper som vi för dagen har diskuterat.
            </seg>
            <seg n="a5a0eed3">
              Jag är glad att justitieministern tar avstånd från det citat
              som jag läste upp. Det kan ses som ett försvar för upplopp och
              kravaller. Jag förutsätter att det också gäller det som din kollega
              i regeringen, statsrådet Leif Pagrotsky, uttalade i ett pressmeddelande
              riktat till Maud Olofsson den här våren den 16 mars.
            </seg>
            <seg n="d7cd390e">
              Där hotade Pagrotsky med att om Centern fortsätter att driva
              förslaget om förändringar av arbetsrätten kommer det att mötas
              av kravaller och tårgas. Det är precis den sortens uttalanden
              som kan uppfattas som en legitimering av det politiska våldet.
              Jag är glad att justitieministern tog avstånd från det.
            </seg>
            <seg n="1663493d">
              Det är en fråga som är utestående, och den är inte oväsentlig.
              Det är just detta: Var får dessa grupperingar sina pengar ifrån?
              Kan justitieministern garantera mig att det inte förs över pengar
              via presstöd, föreningsstöd och fackligt stöd till de grupperingar
              som nu bedriver ett systematiskt politiskt våld?
            </seg>
          </u>
          <note type="speaker" n="dcb4254e">
            Anf. 43 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-a926fbbef4e7f290-3" n="73a619f4">
            <seg n="a389418f">
              Fru talman! Den fråga jag hade tänkt ställa till justitieministern
              om varför Socialdemokraternas företrädare har varit så sena med
              att fördöma attackerna har han förekommit mig med genom att besvara.
              Han har sagt att det beror på säkerhetspolitiska bedömningar.
              Ändå hänger det i luften att det kom sent.
            </seg>
            <seg n="ac72e7b2">
              Miljöpartiet öppnade för anarkismen. Jag vill därför ställa en
              fråga. Osynliga partiet säger: Fler rutor kommer att krossas fram
              till dess vi får leva våra liv utan krav på motprestation. Har
              det någon koppling till Miljöpartiets förslag om medborgarlön
              för alla utan krav på motprestation? Är detta ett legitimt sätt
              att föra fram det?
            </seg>
            <seg n="36ddec5b">
              Jag vill sluta med Sir Winston Churchills ord om demokratins
              värde: Ingen påstår att demokrati är perfekt eller allvetande.
              I själva verket har det sagts att demokratin är den sämsta styrelseformen,
              om man undantar alla andra styrelseformer som prövats tid efter
              annan. Detta är sagt i House of Commons år 1947.
            </seg>
            <seg n="15b440a1">
              År 1947 ligger också nära Hal Kock, statsvetaren och teologiprofessorn
              i Danmark, och hans klassiska bok Hvad er demokrati? från år 1945.
              Där samtalar han om demokratins kärna och skriver i en tid då
              demokratin hade kämpat mot nazism, fascism och kommunism. Han
              skriver: Demokratins väsen är bestämt av samtalet, förhandlingen,
              av den ömsesidiga respekten och förståelsen och av det härav framväxande
              intresset för helheten. Demokratin är inte självklar. Den måste
              återerövras av varje generation.
            </seg>
          </u>
          <note type="speaker" n="199a7e3a">
            Anf. 44 MATS EINARSSON (v):
          </note>
          <u who="mats_einarsson_087a77" xml:id="i-956e55991cc15906-1" n="55055050">
            <seg n="ffc1af56">
              Fru talman! Tuve Skånberg frågade i förra anförandet vad vi i
              Vänsterpartiet gör för att hålla rent från anarkistiska våldsverkare.
              Svaret är att vi inte behöver göra speciellt mycket alls. De här
              pojkarna vill inte ta i oss med tång. De betraktar oss som ohjälpligt
              förlorade klassförrädare och revisionister.
            </seg>
            <seg n="09696b28">
              Den stora majoriteten av dem som kallar sig syndikalister och
              frihetliga socialister är inte några våldsverkare. De tar avstånd
              från detta. De är hederliga, engagerade demokrater. En del av
              dem har deltagit i våra demonstrationer. Det är jag glad för,
              och de är hjärtligt välkomna i fortsättningen. Vi har inga skilda
              åsikter vad gäller politiskt våld i förhållande till dem som deltar
              med oss på första maj.
            </seg>
            <seg n="eafa1975">
              Justitieministern sade lite slarvigt att det finns våldsverkare
              både till höger och till vänster. Det är sant, och vi ska inte
              behandla dem olika. Våldsverkare som våldsverkare. De ska lagföras
              och dömas. Men det är ändå viktigt att peka på att relationen
              mellan högerextremt och så kallat vänsterextremt våld är nio mot
              ett. Det är så det ser ut. Det är stabilt. Det varierar lite över
              åren, men det är väldigt stabilt om man ser på statistiken. Och
              det är en skillnad mellan att slå sönder ett fönster och att mörda
              människor. Det senare är det som våra högerextremister har ägnat
              sig åt.
            </seg>
            <seg n="3382d223">
              Det skadliga utfallet av de här attackerna mot Centern skulle
              kunna vara att det blir svårare att föra en öppen och hederlig
              politisk debatt om till exempel Centerns förslag när det gäller
              ungdomars rättigheter på arbetsmarknaden. Vi ser redan i dag hur
              våra företrädare och vårt ungdomsförbunds företrädare anklagas
              för att stödja våld och terrorism därför att man kritiserar Centerns
              förslag. Sådant förekommer. Vi accepterar naturligtvis inte det.
              Vi fortsätter att föra vår debatt, men det är också en aspekt
              på detta som vi måste ha i minnet. Därför ska vi inte acceptera
              att debatten blir styrd av våldsverkare, oavsett var de hör hemma
              politiskt.
            </seg>
          </u>
          <note type="speaker" n="5954a359">
            Anf. 45 JOHAN LINANDER (c):
          </note>
          <u who="johan_linander_68e9c1" xml:id="i-d3a9e6955e825946-1" n="46ee75b6">
            <seg n="f3f322b8">
              Fru talman! Jag vill börja med att säga att det är välkommet
              att justitieministern tar tydligt avstånd från SSU-ordförandens
              uttalande om att Centerpartiet skulle få skylla sig själva när
              vi lagt fram ett förslag som Vänstern inte tycker är bra. Vi i
              Centerpartiet ska självfallet inte skylla oss själva när vi lägger
              fram ett politiskt förslag, speciellt inte eftersom förslaget
              skulle hjälpa tusentals ungdomar som sitter fast i arbetslöshet.
              Det skulle ge bra mycket mer trygghet än regeringens och vänsterkartellens
              plusjobb.
            </seg>
            <seg n="fc07ecb0">
              Jag vill också säga att vi tar precis lika starkt avstånd från
              odemokratiska krafter, oavsett om de finns på vänsterkanten eller
              är nazister eller fascister. Jag tycker inte att man ska förklara
              bort det som nu har hänt med att det faktiskt finns andra grupper
              som också har använt odemokratiska metoder. Det är lika illa vilket
              som.
            </seg>
            <seg n="ccf3ba0c">
              Risken med politiskt våld är att vi får tysta medborgare och
              en tyst demokrati där en liten högljudd minoritet får uppmärksamhet
              som om den vore en majoritet. Det är farligt. En tyst demokrati
              är en svag demokrati. Jag välkomnar alla demokratiska yttringar.
              Om man är motståndare till våra politiska förslag får man gärna
              demonstrera, skriva debattartiklar, insändare och vad som helst.
              Det välkomnar jag, men det ska följa demokratins spelregler.
            </seg>
            <seg n="0d0b241a">
              Jag vill också säga att jag inte tror att hårdare tag är det
              som stoppar fönsterkrossningen i första hand. Det är viktigare
              med en öppen politisk debatt i samhället, i skolorna och hemma
              vid köksborden. Det är trots allt så att allt börjar med oss själva.
              Jag är mer orolig för att föraktet mot demokratin ska spridas
              bland fler ungdomar än att fler fönsterrutor ska krossas.
            </seg>
          </u>
          <note type="speaker" n="f177a5a6">
            Anf. 46 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-2a1487b08904c24c-1" n="2ffc871e">
            <seg n="27933f61">
              Fru talman! Jag ska passa på att tacka Johan Linander för att
              han lyfte upp den insikten att strängare straff nog inte är lösningen
              på det här problemet. Det är bara Johan Pehrson som tror att inlåsning
              skapar ett bättre samhälle. Jag tror inte på det. Ett hårdare
              samhälle skapar en hårdare värld, och i det här fallet har vi
              en hård värld som gör det här samhället hårdare.
            </seg>
            <seg n="22bb10bc">
              Caesar Nero förde ut tio kristna på arenan och lät vilddjuren
              äta upp dem, Johan Pehrson. Men han beklagade sig samtidigt och
              sade: Jag blir av med tio kristna, men jag får tusen nya på läktaren.
            </seg>
            <seg n="8478add4">
              Martyrskapets exempel är alldeles för stort. Här handlar det
              om våldsromantik och våldsromantisering. Om man låser in en av
              de här killarna, kommer han att ha nya kamrater som väntar på
              honom när han kommer ut. Det tycker jag är sorgligt. Vi skulle
              snarare inte glorifiera honom på något sätt. Vi skulle ta in den
              här stackaren för behandling. Han behöver tydligen en behandling
              och en omskolning. Att använda sig av våld och dessa metoder är
              sjukt. Då blir han inte glorifierad.
            </seg>
            <seg n="b7b9850d">
              Sedan ska jag vara svara Tuve Skånberg. Nej, det var mycket långsökt
              och helt galet. Vi anser att dessa våldsverkare utför ett sabotage
              mot den fria debatten och mot möjligheten att föra en bra debatt.
              Det har väldigt lite med friår att göra.
            </seg>
            <seg n="815c880b">
              Johan Pehrson talar om justitieministerns totala tillkortakommande.
              Vi har väl aldrig tidigare haft en justitieminister som har fått
              igenom ett sådant stort sjok med kontrollagar och repressiva lagar.
              Det har han faktiskt gjort med din hjälp.
            </seg>
          </u>
          <note type="speaker" n="b1351b5b">
            Anf. 47 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-bd661a3840e13159-2" n="06f270d6">
            <seg n="bd3ed043">
              Fru talman! Lite småhugg måste det vara i en politisk debatt.
              Det viktiga är att vi står eniga om det centrala. Till Mats Einarssons
              kommentar om att det står nio mot ett vill jag säga att det i
              alla fall inte är den bild som finns inom Säkerhetspolisen. Det
              kan jag garantera. Men även om det vore en mer frekvent omfattning
              av våldet på ena sidan under något eller några år kan det aldrig
              legitimera den andra sidans våld. Även om skadegörelse och mord
              inte kan jämföras med varandra kan man ju inte få utföra skadegörelse
              för att det har begåtts ett mord. Vi måste ta avstånd från våldet
              och inte den sida de tillhör.
            </seg>
            <seg n="c1102244">
              Här flög nu plötsligt Johan Pehrson upp som gubben i lådan och
              var upprörd för att jag ville tydliggöra den koppling som inte
              får förekomma mellan politiska förslag och avståndstagandet. Det
              var just för att markera att jag inte på något sätt anser att
              man får agera på det sättet trots att vi har så stora skillnader
              i vår syn på hur ungdomsarbetslösheten ska bekämpas. Vi är väldigt
              kritiska mot varandras förslag. Det kan ju inte vara så att bara
              för att våra partier blir utsatta för odemokratiska metoder ska
              vi plötsligt börja gilla varandras idéer. Det vore faktiskt skadligt.
              Det är ett av problemen ute i Europa där partierna blir alldeles
              för lika. Där har det visat sig att så fort det kommer ett populistiskt
              parti får det en storlek på 1020 % just för att de här skillnaderna
              inte finns.
            </seg>
            <seg n="50700f41">
              Jag välkomnar återigen Centerns förslag. Det är bra att vi har
              olika syn på hur vi ska bekämpa arbetslösheten. Då kan man nog
              tåla det tror jag att Centern gör att vi kallar det diskriminerande
              och korkat. Sedan får de kritisera oss. Men det finns ingen som
              helst koppling här. Även om företrädare från mitt parti har uttryckt
              sig annorlunda, vill jag understryka att jag inte delar den synen.
            </seg>
            <seg n="4cc7a18f">
              När det gäller finansieringen kan jag naturligtvis inte garantera
              varje krona som betalas ut i olika stöd. Men det är självklart
              att det ska göras en ordentlig kontroll. Det har ju visat sig
              i andra sammanhang att det har finansierats på ett sätt som inte
              var tänkt från början. Där är vi nog också helt överens.
            </seg>
            <seg n="693c857f">
              I sitt förra inlägg sade Leif Björnlod något om hur vi ska möta
              ungdomar. Vi får inte uttrycka oss på det sättet att det är ungdomar
              som står för den synen. Jag tror inte ens att det är en promille
              av svenska ungdomar som anser att man ska agera på det här sättet.
              Med 99,9 % är det inga problem. De är helt överens med oss om
              de demokratiska spelreglerna. Det är också väldigt roligt att
              diskutera med dem när man kommer ut på möten.
            </seg>
            <seg n="0d6244f9">
              Jag tror att Sverige tillhör de länder i världen där man har
              den största möjligheten att komma i kontakt med sina förtroendevalda.
              Jag pratade en gång med min franske kollega, och han blev oerhört
              förvånad när jag av en tillfällighet berättade att jag varit i
              en skola. Han undrade varför jag var i en skola, om mina barn
              gick där. Det är för dem mycket främmande att agera på det sättet.
              Jag tror att vi alla, när vi är ute på politiska möten, gärna
              stannar kvar och diskuterar saker med dem som vill det, och jag
              tror att vi alla svarar på de brev som kommer.
            </seg>
            <seg n="ec56bce3">
              Visst kan vi göra saker bättre. Visst kan vi bli bättre på att
              komma ut och möta våra medborgare. Det får dock inte innebära
              att den lilla, lilla minoriteten, som faktiskt inte är intresserad
              av att prata med oss, vilket vi också måste komma ihåg, får legitimeras
              bara för att vi ibland kan göra ännu mer. Det är klart att det
              är viktigt att vi är ute på möten, och det är vi. Det är också
              viktigt att vi tar den frustration som kan finnas hos olika medborgare
              på allvar, men vi kan aldrig någonsin legitimera att någon tar
              till hot eller våld för att han eller hon inte anser att vi har
              tillräckligt mycket kontakt eller tillräckligt mycket dialog med
              dem. Som sagt, inte heller där finns något samband.
            </seg>
            <seg n="029c3fd1">
              Glöm inte återigen att ungdomar är en grupp som inte på något
              sätt får förknippas med några få som har den synen på demokrati.
            </seg>
          </u>
          <note type="speaker" n="ab597fd2">
            Anf. 48 JOHAN PEHRSON (fp):
          </note>
          <u who="johan_pehrson_2d741c" xml:id="i-de68cbf0eff15965-3" n="a8c1a368">
            <seg n="0fae310e">
              Fru talman! Mycket bra har blivit sagt.
            </seg>
            <seg n="41d4c306">
              Vi har ett gemensamt ansvar. Om det är vi överens. Vi är också
              överens om att vi ska vara toleranta och uppmuntra yttrandefrihet.
              Vi alla som är här står ju för att de människor vi diskuterar
              ska få uttrycka sina åsikter hur mycket de vill och på alla sätt
              som är acceptabla, men vi sätter en tydlig gräns: Våld går inte
              ihop med det, för våldet är den starkes rätt där man offrar den
              enskilda människan. Man offrar en högre tanke om ett samhälles
              fortbestånd.
            </seg>
            <seg n="5d2490f8">
              Vi får inte vara naiva. Jag kan försäkra Mats Einarsson att hela
              mitt engagemang, de förslag jag lägger fram och medverkar till
              eller stöder, för att motverka de hot och risker som finns mot
              demokratin i Sverige såsom extremister och grov organiserad brottslighet
              handlar om att hindra att människor dödas, handlar om att människor
              ska slippa få sina liv förstörda samt att vi ska få bättre mänskliga
              rättigheter i Sverige. Det är vad det handlar om. Det gäller inte
              minst att motverka de högerextrema rörelserna och de människor
              som verkar i den sjuka vit makt-miljön.
            </seg>
            <seg n="318ab6b2">
              Leif Björnlod förstod inte riktigt ironin. Vi måste göra något
              när människor använder våld. Och det är faktiskt så illa att de
              människor som gång på gång slår sönder annans egendom eller hotar
              andra människor kan komma att drabbas av ett frihetsberövande
              inte första gången, men kanske andra gången, om det upprepas.
              Då ska de få behandling för att kunna komma ur, som Leif Björnlod
              uttryckte det. Jag vill understryka att vi ska stå tillsammans
              och möta och välkomna den personen om han är intresserad av att
              vara demokrat. Om han däremot är antidemokrat kommer han att få
              det jobbigt. Demokratin är nämligen inte bara en rättighet. Vi
              har också en skyldighet att försvara den och oss. Den skyldigheten
              måste vi ta på fullaste allvar.
            </seg>
            <seg n="2fef632e">
              Låt oss nu, mina vänner, gå ut och föra valdebatt på bästa sätt,
              prata om vad vi kan göra förebyggande för ett bättre och tryggare
              Sverige, vilka lagförändringar vi kan göra, vad vi kan göra för
              ekonomin, för skolan, för integrationen. Låt oss göra det med
              respekt för varandra och som en hyllning till demokratin. Då tror
              jag att vi mer långsiktigt gör en stor insats, oavsett vem som
              vinner valet i september.
            </seg>
          </u>
          <note type="speaker" n="a50e444f">
            Anf. 49 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-bd661a3840e13159-3" n="06f270d6">
            <seg n="358715ea">
              Fru talman! Som sagt: Vi ska slå vakt om det öppna och demokratiska
              samhället. Det tycker jag att vi här har gjort gemensamt. De som
              inte gillar det, som inte får gehör för sina idéer, sådana som
              man kanske kan kalla för dåliga förlorare, har inte på något sätt
              rätt att stifta egna lagar. Det har vi tydligt tagit avstånd från.
            </seg>
            <seg n="84db4ac7">
              Vi ska dock komma ihåg att det är fråga om en liten, liten grupp
              människor. Vi ska därför fortsätta att bedriva vårt arbete på
              det sätt som vi trots allt försöker göra, nämligen genom att komma
              i nära kontakt med våra medborgare, våra medmänniskor. På det
              sättet kan vi begränsa den lilla, lilla klicken. Tyvärr tror jag
              inte att vi någonsin kommer att få ett hundraprocentigt stöd på
              så sätt att alla respekterar demokratin och lagarna. Det behövs
              polisiärt arbete, och det behövs ett förebyggande arbete i skolan
              och inom andra delar av vårt samhälle för att fånga upp dessa
              ungdomar så att de blir så få som möjligt. Vi måste fortsätta
              att gemensamt ta avstånd från våldet. Det har varit det viktigaste
              med den här debatten.
            </seg>
            <seg n="344deca7">
              Nu när vi har ett gemensamt avståndstagande, när vi delar den
              uppfattningen, kan vi ge oss på varandra igen i olika frågor.
              Vi ska komma ihåg att hålla oss till spelreglerna, precis som
              Johan Pehrson sade, men vi ska också understryka de skillnader
              som finns. Det stärker oss alla.
            </seg>
          </u>
          <note n="4feed560">
            Överläggningen var härmed avslutad.
          </note>
          <note n="55c2f768">
            9 § (forts. från 7 §) En svensk Asienpolitik (forts. UU20)
          </note>
          <note type="speaker" n="d0c8da20">
            Anf. 50 BJÖRN HAMILTON (m):
          </note>
          <u who="bjorn_hamilton_019a00" xml:id="i-985fbf2eb526e0ef-0" n="debb2469">
            <seg n="0291c367">
              Fru talman! I slutet av juni 2006, när sydvästmonsunen stabiliserats,
              seglar ostindiefararen Götheborg upp i Sydkinesiska sjön. I mitten
              av juli 2006 anländer ostindiefararen Götheborg till Tigermunnen,
              mynningen till Pärlfloden. Efter att ha sänkt masterna för att
              komma under kraftkablar och broar går Götheborg upp för floden
              till sitt historiska mål, Kanton, eller Guangzhou, som staden
              heter på kinesiska. Staden har utlovat ett storståtligt mottagande
              för den svenska ostindiefararen, den första som siktats i staden
              på nästan 200 år.
            </seg>
            <seg n="dc27c19a">
              Ostindiska kompaniet var det första omfattande försöket att skapa
              ett handelsutbyte med Sydostasien. I dag är länder som Kina, Japan
              och Indien på var mans läppar igen. Ekonomin i länderna i Sydostasien
              utvecklas med rekordfart. Företagen i Bangalore i södra Indien
              dubblerar sin omsättning inte varje år, fru talman, utan varje
              månad. Medelåldern i företagen är under 30 år, och de anställda
              brinner av att erövra världen med sina produkter och tjänster.
              I det demokratiskt styrda Indien är man stolt över sin demokrati
              och vårdar den. Beslutsprocesserna blir längre men besluten oftast
              väl förankrade.
            </seg>
            <seg n="f25bcf2e">
              Motsatsen ser man i grannlandet Kina där beslutsprocessen är
              snabb och utvecklingen centralstyrs, ofta utan hänsynstagande
              till lokalbefolkningen. Ett mycket synbart utslag för de olika
              politiska systemen i de bägge länderna är hänsynstagandet till
              miljön. I Indien tillåts miljögrupper påverka utvecklingsprocessen,
              medan Kina i vissa delar går mot en miljökatastrof.
            </seg>
            <seg n="8f9c95db">
              Fru talman! I Sydkorea har telekomutvecklingen för länge sedan
              passerat oss. Sydkorea har det högsta Internetanvändandet i världen,
              och många koreaner ser dagligen på tv i sin mobil. Japan, som
              ligger före i den ekonomiska utvecklingen bland dessa länder,
              har länge stått för billiga kvalitetsprodukter på den europeiska
              marknaden.
            </seg>
            <seg n="ca6fd314">
              Både Indien och Kina har över en miljard invånare vardera och
              utgör en ofantlig marknad i takt med att ekonomierna växer. Men
              för att ekonomierna ska växa krävs stora energitillgångar. Bägge
              länderna håller på att lägga beslag på stora delar av världens
              energiresurser.
            </seg>
            <seg n="29b7b469">
              Fru talman! Länder som Indien och Kina är i dag EU:s och USA:s
              viktigaste handelspartner. Möjligheterna, och potentialen, för
              svenska och europeiska företag att handla, investera och växa
              i dessa två stora ekonomier är mycket goda. I ekonomierna i Sverige
              och hela Västeuropa upplever man att arbetstillfällen försvinner
              till dessa länder och att konkurrensen om industrietableringar
              ökar. Det ställer nya krav och är en utmaning för väst. Utvecklingen
              behöver inte vara negativ förutsatt att den produktivitet och
              kreativitet som växer och gror sig allt starkare i Indien och
              Kina tas till vara och utvecklas inom ramen för demokrati och
              respekt för mänskliga rättigheter.
            </seg>
            <seg n="655b5042">
              Samtidigt präglas denna del av världen av instabilitet i form
              av latenta regionala konflikter, såsom Kashmirkonflikten mellan
              Indien och Pakistan, som båda innehar kärnvapen, och Kinas aggressiva
              diplomatiska utspel mot Taiwan, liksom dess militära upprustning,
              som främst riktar sig mot Taiwan. Även relationerna mellan Kina
              och Japan har i ett historiskt perspektiv varit spända. Dessa
              verbala skärmytslingar kan, om de inte hanteras på rätt sätt,
              urarta i väpnad konflikt och få globala effekter.
            </seg>
            <seg n="fa925a29">
              Kinas försök att bibehålla diktaturen och enpartistaten i en
              hastigt växande marknadsekonomi kan i kombination med Kinas närmande
              till Ryssland negativt påverka den framtida säkerhetssituationen
              i Asien och övriga världen.
            </seg>
            <seg n="65ffb7f5">
              Hur väl Sverige och Europeiska unionen kommer att hantera dessa
              krav på omställning och samverkan i framtiden blir avgörande för
              vår ekonomiska och säkerhetsmässiga utveckling.
            </seg>
            <seg n="99873a3a">
              Fru talman! Det förekommer allvarliga brott mot de mänskliga
              rättigheterna i Kina. EU:s medlemsländer kan genom att upprätthålla
              EU:s vapenembargo mot Kina ge en tydlig signal till landets regim
              om att man inte accepterar MR-situationen i landet. Vidare har
              Kinas aggressiva diplomatiska utspel mot Taiwan, antagandet av
              en ny lag mot utträde, den så kallade antisecessionslagen, samt
              militär upprustning som främst riktar sig mot Taiwan förstärkt
              oron inom EU-kretsen, liksom i USA och Japan, över den regionala
              stabiliteten.
            </seg>
            <seg n="0a993d82">
              EU:s uppförandekod kring vapenexport bör skärpas särskilt vad
              gäller kriterierna kring mänskliga rättigheter, stabilitet och
              säkerhet i regionen samt nationell säkerhet för vänligt sinnade
              nationer och allierade.
            </seg>
            <seg n="2ef97ef7">
              Sverige och EU måste påtala och fördöma de allvarliga brott mot
              de mänskliga rättigheterna som pågår i Kina. Relationerna mellan
              Kina och Taiwan måste hanteras på fredlig väg och varje hot om
              användning av militärt våld avvisas.
            </seg>
            <seg n="a9373325">
              Kina är förutom världens folkrikaste land också jordens största
              kommunistdiktatur. Den ekonomiska liberaliseringen har inte åtföljts
              av politisk demokratisering. Små förändringar görs för att blidka
              omvärlden, men det fria ordet är fortfarande starkt beskuret och
              förtryckt. Staten kontrollerar Internet, tidningar och andra medier.
              Den som protesterar och är oliktänkande utsätter sig för stora
              risker. Den slutna diktaturen i Kina försvårar det nödvändiga
              internationella samarbete som krävs i många gemensamma viktiga
              frågor. Som exempel kan nämnas bekämpningen av hiv/aids och andra
              världsomfattande sjukdomar, till exempel fågelinfluensan. I planeringen
              av världens energiresurser bör även världens folkrikaste land
              delta.
            </seg>
            <seg n="63e39fc8">
              En demokratisk utveckling i Kina skulle medföra ökad stabilitet
              i regionen och att relationen mellan Kina och Taiwan löses på
              fredlig väg. Utvecklingen i Kina är en av de viktigaste strategiska
              parametrarna i internationell politik. Sverige och EU tillsammans
              med USA måste vara pådrivande i denna process. Vi bör upprätthålla
              kontakten med Kina och söka samarbete och partnerskap i olika
              frågor och på det sättet verka för att Kina successivt demokratiseras.
              Det är en oroande utveckling att Kina förstärker sina förbindelser
              med Ryssland, vars demokratiska utveckling i dag kan ifrågasättas.
            </seg>
            <seg n="f3dda5ba">
              De mänskliga rättigheterna är universella och måste respekteras
              universellt. Att framhäva detta ska vara en hörnsten i svensk
              utrikespolitik. Sverige och EU ska i sina förbindelser med andra
              länder och i FN i större utsträckning värna och framhäva demokrati
              och respekt för de mänskliga rättigheterna som grund för samhällelig
              utveckling. Det gäller inte minst i Sveriges och EU:s relationer
              till Kina, med landets allvarliga brister i respekt för de mänskliga
              rättigheterna. Sverige måste fortlöpande verka för att EU påtalar
              och fördömer de allvarliga brott mot de mänskliga rättigheterna
              som pågår i Kina.
            </seg>
            <seg n="e10d58e8">
              Fru talman! Till skillnad från Kina är Indien en demokrati med
              ett självständigt domstolsväsende och med ett rättssystem baserat
              på en skriven grundlag. Landet har också en omfattande lagstiftning
              till skydd för de mänskliga rättigheterna men har fortfarande
              en bit kvar på MR-området.
            </seg>
            <seg n="60efa5c2">
              Det förekommer till exempel fortfarande kränkningar av de mänskliga
              rättigheterna från polisens och militärens sida och inom fängelsevården
              gentemot framför allt olika utsatta grupper, som kvinnor, barn,
              lågkastiga, handikappade och homosexuella. Korruptionen är delvis
              utbredd, och på grund av fattigdom och dålig utbildning har många
              svårt att hävda sina rättigheter. En allvarlig brist i rättssäkerheten
              är att domstolarna är extremt överbelastade, vilket innebär att
              många väntar, ibland i åratal, i häkten på att få sin sak prövad
              i rättegång.
            </seg>
            <seg n="e15b1b94">
              I vissa fall är dessa allvarliga förhållanden djupt rotade i
              den sociala och ekonomiska och till och med den politiska samhällsstrukturen.
              Kastsystemet är än i dag djupt rotat i det indiska samhället.
              Sverige och EU bör i sina relationer med Indien påtala att full
              respekt för de mänskliga rättigheterna såsom minoriteters rättigheter,
              särskilt diskriminering på grund av kast, religionsfrihet, dödsstraffet
              samt rättigheter på miljöområdet utgör goda garantier för långsiktig
              ekonomisk utveckling och socialt välstånd.
            </seg>
            <seg n="f22aae38">
              I sin egenskap av en demokrati och en regionalt viktig aktör
              kan Indien spela en framskjuten roll för att främja en demokratisk
              utveckling i andra delar av Asien. Sverige och EU bör inom ramen
              för EU:s och Indiens strategiska partnerskap uppmuntra och ge
              sitt stöd för detta.
            </seg>
            <seg n="55df940f">
              Indiens växande säkerhetspolitiska roll, aspirationer på plats
              i FN:s säkerhetsråd, ökade försvarssatsningar i kombination med
              en stark ekonomi samt Indiens växande regionala och internationella
              ambitioner märks inte minst i landets till antalet ökande och
              fördjupade strategiska partnerskap med länder som Australien,
              USA, Sydkorea och Japan.
            </seg>
            <seg n="c8469762">
              Sverige har goda förutsättningar att hitta samarbete i olika
              former med Indien. Vi har inte ett förflutet som kolonialmakt,
              och våra demokratiska grundvärderingar är gemensamma. Svenska
              företag har haft stora framgångar. Som exempel kan nämnas stora
              industriprojekt, tillverkning av konsumtionsartiklar och samverkan
              inom det allra senaste inom IT-teknologin. Indiens låga arbetskraftskostnader
              i kombination med högt teknologiskt kunnande gör landet framgångsrikt.
            </seg>
            <seg n="369c90a4">
              Fru talman! Det ekonomiska maktcentrumet håller på att flytta
              österut. Maktbalansen i världen förskjuts, och säkerhetsläget
              förändras. Ryssland och Kina utvecklar ett militärt samarbete.
              Kina har stora intressen i USA:s ekonomi, och bägge länderna är
              ömsesidigt beroende av varandra. Nya maktkonstellationer håller
              på att utvecklas. Detta måste få ett större utrymme i debatten
              i Sverige och EU. Vi måste fundera över hur vi förbereder oss
              på den nya situationen hur vi skapar de spetskompetenser som ska
              göra att vi kan hålla jämn takt med ekonomierna i öst. Vi talar
              i dag väldigt mycket om hur vi vill påverka utvecklingen i Sydostasien
              vi måste också tala om hur utvecklingen i Sydostasien kommer att
              påverka oss.
            </seg>
          </u>
          <note type="speaker" n="fb0672f1">
            Anf. 51 KENT HÄRSTEDT (s) replik:
          </note>
          <u who="kent_harstedt_364532" xml:id="i-da4f039ac5eb0433-6" n="2a5aa3be">
            <seg n="28d585bd">
              Fru talman! Först ska jag be att få yrka bifall till förslaget
              i betänkandet UU20 och avslag på motionerna, vilket jag glömde
              tidigare.
            </seg>
            <seg n="64c17cb2">
              Vad gäller Björn Hamiltons anförande kan jag instämma i väldigt
              stora delar av det. I vissa delar finns det dock en nyansskillnad.
            </seg>
            <seg n="6d19ee12">
              Jag tycker att man kan se en väldigt stor skillnad på Kina i
              dag mot för några år sedan. Björn Hamilton talar i dag om en sluten
              diktatur, men det håller i stor utsträckning på att omvandlas.
              Bara här i Sverige har vi haft närmare 80 minister- eller viceministerbesök
              de senaste åren, så det är en väldig frekvens i besöken just nu.
              Jag vill notera att det är en skillnad i möjligheterna att utbyta
              tankar och att påverka Kina mot tidigare. Vad gäller hälsofrågan
              och att bekämpa sars fick Kina beröm av FN för sin förmåga att
              hantera sarsutvecklingen. Det finns alltså inte bara den gamla
              bilden utan också mycket nytt.
            </seg>
            <seg n="9c08f0d8">
              Jag vill dock ställa en fråga till Björn Hamilton. Moderaterna
              skiljer sig från många av de andra partierna i Sveriges riksdag
              i ambitionsnivå vad gäller bistånd. Som vi tidigare har hört bland
              annat Agne Hansson från Centerpartiet säga är biståndet en möjlighet
              för oss att utöva påverkan, inte minst i den asiatiska regionen.
              Därför skulle jag vilja fråga Björn Hamilton: Vilka projekt i
              det svenska biståndet till Asien önskar ni ta bort? Är det stödet
              till Raoul Wallenberg-institutet, som utövar påverkan vad gäller
              mänskliga rättigheter i Kina? Är det miljöprojekten? Vilka projekt
              är det ni önskar ta bort?
            </seg>
          </u>
          <note type="speaker" n="1ebb3fc1">
            Anf. 52 BJÖRN HAMILTON (m) replik:
          </note>
          <u who="bjorn_hamilton_019a00" xml:id="i-985fbf2eb526e0ef-1" n="debb2469">
            <seg n="6aef1e01">
              Fru talman! Balansgången, som Socialdemokraterna säkert också
              är väl medvetna om, när det gäller hur man ska uppträda gentemot
              Kina är svår. Kina är säkert det land i världen som kommer att
              påverka oss mest framöver, och det kommer bara att accentueras.
              Det är klart att det är näst intill oansvarigt att då sticka huvudet
              i sanden och säga att vi inte vill umgås, inte kan träffa varandra
              och så vidare.
            </seg>
            <seg n="73181436">
              Därför har vi precis som Socialdemokraterna intagit ståndpunkten
              att vi måste umgås, men vi måste samtidigt hela tiden vara uppmärksamma
              och påpeka missförhållanden för Kina och försöka påverka dem i
              en demokratisk riktning.
            </seg>
            <seg n="b21efce6">
              Jag kan hålla med om att det har skett stora förändringar i Kina
              under det senaste året, men det är väldigt mycket som återstår
              att göra. Det är förmodligen rätt mycket krusningar på ytan. Om
              man reser i Kina, som jag har gjort nyligen, och ser hur det går
              till där blir man förfärad. Vi kan se på hur man behandlar bönder
              och lokalbefolkning och hur man kör över minoriteter. När man
              ska bygga en väg bryr man sig inte om att fråga dem som bor där,
              utan man skyfflar bara bort husen. Man har en inställning till
              människor som är alldeles förfärande. Det smittar naturligtvis
              av sig på hela systemet.
            </seg>
            <seg n="d17a3e89">
              Vi kommer naturligtvis hela tiden att påpeka detta och försöka
              påverka det. Men jag upprepar att vi ändå vill upprätthålla förbindelserna
              med Kina, så att vi också kan använda den vägen för att påverka
              Kina och så att vi kan förbereda oss för vad som kommer när Kinas
              ekonomi blir ännu större.
            </seg>
            <seg n="b3fb7b1c">
              Jag kan inte gå in i detaljer när det gäller frågan om biståndet.
              Personligen tycker jag att det är en avvägning som man måste göra
              här. I en sådan växande ekonomi behövs det kanske inget bistånd
              från Sverige. Biståndet kan kanske göra mer nytta någon annanstans,
              men om man med olika metoder använder biståndet för att påverka
              utvecklingen i Kina har jag i och för sig inget emot det.
            </seg>
          </u>
          <note type="speaker" n="1702dced">
            Anf. 53 KENT HÄRSTEDT (s) replik:
          </note>
          <u who="kent_harstedt_364532" xml:id="i-da4f039ac5eb0433-7" n="2a5aa3be">
            <seg n="46faf779">
              Fru talman! Det svaret kan jag inte vara nöjd med. Det är ett
              alldeles för övergripande och svepande svar.
            </seg>
            <seg n="ea68e176">
              Om man säger att man vill ha en lägre ambitionsnivå när det gäller
              bistånd måste man också tänka på de konsekvenser det har. Det
              rimligaste är väl att man ser till hur biståndet ska vara ett
              sätt att påverka i de frågor som är våra hjärtefrågor, till exempel
              frågor om demokrati och mänskliga rättigheter. Där använder vi
              biståndet på ett konkret sätt i relation till Kina.
            </seg>
            <seg n="90f70f3e">
              Björn Hamilton talade här i talarstolen om Kina som världens
              största kommunistiska diktatur, och han har också rest i landet
              och sett förtrycket mot människor och bristerna i den samhällsbild
              som finns i Kina. Är det då inte rimligt att anta att Moderaterna
              åtminstone de moderater som sitter i utskottet noga har tänkt
              igenom vilka konsekvenser det får om man drar ned på biståndet?
            </seg>
            <seg n="44b52c7b">
              Biståndet är en möjlighet. Sverige har en unik möjlighet. Sverige
              är i relation till Kina ett litet land med en liten befolkning,
              men vi har en unik möjlighet till påverkan också. Vi var de som
              först fick möjlighet till ett människorättsprojekt i Kina genom
              Raoul Wallenberginstitutet. Det handlade om att utbilda fångvårdare
              och andra i mänskliga rättigheter. På det sättet får de en helt
              annan insikt i sådana frågor.
            </seg>
            <seg n="ba12c4d9">
              Det är väl rimligt att anta att Moderaterna har tänkt igenom
              vilka konsekvenserna blir av neddragningar eller minskad ambitionsnivå
              när det gäller bistånd, inte minst i länder som Kina. Ni har kanske
              inte haft möjlighet att bedöma vad det har för påverkan i Laos
              eller andra mindre länder, men nog måste ni ganska noga ha tänkt
              igenom vilka konsekvenser det får i världens största diktatur?
            </seg>
          </u>
          <note type="speaker" n="f86c4c0e">
            Anf. 54 BJÖRN HAMILTON (m) replik:
          </note>
          <u who="bjorn_hamilton_019a00" xml:id="i-67ccbc037e00e672-0" n="debb2469" next="i-aff8b721ba6858dc-0">
            <seg n="8acea55e">
              Fru talman! Det är väl inget som säger att vi drar ned biståndet
              till demokratiutveckling bara för att vi har en lägre ansats än
              regeringen när det gäller biståndet generellt. Jag är för att
              man med biståndspengar försöker påverka världen i demokratisk
              riktning.
            </seg>
            <seg n="166323b2">
              Jag har rätt stor erfarenhet av Colombia, där jag vet att regeringen
              har varit inne. Där har man tyvärr använt biståndspengar på ett
              sådant sätt att det inte får direkt påverkan på utvecklingen mot
              våld och så vidare för man har valt fel kanal.
            </seg>
            <seg n="6f270ad1">
              Generellt tycker jag att detta är viktigt, och jag vill understryka
              att jag tror att vår biståndsram kan inrymma pengar och resurser
              även till sådana här åtgärder.
            </seg>
          </u>
          <note n="42a16246">
            Anf. 55 SERMIN ÖZÜRKÜT (v):
          </note>
          <u who="bjorn_hamilton_019a00" xml:id="i-aff8b721ba6858dc-0" n="debb2469" prev="i-67ccbc037e00e672-0">
            <seg n="98fe0160">
              Fru talman! Först skulle jag vilja säga att Vänsterpartiet i
              grunden instämmer med utrikesutskottets överväganden i betänkandet
              En svensk Asienpolitik . Vi delar regeringens och utskottets bedömning
              av att utvecklingen i världen under det kommande seklet kommer
              att vara nära förbunden med utvecklingen i Asien.
            </seg>
            <seg n="73cfb015">
              Utvecklingen i Asien går fort. Strategidokumentet utgör en bas
              som kan utvecklas vidare. En del länder som omnämns i betänkandet
              är länder med representativ parlamentarisk demokrati med flerpartisystem,
              till exempel Indien. En del är det inte, till exempel Kina. Vad
              som förenar de flesta mångetniska och mångreligiösa samhällen
              i Asien är att de är inne i en förändringsprocess.
            </seg>
            <seg n="00132b78">
              Förändringsprocesser börjar för det mesta med juridiska anpassningar
              som nås efter ett ihärdigt och tålmodigt arbete. Tillämpningar
              av sådana anpassningar i sin tur kräver konstruktiv kritik utifrån
              och ett mödosamt arbete med rättvis tillämpning av dessa inifrån.
              I den bemärkelsen har våra yrkanden i utskottet behandlats positivt.
              Jag yrkar därför bifall till utskottets förslag.
            </seg>
          </u>
          <note type="speaker" n="9475a8bb">
            Anf. 56 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-eda92b894154b989-0" n="063406f4">
            <seg n="a2261aeb">
              Fru talman! Först vill jag komma med en tyvärr alltför vanlig
              observation. Vi behandlar nu en skrivelse från regeringen, men
              inget av de berörda statsråden tycker att det är viktigt nog att
              delta. Vi får trösta oss med att före detta medarbetaren i Utrikesdepartementet,
              numera företrädare för utskottsmajoriteten är här. Det uppskattar
              vi naturligtvis.
            </seg>
            <seg n="afd84e45">
              Kina, har vi just fått veta, är invalt i den nya kommission för
              mänskliga rättigheter som FN har startat. Det är ett oroande tecken.
              Det är sjukt. Världens största diktatur, som ägnar sig åt systematisk
              kränkning av mänskliga rättigheter och demokrati, ska vara med
              och granska hur andra lever upp till de mänskliga rättigheternas
              krav. Det enda tröstande i sammanhanget är att Kina därmed också
              kommer att granskas särskilt noga. Hur den granskningen utfaller
              blir ett test av reformen kommer Kina att lyckas blockera en kritisk
              rapport eller inte?
            </seg>
            <seg n="7012f7cf">
              Kent Härstedt sade här tidigare att ett-Kina-politiken försvaras
              av att varken Taiwan eller Tibet har begärt självständighet från
              Kina. Det är naturligtvis ett argument. Men det som man saknar
              är en kraftfull bekännelse att det är befolkningen på Taiwan och
              den tibetanska befolkningen som ska avgöra hur det ska bli i framtiden.
              Det handlar inte om några små landskap som försöker bryta sig
              loss. Taiwan har lika många invånare som hela Norden, som består
              av fem nationer, och tibetanerna är ett folk som har varit självständigt
              men som ockuperades av Kina på 1950-talet.
            </seg>
            <seg n="a7a7b521">
              När vi var en samling parlamentariker på besök i Tibet fick vi
              till leda av våra överrockar och värdar höra talas om den fredliga
              befrielsen av Tibet: The peaceful liberation of Tibet. Till slut
              kunde jag inte hålla mig längre, så under en bussresa tog jag
              en diskussion med en av våra överrockar och sade att den där befrielsen
              var väl inte särskilt fredlig, trots allt, och det fick han ju
              erkänna då. Men detta är ett tecken på hur man lyckas likrikta
              detta enorma land så att dessa fraser ständigt upprepas.
            </seg>
            <seg n="0e1b17e0">
              När jag var där med ett riksdagsutskott för ett antal år sedan
              sade man att de fyras gäng hade ansvar för allting. I varenda
              liten ort fick vi höra att det är de fyras gäng som är skurkarna.
              Man försvarade alltså den dåvarande regimen.
            </seg>
            <seg n="62908890">
              På onsdag är det elva år sedan Panchen lama, den näst högsta
              religiösa ledaren i Tibet, kidnappades. En grupp riksdagsledamöter
              kommer att kräva hans frigivning. Jag hoppas att det är en av
              de många små möjligheter som vi har att påverka utvecklingen.
              För det är ändå så det erfor vi när vi var i Tibet att Kina påverkas
              av protesterna utifrån. Det gör att förtrycket, även om det kvarstår,
              ändå är något mildare. Därför ska vi fortsätta att protestera,
              att ta upp den här frågan.
            </seg>
            <seg n="f863aec7">
              Vi har ett par reservationer här som handlar om Tibet och Taiwan.
              Jag är besviken över att vi bara har fått stöd för den ena av
              dem av Miljöpartiet men inte av något annat parti. Men jag nöjer
              mig med att instämma i Nina Lundströms yrkande om bifall till
              vår reservation om Burma.
            </seg>
          </u>
          <note type="speaker" n="eab97ffa">
            Anf. 57 KENT HÄRSTEDT (s) replik:
          </note>
          <u who="kent_harstedt_364532" xml:id="i-da4f039ac5eb0433-8" n="2a5aa3be">
            <seg n="4ec0e147">
              Fru talman! Först och främst vill jag tacka för Gabriel Romanus
              engagemang, både för Taiwan och för Tibet. Jag tycker båda frågorna
              kräver ett mycket större engagemang än vad vi egentligen ser i
              dag. Jag har tidigare, i mitt huvudanförande, berört Taiwan ganska
              utförligt. Jag har varit där på presidentinstallationen tillsammans
              med Lars Leijonborg. Jag har besökt Taiwan vid mer än ett tillfälle
              och tillhör dem som absolut tycker att vi ska utveckla relationerna
              med Taiwan. Det är en utvecklad demokrati i dag. De har gått från
              ett långvarigt enpartistyre, genom Kuomintang, till en introduktion
              av demokrati som vi välkomnar. Vi har också sett en utveckling
              av det taiwanesiska samhället.
            </seg>
            <seg n="58e14708">
              Ett-Kina-politiken är inte lätt att hantera. Inte ens USA eller
              andra stora nationer som också står Taiwan nära har valt att gå
              ifrån ett-Kina-politiken. I grunden ligger att taiwaneserna först
              måste göra ett vägval. Det vägvalet har de inte gjort. Därför
              kan vi inte heller erkänna Taiwan självständigt.
            </seg>
            <seg n="6fd0fc1a">
              När det gäller Tibet är situationen ännu mer besvärlig. Jag har
              haft ett långt engagemang och tycker att det är en av de mest
              hjärtskärande och svåra situationer när det gäller flyktingsituationen
              med de 150 000 tibetanerna i Indien och på andra platser i världen
              men också situationen inne i Tibet, där tibetanerna inte har möjlighet
              att fullt ut utöva sin religion och tala sitt språk. Inte heller
              autonomin är utvecklad på ett sätt som skulle vara önskvärt, så:
              Allt stöd till den tibetanska strävan om autonomi! Men inte heller
              Dalai lama begär självständighet i dagsläget.
            </seg>
          </u>
          <note type="speaker" n="e58c353e">
            Anf. 58 GABRIEL ROMANUS (fp) replik:
          </note>
          <u who="gabriel_romanus_d7a92e" xml:id="i-eda92b894154b989-1" n="063406f4">
            <seg n="0a4ce073">
              Fru talman! Det är sant att så länge inte tibetaner och taiwaneser
              själva har tagit ställning för ett oberoende och självständighet
              i Tibets fall har man backat lite grann så behöver inte vi kräva
              det. Det som vi däremot kan göra är att bekänna oss till principen
              att det är Taiwans folk och Tibets folk tibetanerna, inte de som
              har flyttats dit för att ändra befolkningsbalansen som ska avgöra.
              De är sannerligen tillräckligt stora nationer för att kunna stå
              på egna ben, om de vill det själva. Det ska vi kunna bekänna oss
              till. Det tycker jag är en springande punkt.
            </seg>
            <seg n="9915be6b">
              Vi kan arbeta intensivt för att Taiwan, som nu är en demokrati,
              också bereds plats i demokratiernas rådslag på olika sätt, framför
              allt i Världshälsoorganisationen där de har mycket att bidra med
              och det just i fågelinfluensans dagar vore ett stort tillskott
              om Taiwan fick det. Nu är det ju så att inte ens journalister
              från Taiwan får ackreditering och kan bevaka världshälsoförsamlingen,
              vilket är helt absurt.
            </seg>
            <seg n="53069f25">
              En sak som vi skulle kunna göra i Sverige är att ge visum till
              företrädare för ledningen på Taiwan. När vi hade en parlamentarikerkonferens
              här vägrades ledande företrädare för Taiwan visum. Ungefär ett
              år senare får företrädare för terroristorganisationen Hamas visum
              för att komma hit och träffa svenska riksdagsmän från Socialdemokraterna.
              Det är en lite pinsam jämförelse, tycker jag, och den borde vara
              talande också för Kent Härstedt. Vi kan göra mer än vi gör, även
              om vi tills vidare accepterar den så kallade ett-Kina-politiken.
            </seg>
          </u>
          <note type="speaker" n="3557e1f9">
            Anf. 59 KENT HÄRSTEDT (s) replik:
          </note>
          <u who="kent_harstedt_364532" xml:id="i-da4f039ac5eb0433-9" n="2a5aa3be">
            <seg n="b4237905">
              Fru talman! Nu spretar inlägget till olika världsdelar, men låt
              mig ta dem i ordning. När det gäller Taiwan är situationen glasklar.
              Innan de själva begär självständighet kan inte vi förklara dem
              självständiga. Det finns, vad jag förstår, inte någonting som
              är på gång heller. Jag har frekventa kontakter på Taiwan och har
              besökt det vid flera tillfällen.
            </seg>
            <seg n="196c15a1">
              Vad gäller Tibet är det som Romanus säger. Där har Dalai lama
              själv backat till en mer pragmatisk och möjlig linje att komma
              fram. Vad jag förstår pågår samtal just nu mellan Peking och exilregeringen
              i Damsala. Förhoppningsvis, i kombination med trycket utifrån,
              kan det leda till att man tar kliv framåt.
            </seg>
            <seg n="a05463e6">
              Kopplingen görs mellan en regeringsföreträdare från ett land
              som inte är erkänt och en demokratiskt vald ledare för det palestinska
              folket. Vad det gäller regeringsföreträdaren från den palestinska
              regeringen så har vad jag förstår EU en gemensam linje. Man tar
              inte emot företrädare för den palestinska regeringen på regeringsnivå
              eller politisk nivå. Däremot har genom EU-konsultationer personer
              möjlighet att besöka Europeiska unionen. Vad jag vet har den konsultationen
              ägt rum inom Europeiska unionen. Några är besvikna över att detta
              äger rum, men det är EU-linjen som gäller här. Den linjen är väl
              densamma vad det gäller Taiwan.
            </seg>
          </u>
          <note type="speaker" n="41810309">
            Anf. 60 GABRIEL ROMANUS (fp) replik:
          </note>
          <u who="gabriel_romanus_d7a92e" xml:id="i-eda92b894154b989-2" n="063406f4">
            <seg n="a6e4a389">
              Fru talman! Vi diskuterar inte Mellanöstern nu, även om Palestina
              väl också ligger i Asien. Det som jag tyckte var en talande och
              pinsam jämförelse är att representanter för en terroristorganisation
              får komma hit, dess ledande så kallade ministrar får komma hit
              och träffa svenska riksdagsledamöter från Socialdemokraterna,
              medan däremot en synnerligen demokratiskt vald företrädare för
              Taiwan inte får komma hit för en stor internationell parlamentarisk
              konferens med riksdagsledamöter från flera olika partier. Jag
              är helt säker på att ingenting skulle ha hindrat Sverige från
              att ge visum till den företrädaren likaväl som man kan göra på
              andra håll. Ingenting hindrar heller att vi bekänner oss till
              principen att om Tibets folk eller Taiwans folk vill ha självständighet
              ska de få det. Samtidigt vet vi att på grund av Kinas utpressning
              har de varit tvungna att i Tibets fall backa. I Taiwans fall känner
              de sig så hotade att de inte vågar kräva självständighet på grund
              av de vapenarsenaler som riktas mot Taiwan även om de skulle vilja
              det, vilket vi alltså inte vet. Men vi kan gott bekänna oss till
              den principen.
            </seg>
            <seg n="adee1785">
              Kina trycker på, och vi vill alla komma in på Kinas marknad.
              Men det som vi glömmer ibland är att likaväl som vi är beroende
              av att få sälja till Kina är Kina beroende av att få våra affärer.
              Därför ska vi inte vara så svaga i förhållande till Kinas utpressning.
              Min kollega Nina Lundström kunde visa tidigare hur man hade fallit
              undan för Kinas påtryckningar vid den ASEP-konferens som hölls
              nyligen. Vi är lite för flata när det gäller Kina. Även om vi
              är ett litet land borde vi kunna stå på oss och utöva större inflytande
              genom en tuffare politik i EU.
            </seg>
          </u>
          <note n="4feed560">
            Överläggningen var härmed avslutad.
          </note>
          <note n="1613f836">
            10 § Bordläggning
          </note>
          <note n="b0eb6776">
            Anmäldes och bordlades
          </note>
          <note n="d350e642">
            11 § Anmälan om interpellationer
          </note>
          <note n="0dd1d293">
            Anmäldes att följande interpellationer framställts
          </note>
          <note n="b8b41ce4">
            den 12 maj
          </note>
          <note n="9d0b4530">
            Yvonne Andersson
          </note>
          <note n="a5bc0a81">
            Axel Darvik
          </note>
          <note n="4101b1e2">
            Helena Höij
          </note>
          <note n="4948f4da">
            Interpellationerna redovisas i bilaga som fogats till riksdagens
            snabbprotokoll tisdagen den 30 maj.
          </note>
          <note n="f87fe6fc">
            12 § Anmälan om frågor för skriftliga svar
          </note>
          <note n="787e60a6">
            Anmäldes att följande frågor för skriftliga svar framställts
          </note>
          <note n="b8b41ce4">
            den 12 maj
          </note>
          <note n="ebb08543">
            Peter Danielsson
          </note>
          <note n="5d3834ee">
            Cristina Husmark Pehrsson
          </note>
          <note n="af936afd">
            Britta Rådström
          </note>
          <note n="af6a242b">
            Åsa Torstensson
          </note>
          <note n="87f80005">
            Christer Nylander
          </note>
          <note n="87f80005">
            Christer Nylander
          </note>
          <note n="77bbc8ed">
            Martin Andreasson
          </note>
          <note n="2c096e02">
            Anne Marie Brodén
          </note>
          <note n="83d4f0f6">
            Ulla Löfgren
          </note>
          <note n="a3fe1009">
            Cecilia Widegren
          </note>
          <note n="56417a2f">
            Alice Åström
          </note>
          <note n="56417a2f">
            Alice Åström
          </note>
          <note n="56417a2f">
            Alice Åström
          </note>
          <note n="ce0ef698">
            Berit Jóhannesson
          </note>
          <note n="cbad816e">
            Sören Wibe
          </note>
          <note n="a88b993f">
            Frågorna redovisas i bilaga som fogats till riksdagens snabbprotokoll
            tisdagen den 16 maj.
          </note>
          <note n="1fcdb22e">
            13 § Kammaren åtskildes kl. 12.50.
          </note>
          <note n="383b6c1a">
            Förhandlingarna leddes
          </note>
          <note n="7a757ad7">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
