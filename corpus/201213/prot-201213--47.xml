<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--47</head>
          <docDate when="2012-12-19">2012-12-19</docDate>
        </div>
      </front>
      <body>
        <div>
          <note n="65ae23d0">
            ﻿
          </note>
          <note n="7b1cc532">
            Riksdagens protokoll
          </note>
          <note n="c1d9395e">
            2012/13:47
          </note>
          <note type="date" n="6e5b64ed">
            Onsdagen den 19 december
          </note>
          <note n="2eb8903b">
            Kl. 09:00 - 14:01
          </note>
          <note n="2f11751f">
            1 § Justering av protokoll
          </note>
          <note n="b1cf355f">
            Justerades protokollet för den 13 december.
          </note>
          <note n="236b6709">
            2 § Anmälan om återtagande av plats i riksdagen
          </note>
          <note n="618b0ce8">
            Andre vice talmannen meddelade att Ann Arleklo (S) skulle återta
            sin plats i riksdagen från och med den 20 december, varigenom
            uppdraget som ersättare skulle upphöra för Christin Hagberg (S).
          </note>
          <note n="fde0b29e">
            3 § Hänvisning av ärende till utskott
          </note>
          <note n="844cee3b">
            Föredrogs och hänvisades
          </note>
          <note n="ea70d60d">
            4 § Samhällsekonomi och finansförvaltning
          </note>
          <note n="685fedf3">
            Föredrogs
          </note>
          <note type="speaker" n="2ae5aff0">
            Anf. 1 MARYAM YAZDANFAR (S):
          </note>
          <u who="unknown" xml:id="i-86714c21fbafba63-0" n="137fd414">
            <seg n="18314589">
              Herr talman! Vi ska i dag besluta om hur pengarna inom utgiftsområde
              2 i statsbudgeten ska fördelas. Vi socialdemokrater har, precis
              som det står i betänkandet, inget annat förslag eftersom vi redan
              tidigare, i vår budgetmotion, har berättat att vi skulle ha velat
              se en helt annan ram.
            </seg>
            <seg n="b75647db">
              I vår budgetmotion föreslår vi mer än regeringen på området samhällsekonomi
              och finansförvaltning, vilket vi beskriver i det särskilda yttrande
              som vi har skrivit.
            </seg>
            <seg n="46ea4976">
              Detta leder till ett nytt anslag, statens lönekostnader, som
              vi fördelar på berörda myndigheter för att justera borttagandet
              av den generella nedsättningen av sociala avgifter för unga och
              slopandet av den andra sjuklöneveckan.
            </seg>
            <seg n="8f4bef10">
              Ramökningen är konsekvensen av en politik som inte bara är mer
              rättvis, jämnar ut klyftor och ger fler människor chansen. När
              varslen och arbetslösheten ökar och oron över framtiden brer ut
              sig är det också smarta lösningar som ger människor kraft att
              anta framtidens utmaningar.
            </seg>
            <seg n="413f28fb">
              Vi väljer bort den generella nedsättningen av sociala avgifter,
              som regeringen gjort för alla ungdomar. I praktiken innebär ju
              det att regeringen kör en bidragslinje för alla företag som råkar
              ha många unga anställda. Det är väldigt dyrt och ger alldeles
              för få jobb. Det är bidrag i stället för jobb.
            </seg>
            <seg n="3438bb96">
              Den här reformen har dömts ut av regeringens eget finanspolitiska
              råd men också av Institutet för arbetsmarknads- och utbildningspolitisk
              utvärdering.
            </seg>
            <seg n="129d843b">
              Lite ironiskt är det också, för jag minns att regeringen gick
              till val på att det skulle vara tvärtom, att det inte skulle vara
              bidrag i stället för jobb utan jobb i stället för bidrag. Nu har
              man alltså svikit sina egna vallöften.
            </seg>
            <seg n="d5ee0504">
              Vi tar i stället i med hårdhandskarna mot ungdomsarbetslösheten
              och garanterar att ingen ung ska behöva gå utan jobb eller utbildning
              efter sex månader. Jobb i stället för bidrag det är så framtidslinjen
              ser ut.
            </seg>
            <seg n="ece034e6">
              Vi tar också bort någonting som många företagare oroar sig över,
              arbetsgivarnas ansvar för den andra sjuklöneveckan. Det är en
              näringspolitik riktad till små och medelstora företag som lättar
              på den oro som många företagare känner inför att anställa. Återigen:
              Det är jobb i stället för bidrag.
            </seg>
            <seg n="9481741f">
              Det är vår politik. Det är också vårt särskilda yttrande i det
              här ärendet.
            </seg>
          </u>
          <note type="speaker" n="7f560ffa">
            Anf. 2 PER BOLUND (MP):
          </note>
          <u who="per_bolund_4dcd65" xml:id="i-2a26269cdcd1e834-0" n="8d6a1404">
            <seg n="397684bf">
              Herr talman! Det är lätt att kalla sig för feminist i dagens
              politiska landskap. Många politiker har gladeligen tagit sig det
              epitetet. Ofta verkar det som att man har gjort det i grunden
              utan att analysera vad feminism och verklig jämställdhet egentligen
              innebär.
            </seg>
            <seg n="8bea12c1">
              Vår finansminister brukar till exempel i intervjuer själv beskriva
              sig som feminist. Samtidigt ser vi hur den politik som han genomdriver
              faktiskt ökar klyftorna mellan kvinnor och män och gör Sverige
              till ett allt mindre jämställt samhälle. Det är någonting som
              Miljöpartiet har svårt att acceptera, och det är någonting som
              vi försöker möta genom anslag inom det här utgiftsområdet, där
              vi tyvärr ser hur regeringen är passiv, som på många andra områden.
            </seg>
            <seg n="7fad0c32">
              Tidigare under hösten publicerade Statistiska centralbyrån tydliga
              siffror om hur jämställdheten utvecklas i Sverige. SCB visar att
              trots att kvinnor har högre utbildning, generellt, än män har
              de fortfarande betydligt lägre lön på arbetsmarknaden. Man visar
              också att kvinnor fortfarande tar ut tre av fyra föräldradagar
              i föräldraförsäkringen, och man visar att kvinnor fortfarande
              lägger ned betydligt mer tid på obetalt hemarbete än vad män gör.
            </seg>
            <seg n="db222505">
              Så borde det inte vara, för redan år 2006 beslutade riksdagen
              i stor enighet om mål för jämställdhetspolitiken. Av de målen
              framgår det att kvinnor och män ska ha samma makt att forma samhället
              och att forma sitt eget liv. Där slår man också fast att alla
              politikområden ska genomsyras av ett jämställdhetsperspektiv.
            </seg>
            <seg n="3912cb24">
              Nu, vintern 2012, är vi längre från de målen än vi var år 2006,
              när de målen sattes. Det tycker jag är en skam för Sverige.
            </seg>
            <seg n="72bca9d4">
              Miljöpartiet har bett riksdagens utredningstjänst att redovisa
              hur den ekonomiska jämställdheten har utvecklats sedan det här
              beslutet togs 2006. Den utredning som de har tagit fram visar
              att skillnaden i nettoinkomst mellan kvinnor och män har ökat
              dramatiskt. Den har ökat med nästan 40 procent under de här sex
              åren, sedan Fredrik Reinfeldt och Anders Borg tog över ansvaret
              för Sveriges ekonomiska politik.
            </seg>
            <seg n="5f4e9531">
              Det handlar i reda kronor om en ökning på 17 479 kronor per år,
              som män får mer än vad kvinnor får. Klyftan mellan kvinnor och
              män minskar inte. Den ökar i dagens Sverige.
            </seg>
            <seg n="7110797b">
              Herr talman! Vad gör då regeringen åt det här problemet? Det,
              herr talman, kan man faktiskt fråga sig. Regeringen gör inte särskilt
              mycket, är vår analys. I årets budget har regeringen till exempel
              avsatt 23 miljarder i reformutrymme för diverse olika reformer.
              Trots det stora reformutrymmet har ytterst lite gått till jämställdhetsfrågor
              och till att minska klyftan mellan kvinnor och män.
            </seg>
            <seg n="3643ef3b">
              Regeringen har tvärtom konsekvent avstått från att använda statsbudgeten
              som ett verktyg för att öka jämställdheten mellan män och kvinnor
              i Sverige.
            </seg>
            <seg n="9a42ee43">
              I den bilaga till budgeten som ska beskriva vilka jämställdhetseffekter
              politiken har finns det ingen bild och ingen analys av orsakerna
              till den negativa utvecklingen. Det finns heller inga åtgärder
              som faktiskt kan åstadkomma en förändring.
            </seg>
            <seg n="47afffdc">
              Tyvärr, herr talman, är regeringen inte bara passiv. I stället
              kan man se att det på område efter område förs en politik som
              aktivt missgynnar kvinnor. Regeringens nedmontering av sjukförsäkringen
              och a-kassan, exempelvis, slår hårdare mot kvinnor som grupp än
              mot män.
            </seg>
            <seg n="3a5b5c6b">
              Jobbskatteavdraget lyfts ofta fram av regeringen som en jämställdhetsreform.
              När man väl granskar och analyserar det visar det sig att det
              har gynnat män som grupp mer än kvinnor på grund av att män i
              vårt samhälle tjänar mer än vad kvinnor gör.
            </seg>
            <seg n="f7c98930">
              Regeringen har också aktivt monterat ned systemet med lönekartläggningar
              som har varit en av de viktigaste åtgärderna för att tydliggöra
              och ifrågasätta löneskillnaderna mellan könen.
            </seg>
            <seg n="fee6fb1e">
              Herr talman! I stället för att driva på för en ökad jämställdhet
              i Sverige har regeringen aktivt stoppat flera verksamma jämställdhetsförslag.
              Den förordning om jämställdhetsintegrering som föreslogs av en
              utredning 2006 stoppades till exempel av regeringen. På samma
              sätt har man aktivt stoppat ett färdigt handlingsprogram för jämställda
              löner med många åtgärder som skulle leda åt rätt håll.
            </seg>
            <seg n="df39794a">
              Det här får självklart konsekvenser. I juni i år kom Medlingsinstitutet
              med en ny rapport som visade att kvinnor i Sverige förra året
              tjänade knappt 85,9 procent av mäns löner. Det skiljer 14 procent
              i lön mellan män och kvinnor i Sverige. Det här är en minskning
              sedan året innan med bara 0,2 procentenheter. Det innebär, herr
              talman, att vi med nuvarande takt skulle uppnå jämställda löner
              i Sverige om 70 år. Det är en utveckling som är fullständigt oacceptabel
              ur Miljöpartiets synvinkel.
            </seg>
            <seg n="6dad3a12">
              Vi kan inte ställa oss bakom regeringens passivitet i jämställdhetspolitiken.
              Vi anser att det behövs betydligt skarpare åtgärder för att snarast
              minska de ekonomiska skillnaderna mellan män och kvinnor.
            </seg>
            <seg n="992391b2">
              Inom staten är den löneskillnad mellan män och kvinnor som är
              oförklarad, som inte beror på deltidsarbete eller har andra orsaker,
              5,6 procent. För de 120 000 kvinnor som jobbar inom statlig sektor
              är det inte acceptabelt. Det är rimligt att kräva att man ska
              ha samma ekonomiska villkor som män har.
            </seg>
            <seg n="822da1a2">
              Det här betyder att kvinnor i statlig sektor tjänar ungefär 30
              000 kronor i månaden och män 33 000 kronor i månaden.
            </seg>
            <seg n="c83a311f">
              Under utgiftsområde 2 som vi nu debatterar möter Miljöpartiet
              denna utveckling genom att avsätta totalt 450 miljoner kronor
              under tre kommande åren för att aktivt minska löneskillnaderna
              mellan män och kvinnor i statliga arbeten. Genom en sådan satsning
              kan vi konkret och väldigt tydligt göra insatser för att ta bort
              en av vår tids stora orättvisor: att människor i Sverige i dag
              inte får lön enbart utifrån vilken kompetens de har utan också
              utifrån vilket kön de tillhör.
            </seg>
            <seg n="435f8c68">
              Herr talman! För Miljöpartiet är det dags att jämställdhet blir
              en av grunderna för den ekonomiska politiken i stället för att
              bara hänvisas till en bilaga i statsbudgeten. Det behövs en stark
              politisk vilja, och det behövs en aktiv jämställdhetspolitik för
              att vända utvecklingen.
            </seg>
            <seg n="77b18f63">
              Det är tyvärr uppenbart att vi inte får en sådan utveckling med
              den nuvarande regeringen. Oavsett om ministrarna kallar sig för
              feminister eller inte leder den politik de bedriver till att klyftorna
              mellan kvinnor och män i Sverige växer i stället för att minska.
            </seg>
            <seg n="87458f4f">
              Herr talman! Eftersom riksdagen redan har beslutat om ramar för
              utgiftsområdena begränsas de utgifter som kan göras till den här
              sektorn i budgeten. Enligt budgetreglerna kan jag därför inte
              reservera mig till förmån för Miljöpartiets förslag, utan jag
              väljer i stället att redovisa våra prioriteringar i ett särskilt
              yttrande.
            </seg>
          </u>
          <note type="speaker" n="f9699798">
            Anf. 3 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-ac383cf7ec90e705-0" n="a0d885bd">
            <seg n="cc3e8264">
              Herr talman! Sverigedemokraterna har den djupaste respekt för
              de svenska skattebetalarnas pengar. När nuvarande regering tar
              på sig spenderbyxorna brukar det allt som oftast falla på Sverigedemokraternas
              lott att vara den kritiska rösten.
            </seg>
            <seg n="2dbc4e9f">
              I dag talar vi om statsbudgetens utgiftsområde 2 Samhällsekonomi
              och finansförvaltning. Det är kanske vanligtvis inte det område
              med de största stridigheterna oss partier emellan.
            </seg>
            <seg n="a3876c10">
              I år finns dock ett nytt anslag som regeringen valt att föra
              in. Jag pratar så klart om anslag 1:18, kapitalhöjning i Europeiska
              investeringsbanken, där man föreslår att drygt 2 ½ miljard svenska
              skattepengar ska tillskjutas denna bank, där nyttan för det svenska
              folket är högst tveksam för att inte säga obefintlig.
            </seg>
            <seg n="4d325728">
              När ni andra jag var inte med på den tiden stod här i kammaren
              och talade om att skjuta till 70 miljarder kronor till IMF var
              Sverigedemokraterna ensamma om att kritisera detta, just från
              utgångspunkten att värna svenska skattebetalares pengar.
            </seg>
            <seg n="9c905b69">
              När samma IMF ville skänka bort vår svenska del av vinsten från
              en guldförsäljning var vi återigen helt ensamma om att protestera
              mot detta. Övriga sju partier i denna församling hade inte en
              tanke på att man kunde protestera när en överstatlig organisation
              fick för sig att spendera våra pengar.
            </seg>
            <seg n="bbc1e267">
              När herrarna i Bryssel vill höja vår medlemsavgift till EU med
              motsvarande 10 miljarder kronor per år är det återigen upp till
              Sverigedemokraterna att stå för förnuftets röst. På en rak fråga
              från Sverigedemokraterna till regeringen om huruvida man planerat
              eller kan tänka sig att använda vetovapnet i budgetförhandlingarna
              för att kanske slippa denna avgiftshöjning var regeringen inte
              kapabel att leverera ett rakt och tydligt ja, det är man. I stället
              fick vi höra ett smått bisarrt sammelsurium av politiskt korrekta
              floskler som gick vidare till att bli något av en Youtubeklassiker.
            </seg>
            <seg n="1c88253c">
              Herr talman! Nu är vi alltså där igen. Denna gång är det Europeiska
              investeringsbanken som behöver ett kapitaltillskott. EIB ska genom
              utlåning söka skapa tillväxt, jobb och miljömässig hållbarhet
              i Europa och utanför Europa. Det låter förvisso vällovligt, men
              låt oss titta lite närmare på siffrorna, och låt oss framför allt
              titta på vad EIB har gjort för nytta här i Sverige.
            </seg>
            <seg n="184b6d4f">
              Vid utgången av 2011 hade EIB utestående lån på 396 miljarder
              euro. Det är betydligt mer än Sveriges samlade bnp. Risken i alla
              dessa lån, det vill säga sannolikheten att de inte blir återbetalda,
              kan vi bara spekulera om. Men vi kan konstatera att risksituationen
              successivt försämrats till följd av sänkt kreditvärdering av flera
              av ägarländerna och en förhöjning av kreditrisken i befintliga
              lån.
            </seg>
            <seg n="4687817a">
              Låt oss också konstatera att Sveriges bidrag till detta uppgår
              till drygt 7 miljarder euro. Det motsvarar ungefär kostnaden för
              Försvarsmakten och polisen tillsammans under ett helt år. Låt
              oss också vara smärtsamt medvetna om att eventuella överskott
              som bankverksamheten genererat inte används som utdelningar till
              ägarna, det vill säga bland annat den svenska staten, utan har
              i stället gått till att stärka bankens kapitalbas.
            </seg>
            <seg n="b1dded08">
              Huvuddelen av de utestående lånen används förvisso inom Europeiska
              unionen. Men innebär det att de kommer Sverige till del?
            </seg>
            <seg n="b921f50c">
              Under innevarande år har drygt 2 procent av de utestående lånen
              gått till svenska projekt. År 2011 var siffran ännu lägre, bara
              drygt 1 procent. Med andra ord: Betydligt mindre än hälften av
              det kapital vi har skjutit till går tillbaka till oss i form av
              lån. Detta tycker vi sverigedemokrater är en ekvation som inte
              går ihop. Sverige går i detta avseende med förlust.
            </seg>
            <seg n="1c2c7c58">
              Detta gäller alltså den del av utlåningen som går till projekt
              inom EU. Banken har, som sagt, vidare ambitioner än så. Man är
              engagerad i EU:s kandidatländer, huvudsakligen Balkan men även
              Turkiet. Man är också engagerad i Medelhavsområdet, där länder
              som Marocko och Egypten sticker ut. Det här handlar alltså om
              svenska skattepengar. I Kaukasus och östra Europa har Ukraina
              och Georgien tilldelats ett flertal miljarder. Brasilien, Kina,
              Ecuador, Vietnam, Kamerun, Kenya, Nigeria, Seychellerna och Zambia
              är andra låntagare. Här hamnar alltså svenska skattepengar, i
              princip helt utanför svensk kontroll och överinseende.
            </seg>
            <seg n="4caa1cbe">
              Sverigedemokraterna säger som enda parti i denna församling nej
              till detta. Vi motsätter oss den föreslagna kapitalhöjningen i
              Europeiska investeringsbanken.
            </seg>
            <seg n="dd5db598">
              Sverigedemokraterna är för okänd gång i ordningen ensamma om
              att värna svenska skattebetalares pengar.
            </seg>
          </u>
          <note n="777dc971">
            Herr talman! Jag vill yrka bifall till Sverigedemokraternas reservation
            1.
          </note>
          <note n="be7c79fe">
            I detta anförande instämde David Lång (SD).
          </note>
          <note type="speaker" n="41ff0124">
            Anf. 4 STAFFAN ANGER (M):
          </note>
          <u who="staffan_anger_429afa" xml:id="i-4904d7fae164b0f6-0" n="0d9553a8" next="i-2dc43ea47f67d03b-0"/>
          <note n="60ee5e41">
            Herr talman! Till att börja med yrkar jag bifall till förslaget
            i finansutskottets betänkande, utgiftsområde 2 Samhällsekonomi
            och finansförvaltning.
          </note>
          <u who="staffan_anger_429afa" xml:id="i-2dc43ea47f67d03b-0" n="0d9553a8" prev="i-4904d7fae164b0f6-0">
            <seg n="a60b7d69">
              Detta område omfattar drygt 16 miljarder kronor 2013. Vi konstaterar
              att det finansiella systemet ska vara effektivt och tillgodose
              såväl samhällets krav på stabilitet som konsumenternas intresse
              av ett gott skydd. Reglering och tillsyn ska bidra till förtroende
              för den finansiella sektorn. Tillsynen och finansförvaltningen
              ska bedrivas effektivt, och kostnaderna för statsskulden ska långsamt
              minimeras, naturligtvis samtidigt som risker i förvaltningen beaktas.
            </seg>
            <seg n="9550d06c">
              Det finansiella systemet ska alltså vara stabilt och därigenom
              bidra till ökad långsiktig tillväxt och ge hushållen tillgång
              till tjänster som underlättar vardagen.
            </seg>
            <seg n="0f007682">
              Det finansiella systemet ska ge ett gott skydd till konsumenter.
              Konsumenten är ofta i ett kunskapsunderläge gentemot de företag
              som tillhandahåller finansiella tjänster. Goda kunskaper ökar
              möjligheten för konsumenten att tillvarata sina intressen. Målet
              bör vara finansiell stabilitet och ett starkt konsumentskydd.
            </seg>
            <seg n="66aad9b0">
              Vidare är målet att statens finansförvaltning bedrivs effektivt
              och att kostnaderna för statsskulden minimeras på lång sikt. Sverige
              har en stor finansiell sektor med betydande verksamhet i andra
              länder jämfört med ekonomins storlek. Finansiell instabilitet
              kan således få stora konsekvenser för den svenska ekonomin.
            </seg>
            <seg n="37e84bf4">
              Regeringen har därför ett högre kapitalkrav än det som anges
              som miniminivå i Basel III. De svenska bankerna ska ha en högre
              kapitalnivå än vad som anges i Basel III för att vi ska vara säkra
              på att bankerna klarar sig.
            </seg>
            <seg n="bc307343">
              Beträffande den krishantering vi har haft har regeringen tillsatt
              en finanskriskommission för att se över krisfrågorna. Förslag
              kommer från Finanskriskommittén senast den 31 maj 2013, där vi
              säkert i finansutskottet får möjlighet att diskutera förslagen.
              Men det är viktigt att vi garderar oss för framtiden och har bästa
              möjliga organisatoriska lösning.
            </seg>
            <seg n="d4634d90">
              För att effektivisera och minska administrationskostnaderna i
              statsförvaltningen inrättades den 1 juni 2012 Statens servicecenter.
              Myndigheten omfattar nu 12 procent av statsförvaltningen, mätt
              som antalet anställda. Genom denna enhet skapas stordriftsfördelar
              i verksamheten. Ytterligare en åtgärd för att förbättra effektiviteten
              är att alla myndigheter med fler än 50 anställda senast den 31
              december 2013 ska övergå till att beställa sina varor och tjänster
              elektroniskt. På detta räknar man med besparingar upp till 3,2
              miljarder kronor över en nioårsperiod.
            </seg>
            <seg n="5d8f4e39">
              Regeringen fortsätter att minska antalet myndigheter, vilket
              innebär en minskning med 14 myndigheter sedan 2010. Dock måste
              vi konstatera att antalet anställda i den statliga sektorn har
              ökat från 235 000 anställda år 2010 till ca 239 000 anställda
              år 2011, det vill säga en ökning med ca 4 000 medarbetare, vilket
              naturligtvis inte är bra. Här finns det åtgärder att vidta.
            </seg>
            <seg n="c95cc798">
              Herr talman! Vad gäller staten som arbetsgivare har följande
              delmål satts upp:
            </seg>
            <seg n="f6d61ad2">
              Herr talman! Vidare föreslår regeringen att Sverige satsar ca
              2 ½ miljard kronor i Europeiska investeringsbanken, vilket motsvarar
              Sveriges del, 2,97 procent, i den nya nyemissionen för banken.
            </seg>
            <seg n="ea12ea5b">
              Prioriterade områden för bankens verksamhet är forskning och
              utveckling, innovation, energi, miljöskydd, små och medelstora
              företag samt transport. Regeringen anför i huvudsak att det ökade
              bidraget till EIB ger ett värdefullt bidrag till att utveckla
              och stärka EU:s inre marknad. Det är ju så viktigt för oss att
              den fungerar. Vi kan konstatera att alla medlemsländer i EIB har
              godkänt denna kapitalhöjning.
            </seg>
            <seg n="314a2abb">
              Vad föreslår då oppositionen inom det här området? Socialdemokraterna
              och Vänsterpartiet vill ta bort nedsättningen av sociala avgifter
              för unga upp till 26 år, som Alliansen har infört och som har
              varit mycket lyckosamt för att se till att fler ungdomar får arbete.
              Sverigedemokraterna motsätter sig, som sagt, en höjning av aktiekapital
              i Europeiska investeringsbanken, vilket jag måste säga är mycket
              svårt att förstå eftersom behovet är stort och bankens satsningar
              har varit mycket lyckosamma.
            </seg>
          </u>
          <note type="speaker" n="975eb12a">
            Anf. 5 PER ÅSLING (C):
          </note>
          <u who="per_asling_d761ac" xml:id="i-4d2ed1953a7be113-0" n="dea02165" next="i-829207c00cd8bfcc-0"/>
          <note n="067f1905">
            Herr talman! Under utgiftsområde 2 hanteras bland annat statlig
            förvaltning, offentlig upphandling och Finansinspektionen med
            mera.
          </note>
          <u who="per_asling_d761ac" xml:id="i-829207c00cd8bfcc-0" n="dea02165" prev="i-4d2ed1953a7be113-0">
            <seg n="13613bd0">
              Jag vill lyfta fram två frågor som är angelägna för Centerpartiet
              och viktiga för vår samhällsekonomi.
            </seg>
            <seg n="089aaccb">
              Jag börjar med offentlig upphandling. I propositionen anges att
              offentlig upphandling ska vara effektiv och rättssäker och ha
              till syfte att tillvarata konkurrensen på marknaden. På så sätt
              ska skattemedlen användas på bästa sätt och till nytta för medborgarna,
              den offentliga sektorn och näringslivet.
            </seg>
            <seg n="20c13520">
              Offentlig upphandling spelar en viktig roll i EU:s strategi Europa
              2020. Tanken är att offentlig upphandling ska medverka till att
              förbättra de grundläggande villkoren för företagens innovationskapacitet,
              stödja övergången till resurssnål ekonomi med låga koldioxidutsläpp
              och förbättra företagsklimatet, särskilt för innovativa små och
              medelstora företag.
            </seg>
            <seg n="93b53bdf">
              Varje år köper stat, kommun och landsting varor, tjänster och
              byggentreprenader för omkring 500 miljarder kronor. Det är alltså
              en viktig verksamhet av betydelse för hela samhällsekonomin.
            </seg>
            <seg n="4f1f48ed">
              Ur ett samhällsekonomiskt perspektiv är de mindre företagens
              tillgång till de offentliga upphandlingarna viktig. Det är angeläget
              att stärka och därmed öka små och medelstora företags deltagande
              i offentlig upphandling.
            </seg>
            <seg n="108f12f9">
              Upphandlingsutredningen, som tillsattes 2010, undersöker och
              jobbar med hur upphandlande myndigheter kan använda sin köpkraft
              för att ge ökade affärsmöjligheter för små och medelstora företag.
            </seg>
            <seg n="6d557d68">
              Mycket kan åstadkommas genom befintliga regelverk. Dock behövs
              mer och tydligare information om de möjligheter som faktiskt finns.
              Genom rättsfall i de så kallade Rättviks- och Sigtunamålen från
              förra året har vi nu fått på pränt att det finns en ostridig möjlighet
              att ställa krav på exempelvis djurskydd i livsmedelsupphandlingarna.
            </seg>
            <seg n="7392cec3">
              Det finns möjligheter för offentliga upphandlare att vara mer
              flexibla. En kommun kan välja att dela upp upphandlingar för att
              öppna för fler leverantörer. För små, lokala företag kan den offentliga
              leveransen vara en väsentlig del i intäkten, och affären bidrar
              till att stärka den lokala ekonomin. Innovationsupphandling är
              ett sätt att bidra till teknisk utveckling, och kan därmed komma
              fler kunder till godo. Upphandlingarna kan bidra till att stärka
              både näringsliv och god teknisk utveckling.
            </seg>
            <seg n="31adc43e">
              Näringslivet upplever ändå ofta att upphandlingar är både byråkratiska
              och administrativt krångliga. Det är viktiga synpunkter som måste
              jobbas in i ett förenklat upphandlingsregelverk.
            </seg>
            <seg n="75f38ce9">
              Både Riksbanken och Finansinspektionen bedömer att den finansiella
              stabiliteten är god, men att skuldkrisen i euroområdet alltjämt
              utgör en risk för den finansiella stabiliteten i Sverige.
            </seg>
            <seg n="2d7c8572">
              Som framgår av betänkandet har regeringen initierat en översyn
              av regelverket för hantering av just finansiella kriser och möjligheter
              för myndigheter att ingripa vid en hotande kris. En kommitté,
              som Staffan Anger mycket riktigt nämnde i sitt anförande, har
              tillsatts. Finanskriskommittén kommer under året att lyfta fram
              sina förslag till riksdagen.
            </seg>
            <seg n="7b2d2818">
              Sverige står inför stora utmaningar. Vi ser att krisen i vår
              omvärld har nått Sverige, med ökade varsel som resultat och konjunkturbarometrar
              som visar minus.
            </seg>
            <seg n="602715d7">
              Under de senaste decennierna har Sverige gått från att vara en
              tung industrination till att kombinera detta med att också vara
              ett kunskapsintensivt tjänstesamhälle med ett mer diversifierat
              näringsliv.
            </seg>
            <seg n="7ac415c8">
              Herr talman! Strukturomvandlingen innebär att gamla jobb och
              tekniker försvinner och att nya mer produktiva jobb tillkommer
              när tekniken utvecklas och blir allt mer specialiserad. Strukturomvandlingen
              ställer stora krav både på ett gott företagsklimat, så att nya
              arbetstillfällen kan tillskapas, och på hög förändringsförmåga
              och flexibilitet, inte minst på arbetsmarknadens område.
            </seg>
            <seg n="bc9ee690">
              Centerpartiet driver på för att fortsätta förstärka den företagarlinje
              som påbörjades under föregående mandatperiod. Det måste bli billigare
              och enklare att starta eget och att anställa än vad det är i dag.
              Vi behöver särskilt satsa på de små företagen, eftersom det är
              där som de nya jobben växer fram. Sänkta arbetsgivaravgifter och
              förändrat sjuklöneansvar är viktiga reformer. Jag märker i mina
              kontakter med små företag att frågan om likviditet och möjligheten
              att låna pengar blir alltmer problematisk. Situationen är många
              gånger så allvarlig att utvecklingen av företagen drastiskt försvåras.
              Här återkommer vi med förslag.
            </seg>
            <seg n="051ac5f1">
              Herr talman! Låt mig avslutningsvis konstatera att Sveriges utgångsläge
              för att möta morgondagens alltmer globaliserade ekonomi är i huvudsak
              gott. Sverige är ett öppet, företagsamt land med en välutbildad
              befolkning, konkurrenskraftiga företag, väl fungerande institutioner
              och god ordning i de offentliga finanserna. Men dagens framgångar
              är ingen garanti för morgondagen. Därför anser Centerpartiet att
              vi ständigt måste vara beredda till förnyelse och omprövning,
              att våga tänka nytt och testa gränser.
            </seg>
            <seg n="3e7f61b0">
              Jag vill yrka bifall till utskottets förslag.
            </seg>
          </u>
          <note n="773af4f1">
            Herr talman! Under utgiftsområde 2 hanteras bland annat Finansinspektionen
            och Riksrevisionen.
          </note>
          <note n="d5e042cb">
            I detta anförande instämde Emil Källström (C).
          </note>
          <note type="speaker" n="ab4167fe">
            Anf. 6 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-ac383cf7ec90e705-1" n="a0d885bd">
            <seg n="3325b052">
              Herr talman! Jag har några frågor till Per Åsling som i allra
              högsta grad rör samhällsekonomin, om möjligheterna att finansiera
              vår gemensamma kaka. Frågorna gäller de planer som har framkommit
              de senaste dagarna som Centerpartiet har för Sverige och framtiden.
            </seg>
            <seg n="a9876e6b">
              Er programkommissions ordförande Per Ankersjö sade att det finns
              jobb som svenskar inte vill ta och att det behövs en helt fri
              invandring för att tillsätta de jobben. Han var rak med att jobben
              ska tillsättas till lägre löner. Jag ställde en fråga i kammaren
              i ett ärende som rörde ett annat utskott, och jag fick inte något
              svar, men jag kan ställa frågan igen.
            </seg>
            <seg n="c8fd28a8">
              Den första frågan handlar om vilka jobb svenskar inte vill ha.
              Vilka löner är det tänkt att de ska ta jobben till? På vilket
              sätt påverkar Centerpartiets politik, om den ger genomslag i framtiden,
              möjligheten att finansiera vår gemensamt finansierade välfärd
              och samhällsekonomi?
            </seg>
          </u>
          <note type="speaker" n="8d85c7d9">
            Anf. 7 PER ÅSLING (C) replik:
          </note>
          <u who="per_asling_d761ac" xml:id="i-4d2ed1953a7be113-1" n="dea02165" next="i-829207c00cd8bfcc-1">
            <seg n="6e03beed">
              Herr talman! Centerpartiet har tillsatt en idéprogramgrupp som
              har haft ett uppdrag att ta fram ett idéprogram. Uppdraget var
              att ta fram en vision för en önskad samhällsutveckling i ett långsiktigt
              program. Det är fråga om ett Sverige som är öppet och generöst
              och där människor under stor frihet kan växa. Det ska vara ett
              underifrånperspektiv där både enskilda individer och företag får
              större friheter.
            </seg>
            <seg n="e39e2f05">
              Det är bra att ta den debatten. Det är viktigt att någon initierar
              hur vi vill att världen ska se ut i framtiden, hur vi vill att
              människor ska få röra sig mellan olika länder och regioner och
              på sätt nå självförverkligande och bidra till samhällets utveckling.
            </seg>
            <seg n="ff7fbfac">
              Jag kommer från Jämtland. I både östra och västra Jämtland finns
              en inflyttning på flera områden. I Kall i västra Jämtland har
              människor flyttat in, startat företag och ökat befolkningsunderlaget,
              och på så sätt har samhällsservicen stärkts. Vissa hävdar att
              skolan i Kall finns kvar tack vare inflyttningen.
            </seg>
            <seg n="1869a1ab">
              Jag kan på motsvarande sätt ta fram exempel från Bräcke kommun
              dit det under senare tid har kommit många människor från inte
              minst Tyskland och Holland. De har startat verksamhet och bidragit
              till att det har blivit en tillväxt i den lokala ekonomin. Det
              är väsentligt att lyfta fram.
            </seg>
          </u>
          <note n="6267e838">
            Anf. 8 ANDRE VICE TALMANNEN:
          </note>
          <u who="per_asling_d761ac" xml:id="i-829207c00cd8bfcc-1" n="dea02165" prev="i-4d2ed1953a7be113-1">
            <seg n="1b7daaec">
              Jag får erinra om att replikskiftena ska gälla utgiftsområde
              2.
            </seg>
          </u>
          <note type="speaker" n="b543559f">
            Anf. 9 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-ac383cf7ec90e705-2" n="a0d885bd">
            <seg n="c576c7ca">
              Herr talman! Jag anser att mina frågor gäller utgiftsområdet
              och våra möjligheter att finansiera utgiftsområdet i framtiden.
            </seg>
            <seg n="f01f8011">
              Till vilka löner ska man vara beredd att ta dessa jobb? Vilka
              jobb är det som svenskarna inte vill ha? På vilket sätt undergräver
              eller inte undergräver jag menar att det undergräver detta våra
              möjligheter att finansiera utgiftsområdet?
            </seg>
            <seg n="adb26dca">
              Per Åsling talar om Kall och befolkningsförändringar i Jämtlands
              inland. Jag kan förstå att det för vissa kommunala fastighetsbolag
              är intressant att människor bosätter sig där så att de får in
              en hyra. Men det är inte så det kommer att se ut i Sverige, Per
              Åsling. Med en helt fri invandring, som ni föreslår, kommer många
              kommuner att gå på knäna betydligt mer än i dag. Per Åsling vet
              mycket väl att den gemensamma kakan ska betalas med skattemedel
              skattebetalarnas pengar. Det gäller även jämtländska skattebetalares
              pengar. Vår gemensamma kaka är inte oändlig.
            </seg>
            <seg n="aa05f87e">
              Jag kan själv svara på frågan om löner eftersom Per Åsling inte
              vill göra det. Jag har träffat människor som städar i Helsingfors
              för under 10 000 kronor i månaden på heltid. Jag har träffat människor
              som utför avancerade redovisningstjänster för 12 000 kronor i
              månaden. Men det är kanske för höga löner för Centerpartiet. Vilka
              löner ska de jobba för? På vilket sätt ska vi beskatta de lönerna
              för att finansiera vår gemensamma välfärd och utgiftsområdet?
            </seg>
          </u>
          <note type="speaker" n="800183c9">
            Anf. 10 PER ÅSLING (C) replik:
          </note>
          <u who="per_asling_d761ac" xml:id="i-bc80cf0ad2adddb6-0" n="dea02165">
            <seg n="b9852f84">
              Herr talman! Jag är förvånad över Sällströms inlägg. Ta kontakt
              med verkligheten.
            </seg>
            <seg n="8eb8a6d9">
              Människor kommer till Sverige därför att de befinner sig i krig
              och de är tvungna att fly för sina liv. Människor kommer hit därför
              att de vill återförenas med familjer. Människor kommer hit därför
              att de flyttar från tätbefolkade områden till svensk landsbygd
              eftersom de anser att de kan förverkliga sina liv där, kan jobba
              som företagare eller ta en anställning. Det är väsentliga utgångspunkter
              för ett parti som Centerpartiet, som vill skapa ett samhälle som
              är bra för alla människor, där alla människor behövs, där vi öppnar
              för en större mångfald i samhället.
            </seg>
            <seg n="606a0831">
              Dessa människor som kommer hit, Sven-Olof Sällström, bidrar till
              det svenska välståndet, bidrar till den svenska samhällsekonomin
              och bidrar till att alla får det bättre.
            </seg>
          </u>
          <note n="b6847e59">
            Överläggningen var härmed avslutad.
          </note>
          <note n="ee1b62d6">
            5 § Allmänna bidrag till kommuner
          </note>
          <note n="685fedf3">
            Föredrogs
          </note>
          <note type="speaker" n="fda33b39">
            Anf. 11 PIA NILSSON (S):
          </note>
          <u who="pia_nilsson_20e3b2" xml:id="i-0f8483cd6ad3b5dc-0" n="ca65fbc6">
            <seg n="996e30e8">
              Herr talman! Sveriges ekonomi har gjort tydlig halt. Tillväxten
              bromsar in, varslen ökar, arbetslösheten stiger. Pessimismen breder
              ut sig. Prognoserna är dystra. Största möjliga avvaktan råder.
            </seg>
            <seg n="887d7a2b">
              Är det en konjunktursvacka eller är det en kris? Är det samma
              magnitud i de dystra prognoser som levereras i dag jämfört med
              krisåren 20082009? Det finns inget tydligt svar eftersom det är
              hart när omöjligt att i dagsläget veta hur konjunkturen kommer
              att utvecklas de närmaste åren. Kvalificerade gissningar är vad
              vi får förhålla oss till.
            </seg>
            <seg n="f36e3545">
              Verkligheten har även hunnit i kapp finansminister Anders Borg
              som för bara några månader sedan försvarade sin tillväxtprognos
              på 2,7 procent för nästa år men som nu tvingas retirera. En reviderad
              prognos sägs komma vilken dag som helst.
            </seg>
            <seg n="85376172">
              Herr talman! Det försämrade ekonomiska läget påverkar i allra
              högsta grad utvecklingen i våra kommuner och landsting. I år kommer
              resultatet att bli rekordartade 18 miljarder, men det beror främst
              på återbetalda premier från Afas sjukförsäkring. Det faktiska
              resultatet hamnar på en betydligt lägre nivå drygt 6 miljarder.
            </seg>
            <seg n="cae598ec">
              Från SKL rapporteras nu att ett flertal kommuner och landsting
              tar höjd för sämre ekonomiska tider genom att införa stopp för
              nyanställningar, stopp för återanställningar och stopp för inköp
              kombinerat med skattehöjningar för att klara en budget i balans.
            </seg>
            <seg n="54f7cd11">
              Regeringen räknar med ett överskott för kommunsektorn de kommande
              åren på mellan 11 och 13 miljarder. Sveriges Kommuner och Landsting,
              SKL, är däremot mer pessimistiska och beräknar att resultatet
              nästa år kommer att landa på 9 miljarder. Ett resultat på 89 miljarder
              ger intryck av en ekonomi i god ordning, men det spretar betänkligt.
              En tredjedel av kommunerna och nästan hälften av landstingen beräknas
              ha underskott.
            </seg>
            <seg n="57ea397a">
              Men, herr talman, för att nå ett överskott på 9 miljarder förutsätts
              att statsbidragen höjs med 2 procent årligen och att kommunalskatten
              ökar med 40 öre jämfört med dagens nivå. Det krävs alltså både
              höjda statsbidrag och höjd skatt för att nå målet om god ekonomisk
              hushållning, enligt Sveriges Kommuner och Landsting.
            </seg>
            <seg n="724c6204">
              Efter att regeringen tvingats backa om besparingar på gymnasieskolan
              slipper kommunerna åtminstone en neddragning av statsbidraget,
              men i övrigt finns inga nya förstärkande bidrag aviserade från
              regeringen.
            </seg>
            <seg n="de23c177">
              Herr talman! Det finns flera orsaker till den ansträngda ekonomin
              framöver. En är kostnadstrycket från de demografiska förändringarna.
              Vi får fler barn och fler äldre, vilket är glädjande, men det
              ställer ökade krav på kommunsektorn. En annan orsak är ett ökat
              investeringsbehov. Skolor har blivit uttjänta, och en effektivare
              vård kräver en annan typ av sjukhus.
            </seg>
            <seg n="f6745629">
              Värst drabbade av de ekonomiska försämringarna är landstingen.
              I fjol, herr talman, gick 17 av de 20 landstingen med underskott,
              och de kommande åren ser det ekonomiska läget mycket ansträngt
              ut. Trots att det pågår ett omfattande arbete med att effektivisera
              verksamheterna tvingas många landsting höja skatten redan nästa
              år.
            </seg>
            <seg n="c3f77c63">
              Herr talman! Att den samhällsekonomiska utvecklingen och oron
              i omvärlden även påverkar ekonomin för kommuner och landsting
              är nog lika sant som amen i kyrkan. Men regeringen kan inte undandra
              sig sitt ansvar genom att lägga all skuld i knäet på krisande
              euroländer. De beslut som regering och riksdag fattar påverkar
              i allra högsta grad kommunernas ekonomi.
            </seg>
            <seg n="872d7f31">
              Det tydligaste exemplet är arbetsmarknadspolitiken eller snarare
              bristen på densamma. Arbetslösheten närmar sig 8 procent och 400
              000 svenskar står utan jobb samtidigt som företag inte hittar
              kompetent arbetskraft. Allt fler arbetslösa försörjs via socialbidrag.
            </seg>
            <seg n="d2121a57">
              När kommunerna tvingas betala 11 miljarder i socialbidrag, herr
              talman, minskar utrymmet för satsningar på till exempel skolan,
              som är i stort behov av förstärkningar. De senaste i raden av
              kunskapsmätningar visar återigen att svenska elever tappar i förhållande
              till andra länders, den här gången i något så grundläggande som
              läsförståelse. Resultaten i grundskolan har sjunkit sex år i rad.
            </seg>
            <seg n="212579e6">
              Herr talman! Kommunerna drabbas dubbelt av arbetslösheten, dels
              genom uteblivna skatteintäkter, dels genom ökade kostnader för
              socialbidrag. Välfärden tar stryk. Då krävs politisk handlingskraft.
            </seg>
            <seg n="8fcfdb32">
              Därför blir jag lika förvånad varje gång Alliansens företrädare
              påstår att man har lyckats stärka arbetslinjen och fått fler i
              arbete. Arbetslösheten har skenat i väg till 8 procent, ungdomsarbetslösheten
              växer för var dag, och kommunerna tvingas betala 11 miljarder
              i socialbidrag.
            </seg>
            <seg n="cc06dc33">
              Det är dags, herr talman, för Alliansen att våga se verkligheten
              i vitögat och inte gömma sig bakom illusionen om att ha förstärkt
              arbetslinjen.
            </seg>
            <seg n="c89d5993">
              Och vad händer med skatteutjämningssystemet? Regeringens ovilja
              att ta itu med den viktiga frågan är häpnadsväckande. Varje gång
              ansvarigt statsråd Peter Norman fått frågan har svaret varit likalydande:
              Beredning pågår. En enig utjämningskommitté lade i april förra
              året fram förslag på en rad förändringar, men ingenting har hänt
              sedan dess. Många kommuner förlorar miljonbelopp på grund av regeringens
              handlingsförlamning. Så plötsligt förra veckan aviserade statsrådet
              Norman att något är på gång. Vad återstår att se.
            </seg>
            <seg n="3414aceb">
              Herr talman! Redan i november ställde sig majoriteten i riksdagen
              bakom regeringens budgetramar för 2013. När det beslutet fattades
              reserverade vi oss till förmån för vårt förslag. Förslaget har
              fallit, men vi vidhåller vår politik och anser att anslaget till
              kommunsektorn borde ha varit 1,7 miljarder högre än regeringens
              belopp pengar som gör skillnad.
            </seg>
            <seg n="103eed43">
              Det handlar om stimulansbidrag till barnomsorg på obekväm arbetstid,
              om resurser till förskoleklasser så att fler barn får en bra start
              på sin skolgång och om rejäla satsningar på att förbättra elevernas
              resultat i skolan genom minskade klasstorlekar.
            </seg>
            <seg n="09c408c5">
              Men störst av allt är jobbpolitiken. Vi erbjuder utbildningskontrakt
              till ungdomar som saknar gymnasieutbildning. Vi satsar på bristyrkesutbildningar
              och introduktionsjobb. Unga och långtidsarbetslösa erbjuds riktiga
              jobb med avtalsenliga villkor i stället för fas 3. Vi förstärker
              sjukförsäkringen. Vi förbättrar arbetslöshetsförsäkringen.
            </seg>
            <seg n="ab4bd344">
              Detta, herr talman, är förslag som leder till fler arbeten, till
              högre skatteintäkter och till minskade socialbidrag. Det kallar
              jag politisk handlingskraft.
            </seg>
            <seg n="0318869b">
              Herr talman! Svensk ekonomi gör tydlig halt. Tillväxten bromsar
              in. Arbetslösheten ökar. Skatteintäkterna minskar. Största möjliga
              avvaktan råder. Alla håller andan.
            </seg>
            <seg n="f3c487a6">
              Då duger det inte att så ensidigt lägga skulden i knäet på krisande
              euroländer. Då krävs handlingskraft som förmår skapa förutsättningar
              för fler i sysselsättning och förbättrad matchning på arbetsmarknaden.
              Då skapas också utrymme för Sveriges kommuner och landsting att
              utveckla och förbättra skolan, vården och omsorgen.
            </seg>
            <seg n="02286861">
              Herr talman! Misslyckad jobbpolitik kostar, och det är kommunerna
              som får stå för notan. Detta är inte rimligt!
            </seg>
          </u>
          <note type="speaker" n="7514f1d7">
            Anf. 12 PER BOLUND (MP):
          </note>
          <u who="per_bolund_4dcd65" xml:id="i-2a26269cdcd1e834-1" n="8d6a1404">
            <seg n="7965537e">
              Herr talman! Kommuner och landsting står för mycket av den välfärd
              som vi alla är i behov av och som gör Sverige till ett bra och
              tryggt land att leva i. Tack vare den verksamhet som pågår varje
              dag, vecka och månad i kommuner och landsting kan vi alla räkna
              med en sjukvård av hög kvalitet när vi blir sjuka, en äldreomsorg
              som tar hand om våra gamla och en skola som utbildar våra barn.
            </seg>
            <seg n="34d078d7">
              Men för att man ska kunna hålla hög kvalitet inom ett område
              krävs det som vanligt också tillräckliga resurser för att klara
              verksamheten.
            </seg>
            <seg n="05f1f873">
              Som vi hörde i det tidigare inlägget beräknas kommunerna i år
              gå med överskott. Men redan kommande år flaggar Sveriges Kommuner
              och Landsting för att ekonomin kommer att försämras för kommun-
              och landstingssektorn. Enligt Sveriges Kommuner och Landsting
              kommer, som vi hörde, en tredjedel av kommunerna och nästan hälften
              av landstingen att ha underskott under kommande år. Många av landets
              kommuner och landsting kommer att tvingas höja skatten.
            </seg>
            <seg n="5990d987">
              Sveriges Kommuner och Landsting räknar med att kommunsektorns
              resultat, utan högre statsbidrag och utan de skattehöjningar som
              man tvingas till, kommer att falla successivt ned till minus 10
              miljarder kronor år 2016, enligt deras beräkningar.
            </seg>
            <seg n="57a0ab98">
              Herr talman! En viktig anledning till det är självklart arbetslösheten.
              När varslen i dag duggar tätt över Sverige är det tydligt att
              det kommer att få konsekvenser även för kommun- och landstingssektorn.
              Enligt de flesta prognoser kommer arbetslösheten att öka ytterligare,
              från redan höga nivåer, under de kommande åren. En ökad arbetslöshet
              minskar självfallet skatteinbetalningarna till kommunerna. Samtidigt
              kommer detta också, som vi hörde i tidigare inlägg, att öka kommunernas
              kostnader för försörjningsstöd. Det finns en mycket tydlig orsak
              till det. Det är att regeringens politik har medfört försämringar
              av trygghetssystemen som gör att en mycket stor del av befolkningen
              inte längre omfattas av a-kassa och sjukförsäkring.
            </seg>
            <seg n="990558f0">
              Allt fler av dem som inte får sina resurser från a-kassa eller
              sjukförsäkring hänvisas i stället till kommunernas socialkontor.
              Det krävs att man går till kommunen för att få sin försörjning
              och få en ekonomi så att man klarar sig.
            </seg>
            <seg n="fa4c3e57">
              Detta är självklart bekymmersamt, inte minst för den enskilde
              som ju får en väldigt dålig ekonomi men självfallet också för
              kommunerna som får svårt att få ekonomin att gå ihop. Det är uppenbart
              att det i slutändan riskerar att leda till nedskärningar i välfärden,
              i vården, skolan och omsorgen. Sammantaget riskerar den här utvecklingen
              att leda till att Sveriges kommuner och landsting kommer att förlora
              många miljarder under de kommande åren i minskade intäkter och
              ökade utgifter.
            </seg>
            <seg n="292bd8fa">
              Jag förutspår att vi från regeringspartierna kommer att få höra
              att man följer utvecklingen i kommunsektorn och är beredd att
              gå in med insatser om det skulle behövas. Det är en retorik som
              vi har hört tidigare från regeringspartiernas sida.
            </seg>
            <seg n="2887357c">
              Frågan som jag ställer mig är om regeringen kommer att upprepa
              samma misstag som man gjorde vid krisen 20082009. Vi minns alla
              att det då kom tydliga varningar, precis som vi ser nu, om att
              ekonomin i kommun- och landstingssektorn skulle försämras. Varslen
              skulle sprida sig även till kommunsektorn. Vi från oppositionen
              och Miljöpartiet krävde då att man skulle möta detta med aktiva
              åtgärder, att man skulle skjuta till de resurser som krävdes till
              kommuner och landsting så att de skulle kunna undvika att säga
              upp sin personal och skära ned i just den välfärd som vi alla
              anser är viktig.
            </seg>
            <seg n="5d21891f">
              Regeringens respons var att i varje debatt säga nej, nej, nej.
              Varje gång vi krävde mer resurser sade man nej tills man helt
              plötsligt efter lång tid vände 180 grader och sade: Ja, vi skjuter
              till resurser. Det behövs krisåtgärder för att möta kommunernas
              och landstingens dåliga ekonomi.
            </seg>
            <seg n="4b315fce">
              Problemet var bara att då var det för sent. Då hade kommunerna
              och landstingen redan fastställt sina budgetar. Man hade tvingats
              anpassa sig till den försämrade ekonomin. Man tvingades säga upp
              människor ur välfärden. Man drog ned på just de verksamheter som
              vi borde värna och klara av under en ekonomisk nedgång. De som
              fick betala för regeringens hantering av kommunsektorns ekonomi
              var de unga, barnen i skolan och de äldre.
            </seg>
            <seg n="6bf784d5">
              Jag vill gärna höra från regeringsföreträdarna här i dag om man
              kommer att agera på ett annat sätt den här gången om ekonomin
              visar sig bli ännu sämre eller om man kommer att göra om sitt
              misstag som man gjorde vid krisen 20082009.
            </seg>
            <seg n="90d14b51">
              Herr talman! Vi i Miljöpartiet tänker inte stå passiva. Vi föreslår
              ett antal olika förstärkningar av kommunernas och landstingens
              verksamheter under de kommande åren. Exempelvis anser vi att kommunerna
              ska ta ett stort ansvar för att hjälpa till med att minska arbetslösheten,
              inte minst bland unga. Därför föreslår vi att alla Sveriges unga
              mellan 16 och 17 år ska erbjudas sommarjobb och utvecklad praktik.
              För att det inte ska belasta kommunernas ekonomi och välfärden
              föreslår vi att vi skjuter till närmare 2 miljarder till kommunsektorn
              under de kommande fyra åren.
            </seg>
            <seg n="ad0c35c8">
              Vi tycker också att kommunerna ska få ett mer utpekat ansvar
              för att hjälpa unga in i arbete. Arbetsförmedlingen skulle behöva
              ett tydligt ansvar och ett uppdrag att samverka med kommunerna
              för att tillsammans ge det stöd och den hjälp som behövs individuellt
              för unga att komma i arbete. Genom en sådan samverkan skulle de
              unga slippa att som i dag bollas runt mellan olika instanser och
              olika utövare av verksamheter.
            </seg>
            <seg n="67d27172">
              Vi tror också att matchningen till jobb skulle kunna förbättras
              avsevärt. Det finns många exempel runt om i kommunerna där det
              funkar alldeles utmärkt. Det skulle behöva göras mer generellt
              runt om i Sverige. För att kunna möjliggöra en sådan verksamhet
              avsätter vi pengar till kommunsektorn, till exempel till Navigatorcentrum
              där arbetsförmedling och kommun kan samverka för att få unga i
              arbete.
            </seg>
            <seg n="fedec933">
              Men, herr talman, det behövs också riktade insatser för att få
              en ökad kvalitet i välfärden inom kommun- och landstingssektorn.
              Inte minst kan vi se att det gäller inom äldreomsorgen, där ett
              antal olika vårdskandaler har visat på hur stora brister det kan
              finnas i vården av våra äldre. Det visar också vilka konsekvenser
              minskade resurser till välfärden kan få.
            </seg>
            <seg n="3ea085d4">
              Från Miljöpartiets sida vill vi möta det med aktiva åtgärder.
              Vi föreslår en satsning på totalt 4 miljarder kronor under de
              kommande åren, just för att kunna se till att det blir en ökad
              bemanning och bättre villkor för dem som arbetar inom äldreomsorgen.
              Kombinationen av våra satsningar skulle ge en mer rimlig arbetssituation
              för personalen, bättre personalförsörjning och därmed bättre vård
              och omsorg för de äldre.
            </seg>
            <seg n="049f0fae">
              Herr talman! Även skolan behöver förbättras avsevärt. Det visar
              inte minst utvecklingen allt färre verkar nå kunskapsmålen. Sverige
              sjunker år efter år i jämförande studier av elevernas kunskaper.
              Då måste det skjutas till mer resurser till skolan.
            </seg>
            <seg n="66edb692">
              Miljöpartiet satsar över 8 miljarder under fyra år på kompetensutveckling
              för Sveriges lärare och därmed också högre lönenivåer för lärarkåren.
              Det finns forskning som tydligt visar på en stark korrelation
              mellan lärarnas kompetensutveckling och elevernas kunskapsutveckling.
              Vi tycker att det är dags att lyssna på den forskningen och satsa
              på kompetensutveckling för lärarna, som har visat sig vara ett
              väldigt träffsäkert sätt att höja kvaliteten i skolan. Vårt förslag
              om en tydlig koppling mellan kompetensutveckling och avtal mellan
              fackliga företrädare och huvudmännen i skolan kommer att leda
              till högre lönenivåer och därmed högre status för läraryrket i
              Sverige, och det är något som verkligen är nödvändigt.
            </seg>
            <seg n="fdc6a53b">
              I stället för regeringens misslyckade skolsatsningar, som får
              göras om, dras tillbaka och revideras, föreslår Miljöpartiet en
              tydlig satsning på ökade resurser till skolan. Det är vad vi anser
              att skolan behöver.
            </seg>
            <seg n="8cb177a9">
              Utöver detta föreslår vi en satsning på högre kvalitet i fritidsverksamheten
              och bättre elevhälsa. Fritidshem är avgörande för att ge våra
              barn en meningsfull fritid men också som ett redskap för att nå
              kunskapsmålen. Tyvärr har vi under en lång tid sett nedskärningar
              som har gjort att storleken på barngrupperna på fritidshem har
              ökat från 18 barn till över 40 barn under de senaste 20 åren.
              Det är en fullständigt ohållbar situation.
            </seg>
            <seg n="31bba633">
              Miljöpartiet anser att det behövs utökade resurser så att fritis
              kan vara den positiva plats för lärande och stimulans som våra
              barn har rätt till. Vi ser hur regeringen tvärtom genom olika
              reformer har sparat in, till exempel den nya gymnasiereformen
              som man har ansett skulle ge besparingsmöjligheter för skolan.
              Nu har man tillfälligt stoppat besparingarna. Men frågan är hur
              länge det kommer att hålla, hur länge regeringen kommer att kunna
              hålla fingrarna borta från att skära ned på kommunernas resurser
              till skolan.
            </seg>
            <seg n="00e6ecdf">
              Herr talman! Vi anser att det även behövs förstärkningar på klimatsidan
              till kommunerna. Vi vill göra om den succé som det var att ha
              ett klimatinvesteringsprogram som gjorde att kommunerna kunde
              göra investeringar i att minska sina utsläpp och samtidigt ge
              många nya arbetstillfällen runt om i Kommunsverige. Där föreslår
              vi nya insatser i budgeten.
            </seg>
            <seg n="1fe94e26">
              Det behövs också, tyvärr kan man säga, insatser för att klimatanpassa
              Sveriges kommuner. Vi ser hur vi närmar oss en värld med fyra
              graders uppvärmning om inte utsläppen kan minskas. Det kommer
              att få stora konsekvenser. Det mest lönsamma är att förebygga
              innan katastrofen inträffar, att anpassa vårt samhälle. Även här
              föreslår Miljöpartiet satsningar till kommunerna för att de ska
              kunna rusta sina samhällen för att möta klimatförändringen.
            </seg>
            <seg n="933dcda6">
              Utöver dessa riktade insatser till kommunerna föreslår vi under
              utgiftsområdet satsningar på generella stöd till kommunsektorn.
              Under de fyra åren som budgeten omfattar är det sammanlagt 7 miljarder
              kronor för generella bidrag till kommunerna som Miljöpartiet föreslår
              i sitt budgetalternativ.
            </seg>
            <seg n="acde973f">
              Herr talman! Eftersom riksdagen redan har beslutat om de ramar
              som gäller budgeten, där vårt förslag tyvärr blev nedrustat, kan
              vi inte längre göra de satsningarna. I stället väljer vi att redovisa
              våra synpunkter på vilka kvalitetsförstärkningar och resursförstärkningar
              som behövs för kommunal- och landstingssektorn i ett särskilt
              yttrande i ärendet.
            </seg>
          </u>
          <note type="speaker" n="a19b00ee">
            Anf. 13 ULLA ANDERSSON (V):
          </note>
          <u who="ulla_andersson_ab2816" xml:id="i-5c770399c63c674f-0" n="a2297472">
            <seg n="8458a1dd">
              Herr talman! Sveriges Kommuner och Landsting har gjort en enkätundersökning
              som visar att nästan hälften av landets kommuner planerar riktade
              besparingar och att 20 procent höjer avgifter. Cirka var tredje
              kommun beräknas gå med underskott nästa år, och väldigt många
              landsting drar ned på sjukvårdspersonal. Vi kan se det i Skåne,
              Helsingfors, Uppsala och så vidare. Varken kommuner eller landsting
              kommer att klara en god ekonomisk hushållning år 2013.
            </seg>
            <seg n="b051d63b">
              Enligt Konjunkturinstitutets olika beräkningar har den kommunfinansierade
              sysselsättningen minskat med 21 000 personer mellan 2006 och 2011.
              I och med att befolkningen under samma tidsperiod ökade med 350
              000 personer har det resulterat i minskad personaltäthet och försämrad
              kvalitet på en rad områden. Behoven av fler anställda och ökade
              resurser till kommuner och landsting är med andra ord stora.
            </seg>
            <seg n="0a448171">
              Vi står inför ett vägval. Antingen fortsätter vi på den inslagna
              vägen med allt mindre resurser i förhållande till de behov som
              finns i välfärden och med arbetsvillkor som ofta är långt ifrån
              goda. Eller så väljer vi en väg med mer resurser och ökad kvalitet
              genom fler anställda och bättre arbetsvillkor i form av fasta
              heltidstjänster och ett ökat inflytande.
            </seg>
            <seg n="12350cef">
              När vi tittar på partiernas olika budgetförslag för kommunsektorn
              kan vi tydligt se att för de borgerliga partierna är sänkta skatter
              överordnat allt annat. Sänkt bolagsskatt är viktigare än fler
              anställda i äldreomsorg, förskola och skola. Redan har 100 000
              tvingats sluta jobba helt eller gått ned i arbetstid för att den
              offentliga äldreomsorgen inte är tillräckligt utbyggd. Frågan
              är hur regeringens arbetslinje rimmar med det.
            </seg>
            <seg n="e4eaf439">
              Är det så att kvinnors arbetskraft inte anses vara tillräckligt
              viktig eller att det arbete som utförs av professionell personal
              i äldreomsorgen lika gärna kan utföras oavlönat hemma?
            </seg>
            <seg n="f3ea5612">
              Jag vill påstå att äldreomsorgen är vår tids stora feministiska
              fråga. Om inget görs, vilket verkar vara regeringens linje, kommer
              de kvinnor och män som en gång slogs för dagis åt alla tvingas
              se sina barn gå ned i arbetstid eller sluta jobba helt för att
              ta hand om dem.
            </seg>
            <seg n="95850701">
              För att klara de växande behoven inom äldreomsorgen behöver antalet
              anställda öka med 70 procent fram till år 2050 för att hålla samma
              kvalitet som i dag. Då behövs såklart ökade resurser men också
              bättre arbetsvillkor.
            </seg>
            <seg n="8fabe82b">
              I dag är fyra av tio som jobbar inom äldreomsorgen visstidsanställda.
              Sex av tio tvingas jobba deltid, och genomsnittsåldern för en
              visstidsanställd undersköterska är så hög som 35 år. Så kan vi
              inte ha det. Därför föreslår Vänsterpartiet en lagstiftning för
              rätt till fasta jobb på heltid.
            </seg>
            <seg n="6e6df624">
              Det behövs också fler anställda i äldreomsorgen i dag och i framtiden.
              Vi anslår därför 4 miljarder de närmaste tre åren till en särskild
              satsning för att öka bemanningen och kvaliteten inom äldreomsorgen.
              Det är vårt vägval.
            </seg>
            <seg n="1e0eecc2">
              Staten vältrar över alltmer ansvar på kommunerna för arbetslösheten.
              Det syns inte minst på att kostnaderna för försörjningsstöd har
              ökat med 25 procent sedan 2006. År 2011 tvingades 12 procent av
              befolkningen mellan 20 och 64 år leva på socialbidrag. Var fjärde
              ensamstående förälder tvingades söka socialbidrag.
            </seg>
            <seg n="1ec378fd">
              Nedmonteringen av a-kassan har lett till ett kraftigt ökat bidragsberoende.
              I dag får fler ersättning från socialkontoren än från arbetslöshetsförsäkringen,
              trots att vi har massarbetslöshet.
            </seg>
            <seg n="bec4a222">
              Arbetslösa ska kunna försörja sig utan att gå till socialen,
              menar vi. Vi måste ha en regering som tar ansvar för arbetsmarknadspolitiken
              i stället för att lasta över ansvaret på kommunerna.
            </seg>
            <seg n="d071b929">
              I dag saknar två tredjedelar av de inskrivna vid Arbetsförmedlingen
              rätt till a-kassa. Förutom att de får en svår ekonomisk situation
              innebär det en minskad efterfrågan i samhället och att den arbetslöse
              inte får ta del av Arbetsförmedlingens program på samma villkor
              som de som uppbär a-kassa.
            </seg>
            <seg n="fba72988">
              Neddragningarna av de arbetsmarknadspolitiska insatserna får
              konsekvenser i ökad långtidsarbetslöshet. Den har ökat med 70
              procent sedan 2006, och antalet som har varit arbetslösa i två
              år eller längre har ökat med 188 procent. Vi får en sämre fungerande
              arbetsmarknad och en sämre ekonomisk utveckling eftersom färre
              kan bidra.
            </seg>
            <seg n="ba61ff5c">
              Vänsterpartiet anser att grundförsäkringen i arbetslöshetsförsäkringen
              ska förändras så att den omfattar fler än i dag. Alla som har
              varit arbetslösa tre månader eller längre, står till arbetsmarknadens
              förfogande och deltar i de aktiviteter de ska omfattas av våra
              föreslagna lagförändringar.
            </seg>
            <seg n="b001e95e">
              Om fler har a-kassa kan de kommunala arbetsmarknadsprogrammen
              kraftigt minskas och alla arbetssökande i stället erbjudas bättre
              stöd från Arbetsförmedlingen. Det skulle öka värdigheten, förbättra
              samhällsekonomin och förbättra möjligheterna för den arbetslöse
              att få ett jobb.
            </seg>
            <seg n="5e73c4d3">
              Herr talman! För oss är det avgörande att alla elever ska ha
              lika tillgång till utbildning och lika kvalitet på sin utbildning.
              Skolan ska kompensera för elevers olika förutsättningar. Utbildningen
              ska vara likvärdig. De senaste decenniernas skolreformer har fört
              oss allt längre bort från målet en likvärdig skola. Kunskapsskillnaderna
              och segregationen ökar. Alltför många elever lämnar grundskolan
              respektive gymnasiet utan fullständiga betyg. Utvecklingen måste
              vändas.
            </seg>
            <seg n="972402be">
              Vi gör därför en storsatsning på högre kvalitet och bättre kunskap
              i skolan. Satsningen innehåller flera delar som kompletterar varandra.
              Vi anslår 1 skolmiljard per år i riktade statsbidrag som Skolverket
              ska fördela direkt till de elever och de skolor som har de största
              behoven.
            </seg>
            <seg n="40c67bf7">
              Därutöver anslår vi 6 miljarder kronor de närmaste tre åren som
              riktade statsbidrag för att successivt öka lärartätheten i skolan
              generellt. Det behöver skolan, det behöver barnen och det behöver
              Sverige.
            </seg>
            <seg n="e1d327d7">
              Herr talman! Tankesmedjan Sektor 3 har nyligen gjort en opinionsundersökning
              som visar att endast 3 procent av svenska folket skulle välja
              ett vinstdrivet företag i välfärden. Övriga skulle välja det offentliga,
              icke vinstdriven organisation eller företag med restriktioner
              på vinst.
            </seg>
            <seg n="c45bb826">
              Sektor 3 är orolig över den utveckling man ser med en ökad monopolisering
              av storföretag. Deras slutsats är att dagens system inte främjar
              mångfald utan gynnar storbolagen. Detta kunde vi nyligen läsa
              i en debattartikel i Svenska Dagbladet.
            </seg>
            <seg n="259a28f7">
              Det som skiljer Sveriges privatiserade välfärd från andra länders
              är dels att vi inte reglerar den, dels att vi tillåtit en betydligt
              starkare ägarkoncentration. I till exempel USA har de tio största
              bolagen endast 13 procent av hemsjukvården. I Sverige har två
              riskkapitalbolag 50 procent av den privatiserade äldreomsorgen,
              och bägge är registrerade i skatteparadis. Tio privata skolaktiebolag,
              ofta ägda av riskkapitalbolag, har 40 procent av skoleleverna.
              Vi ser en alltmer oligopolistisk struktur i den privatiserade
              välfärden.
            </seg>
            <seg n="55e60e03">
              Det skärs guld med täljkniv. Glada Hudikgymnasiet har 22 procent
              i vinstmarginal, Lunds fordonstekniska 29 procent, Kitas utbildning
              AB 28 procent och så vidare. Det är dessutom tre gånger lönsammare
              att bedriva äldreomsorg än att ha ett elbolag. Sjukvård, utbildning
              och omsorg har en högre beräknad avkastning än banker. Hela 8,7
              miljarder togs ut i vinst 2010, vilket motsvarar lönen för 22
              000 undersköterskor.
            </seg>
            <seg n="e4f68974">
              Moderaten Gunnar Hökmark hävdar att vinster i välfärden är en
              förutsättning för social trygghet och välfärd. Det är naturligtvis
              nonsens. Få kan väl tro att det är vinstintresset som har byggt
              upp den svenska välfärden.
            </seg>
            <seg n="f84d99a0">
              I dag anser åtta av tio svenskar att företag inte borde tillåtas
              plocka ut vinster från den skattefinansierade välfärden.
            </seg>
            <seg n="a415e1fa">
              För oss är en förutsättning för en riktigt bra välfärd att kvaliteten
              och behoven sätts främst. Vi menar att kommersialiseringen pressar
              både privat och offentlig välfärd att sätta lönsamheten före behov
              och kvalitet och att människor bemöts alltmer utifrån hur lönsamma
              de är i stället för utifrån behov.
            </seg>
            <seg n="2f786a0c">
              Vänsterpartiet föreslår att skattemedel inte ska kunna gå till
              vinstsyftande och vinstutdelande företag i vård, skola, förskola
              och omsorg. Kooperativa och ideella företag berörs inte. Privata
              bolag kan omvandlas till aktiebolag med vinstutdelningsbegränsning.
            </seg>
            <seg n="a201fc30">
              Då kan alla som har ett reellt intresse av att utveckla kvaliteten
              i välfärden, det vill säga de som inte gör det för pengarnas skull,
              fortsätta, och mindre aktörer som stiftelser, organisationer och
              föreningar får bättre möjligheter. Drygt 8 miljarder skulle då
              kunna användas till vård, skola och omsorg pengar som nu går till
              vinster.
            </seg>
            <seg n="af48af85">
              Men Gunnar Hökmark skulle uttrycka det så här: Det är en attack
              på det egna livet att förbjuda vinster i välfärden. Så talar en
              tvättäkta moderat.
            </seg>
            <seg n="1deec574">
              Herr talman! Värdet av statsbidragen urholkas i takt med kommunernas
              pris- och löneökningar eftersom de inte räknas upp. Vänsterpartiet
              föreslår därför att de generella statsbidragen till kommunerna
              värdesäkras genom att de automatiskt räknas upp för pris- och
              löneförändringar. Denna reform kostar ungefär 2 ½ miljard per
              år, men vi menar att det är absolut avgörande för att kvaliteten
              i kommunernas välfärdstjänster ska upprätthållas. Annars sker
              en årlig urholkning som vi inte vill ha.
            </seg>
            <seg n="9a23a425">
              För oss är en väl utbyggd välfärd helt avgörande för den ekonomiska
              utvecklingen och för kvinnors levnadsvillkor. Det är ett fundament
              för jämställdhet och jämlikhet. Därför väljer vi att kraftigt
              öka anslagen till vård, skola och omsorg. Vi väljer en väg där
              drygt 50 000 fler kan anställas i välfärden inom de närmaste tre
              åren. Vi menar nämligen allvar när vi säger att vi behöver och
              vill se en bättre kvalitet i välfärden. Det är vårt vägval.
            </seg>
            <seg n="e04d5c41">
              Herr talman! Vår budget har fallit, men vi har lämnat ett särskilt
              yttrande som beskriver våra olika förslag.
            </seg>
          </u>
          <note type="speaker" n="f9892bad">
            Anf. 14 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_f36c1c" xml:id="i-27693423f6a26f20-0" n="e60d2e8d">
            <seg n="7eae20f7">
              Herr talman! I dag debatteras utgiftsområde 25 Allmänna bidrag
              till kommuner. Det är ett område som behandlar anslag till kommunalekonomisk
              utjämning. Det uppgår i år till 85 603 miljoner kronor. Det är
              en höjning med 3,6 miljarder jämfört med 2012. Där ingår två anslag
              som går till utjämningsbidrag till LSS-kostnader på 3 297 miljoner
              kronor och organisationer inom det kommunalekonomiska området
              på 5 350 000. Totalt uppgår anslagen inom utgiftsområdet till
              88 905 miljoner kronor 2013.
            </seg>
            <seg n="6e13bbba">
              Den stora delen av våra välfärdstjänster har sin hemvist i Kommun-
              och Landstingssverige i form av vård, skola och omsorg. Olika
              utskott i denna riksdag har debatterat och beslutat i sakfrågorna
              inom ramen för sitt respektive utgiftsområde. Dessa lokala och
              regionala verksamheter som genomförs i våra kommuner och landsting
              är de som i huvudsak finansierar verksamheten genom kommunalskatter
              till primärkommuner, landsting och regioner.
            </seg>
            <seg n="1a493dc5">
              Kommun- och Landstingssverige ser olika ut, inte bara geografiskt
              utan även när det gäller utformning och styrande majoriteter och
              minoriteter. Detta innebär att det till allra största delen är
              våra beslutsfattare på kommun-, region- och landstingsnivå som
              tillsammans med sina partier äger att styra och utforma verksamheterna
              på den egna arenan.
            </seg>
            <seg n="fa2c887c">
              Alla kommuner, landsting och regioner lever under samma regering
              och samma regelverk. Det går inte ihop med debattinläggen från
              oppositionen om att allting är så förfärligt och att det alltid
              saknas pengar. Två kommuner som ser likadana ut kan ha ekonomier
              som ser olika ut trots att man har samma regering. Trots att det
              är två likvärdiga kommuner med samma förutsättningar skiljer de
              sig åt och har olika utslag vad beträffar placeringar i jämförelser
              och rankningslistor.
            </seg>
            <seg n="f6f7a5a6">
              Två lärare och allt annat lika, det vill säga att de lever under
              samma regering, samma riksdag, samma regelverk och jobbar på likvärdiga
              skolor, kan ge elever undervisning som ger helt olika resultat.
            </seg>
            <seg n="473a1f5c">
              Hur kan det komma sig att det på det ena av två äldreboenden
              i två likvärdiga kommuner finns möjlighet att arrangera solterapi,
              göra utflykter och ha frågesport men inte på det andra?
            </seg>
            <seg n="68c4ae89">
              Hur kan det komma sig att Greta som behöver få hemhjälp medan
              hon duschar och som ber att få sängen bäddad kan få detta på en
              ort men inte på en annan?
            </seg>
            <seg n="4c13b0e7">
              Varför säger jag då detta? Jo, därför att det dagligen fattas
              beslut långt från Sveriges riksdag vilket gör att olika personer
              kommer att möta andra människor och gemensamt forma den verksamhet
              som är allra närmast. De styrs av förvaltningar som styrs av politiska
              beslut på lokal och regional nivå där samma mängd pengar leder
              till helt olika resultat. Med det vill jag säga att det spelar
              roll hur man väljer att genomföra sin verksamhet och hur man använder
              sina ekonomiska medel i såväl högkonjunktur som lågkonjunktur.
            </seg>
            <seg n="fe13acc4">
              Det vi har sett i samband med finanskrisen är ett behov av att
              lokalt kunna konjunkturspara för att ge bättre förutsättningar
              för en mer hållbar ekonomi över konjunkturcyklerna i kommuner
              och landsting. Därför debatterade och beslutade riksdagen den
              28 november om den kommunala utjämningsreserven. Det var en av
              de saker som debatterades här förra året och som det beslutas
              om den 1 januari 2013.
            </seg>
            <seg n="0f2ed9c6">
              I dagens debatt talar vi om drygt 8,5 miljarder som utgör den
              kommunalekonomiska utjämningen. Utjämningen är även den under
              utredning. Regeringen har satt ett startdatum för kommande förslag
              till den 1 januari 2014. Man har lovat att komma med besked till
              kommuner, landsting och regioner för att de ska kunna planera
              för detta.
            </seg>
            <seg n="c7a701d9">
              Till följd av finansieringsprincipen kompenseras kommuner för
              reformering av gymnasieanslaget genom att beloppet inför 2013
              höjs med 895 miljoner jämfört med innevarande år.
            </seg>
            <seg n="1656f981">
              De pengarna kommer att ge utökad undervisningstid i matematik,
              lärarlegitimation, en tandvårdsreform och mycket annat. Andra
              ekonomiska regleringar är höjt särskilt grundavdrag för pensionärer,
              skatteavtal mellan Sverige och Danmark, sänkt fastighetsavgift
              för hyreshus samt tillfällig justering av kompensation för ändring
              i socialtjänstlagen avseende anhörigstöd.
            </seg>
            <seg n="714a4d8c">
              Herr talman! Att hjälpa kommunerna med sitt välfärdsuppdrag har
              varit centralt för Alliansen för att säkerställa en god kvalitet
              och hög tillgänglighet under ekonomiskt svåra tider. Totalt har
              kommunernas ekonomi stärkts med 31 miljarder kronor sedan 2009.
              Detta genom en temporär höjning av de generella bidragen från
              2009 till 2011 med 21 miljarder kronor samt en permanent höjning
              med 5 miljarder kronor 2011.
            </seg>
            <seg n="150d80bb">
              Inom sjukvården syftar en särskild kömiljard till att korta köerna
              och göra sjukvården mer tillgänglig. Detta incitament har inneburit
              så stora förbättringar över hela landet att samtliga landsting
              fick dela på kömiljarden 2011.
            </seg>
            <seg n="eb26dcc2">
              Inom äldreomsorgen har Alliansen gjort omfattande satsningar
              för att stärka kvaliteten. Alliansen har tillfört, äldreomsorgen
              ca 7 miljarder kronor sammanlagt under åren 2007 till 2012. Socialstyrelsen
              har sammanlagt betalat ut ca 4,6 miljarder kronor i stimulansbidrag
              från 2007 till 2010.
            </seg>
            <seg n="028e333f">
              Mellan 2011 och 2014 satsar Alliansen totalt drygt 4 miljarder
              kronor på att få sjukvården och omsorgen om de mest sjuka äldre
              att fungera bättre och effektivare. För att stärka kompetensen
              och utvecklingsmöjligheterna för dem som arbetar i äldreomsorgen
              har Omsorgslyftet och en nationell satsning på enhetschefer införts.
            </seg>
            <seg n="62ae3e12">
              Detta har skett under en tid då vår omvärld måste göra besparingar
              medan vi har möjlighet att satsa.
            </seg>
            <seg n="f48758e9">
              Med det vill jag yrka bifall till förslaget i betänkandet och
              avslag på reservationerna.
            </seg>
          </u>
          <note type="speaker" n="537d8773">
            Anf. 15 ULLA ANDERSSON (V) replik:
          </note>
          <u who="ulla_andersson_ab2816" xml:id="i-5c770399c63c674f-1" n="a2297472">
            <seg n="4c5b3e6d">
              Herr talman! Sedan 2006 har långtidsarbetslösheten ökat med 70
              procent i Sverige. Det gäller dem som har varit arbetslösa sex
              månader eller längre. De som har varit arbetslösa två år eller
              längre har ökat med hela 188 procent. Eftersom regeringen har
              förstört arbetslöshetsförsäkringen har det lett till en kraftig
              ökning av antalet personer som har socialbidrag; 12 procent av
              dem mellan 20 och 64 år går på socialbidrag. Vi har fått ett ökat
              bidragsberoende i Sverige.
            </seg>
            <seg n="50b90120">
              De som har socialbidrag är i dag fler än de som får ersättning
              från arbetslöshetsförsäkringen. Det innebär att de som tvingas
              gå på socialbidrag i stället för att få ersättning från a-kassan
              kommer längre bak i de aktiviteter som Arbetsförmedlingen sätter
              in eftersom man inte har samma rätt att delta som de som får ersättning
              från a-kassan.
            </seg>
            <seg n="990b50b5">
              För individen betyder det en ökad ekonomisk otrygghet och sämre
              möjligheter till utbildning och insatser för att få ett jobb.
            </seg>
            <seg n="6241a007">
              Varför ska arbetslösa tvingas till socialkontoren? Vore det inte
              bättre att de fick omfattas av arbetslöshetsförsäkringen och därmed
              få tillgång till Arbetsförmedlingens insatser på samma sätt som
              andra arbetslösa? Två av tre inskrivna vid Arbetsförmedlingen
              omfattas i dag inte av a-kassan, vilket har lett till en kraftig
              ökning av kommunernas kostnader för socialbidrag.
            </seg>
            <seg n="b33888ce">
              Varför ska arbetslösa tvingas till socialkontoren, Ann-Charlotte?
            </seg>
          </u>
          <note type="speaker" n="9b87a507">
            Anf. 16 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_f36c1c" xml:id="i-27693423f6a26f20-1" n="e60d2e8d">
            <seg n="13fdf065">
              Herr talman! Ulla Andersson brukar raljera över bolagsskatterna
              och tycka att det är fel medicin för den situation vi befinner
              oss i. Regeringen har gjort en expansiv budget. Det har raljerats
              över den också och man har tyckt att den skulle vara mer åtstramande;
              nu tycker man att den ska vara mer expansiv.
            </seg>
            <seg n="c4a01137">
              Om man inte gör långsiktiga satsningar, det vill säga ser till
              att Sverige ska klara sig globalt för att kunna konkurrera med
              länder i vår omvärld, kommer vi inte att kunna se till att folk
              får arbete. Långsiktiga satsningar som sänkt bolagsskatt gör att
              företag vill etablera sig här och skapa nya arbetstillfällen så
              att folk kommer i arbete.
            </seg>
            <seg n="93991946">
              Vi satsar på infrastruktur, forskning och skola. Det är viktigt
              att ha en bra skola som fungerar. Det finns mycket att göra när
              det gäller skolan. De som slutar skolan har inte med sig det de
              ska och hamnar därför lättare i arbetslöshet. Arbetslöshetsförsäkringen
              ska vara en omställningsförsäkring. Vi jobbar långsiktigt med
              olika insatser för att se till att människor här i landet har
              arbete.
            </seg>
          </u>
          <note type="speaker" n="c3836499">
            Anf. 17 ULLA ANDERSSON (V) replik:
          </note>
          <u who="ulla_andersson_ab2816" xml:id="i-5c770399c63c674f-2" n="a2297472">
            <seg n="8801f1bf">
              Herr talman! Jag kan konstatera att Ann-Charlotte Hammar Johnsson
              väljer att inte svara på min fråga. Varför ska man tvingas gå
              till socialkontoret i stället för att omfattas av arbetslöshetsförsäkringen
              när man är arbetslös? Du svarar inte, Ann-Charlotte Hammar Johnsson.
            </seg>
            <seg n="dfdf0dab">
              12 procent av Sveriges befolkning mellan 20 och 64 år tvingas
              gå till socialkontoret för att klara sitt uppehälle. Med er politik
              har bidragsberoendet ökat i Sverige. Ni slår sönder fungerande
              försäkringar. När ni tillträdde hade åtta av tio som var inskrivna
              hos Arbetsförmedlingen ersättning från arbetslöshetsförsäkringen.
              I dag är det ungefär två av tio. Ni slår sönder system och tvingar
              in människor i en mycket stor ekonomisk otrygghet.
            </seg>
            <seg n="8f1ef51e">
              250 000 personer beräknas vara utsatta på arbetsmarknaden, det
              vill säga att de har mycket svårt att få ett jobb eller är totalt
              utslagna. Det är denna verklighet som vi befinner oss i. Ni säger
              till dem: Vi bryr oss inte så mycket.
            </seg>
            <seg n="3f180606">
              Ni drar ned på de arbetsmarknadspolitiska insatserna. Det var
              det första ni gjorde när ni tillträdde. Sedan har ni inte ens
              kommit upp till en rimlig nivå i de värsta kriser som vi har haft.
              År 20082009 lade ni mindre än 1 procent på arbetsmarknadsutbildningar.
              Under krisen på 90-talet lade vi 3 procent på detta. Detta får
              konsekvenser i ökad långtidsarbetslöshet.
            </seg>
            <seg n="9e13cc7e">
              Sedan talade du om bolagsskatten. Forskningen visar att en sänkning
              av bolagsskatten på fem till tio års sikt kan ge en liten ökning
              av investeringarna. Ni sänker bolagsskatten med 16 miljarder.
              Det skulle kunna ge löner till 32 000 anställda. Ni kunde ha valt
              helt andra reformer som kunde ha gett jobb i dag. Ni kunde ha
              gjort insatser i form av utbildning till arbetslösa. Ni skulle
              ha kunnat reparera arbetslöshetsförsäkringen och därmed ökat den
              ekonomiska tryggheten.
            </seg>
            <seg n="3717d606">
              Men Moderaternas politik det är att de arbetslösa ska veta sin
              plats. De ska tvingas gå till socialkontoren och inte omfattas
              av de försäkringar som vi gemensamt har byggt upp. Det är tydliga
              moderata värderingar som kommer fram.
            </seg>
          </u>
          <note type="speaker" n="039e7fa1">
            Anf. 18 ANN-CHARLOTTE HAMMAR JOHNSSON (M) replik:
          </note>
          <u who="ann-charlotte_hammar_johnsson_f36c1c" xml:id="i-f3d36bbab55cf76f-0" n="e60d2e8d" next="i-0a6e7e2c8b47b982-0">
            <seg n="faf8185d">
              Herr talman! Det är uppenbart att Ulla Andersson och jag ser
              olika på lösningarna för vårt land framöver. Det är lite tragiskt
              att man använder sådana ord för att pådyvla andra partier hur
              man tänker.
            </seg>
            <seg n="cbce601c">
              Men jag ska räkna upp några saker som gäller arbetsmarknaden.
              Vi har sjösatt en ny gymnasieskola och infört en lärlingsutbildning.
              Vi har initierat diskussioner om hur yrkesintroduktionsavtal mellan
              parterna, den så kallade jobbpakten, kan stöttas. Vi fattar också
              beslut om ett ungdomspaket med många arbetsmarknadspolitiska åtgärder.
              Vi stärker nystartsjobben för unga genom att stödet fördubblas
              till den arbetsgivare som anställer personer under 26 år och som
              varit utan arbete i tolv månader. Ulla Andersson höjer skatter.
            </seg>
            <seg n="65c557c7">
              Möjligheterna för unga att söka jobb i hela landet ökar genom
              att åldersgränserna för flyttbidrag sänks för långtidsarbetslösa
              ungdomar. Vi förstärker också möjligheterna till en nystart i
              skolbänken med en satsning på studiemotiverande utbildning på
              folkhögskolor. Vi höjer studiebidragen för unga som saknar fullständiga
              betyg från grund- och gymnasieskola.
            </seg>
            <seg n="c3f8ab83">
              Vi vidtar alltså en hel del åtgärder. Ändå står Ulla Andersson
              här och påstår att det inte görs någonting. Allt detta och lite
              till gör vi för att öka möjligheterna för människor.
            </seg>
            <seg n="add7736e">
              Det är skola och utbildning som är det viktigaste av allt. Då
              krävs det att man gör det från början och på rätt sätt.
            </seg>
            <seg n="60380662">
              Ulla Andersson bor i en stad som heter Gävle, och jag kan göra
              en jämförelse mellan Gävle och Uppsala i fråga om arbete och företagsklimat.
              Gävle ligger på plats 236 i fråga om företagsklimat. Sedan 2011
              har man gått ned sju placeringar. Uppsala däremot har gått upp
              18 placeringar och befinner sig på plats 90. Det är två jämförbara
              orter. Arbetslösheten i Uppsala är 5,7 procent och i Gävle 8,4
              procent.
            </seg>
            <seg n="4c965c01">
              Det finns mycket att göra på hemmaplan också, Ulla Andersson.
            </seg>
          </u>
          <note n="54a30d6d">
            Anf. 19 GUNNAR ANDRÉN (FP):
          </note>
          <u who="ann-charlotte_hammar_johnsson_f36c1c" xml:id="i-0a6e7e2c8b47b982-0" n="e60d2e8d" prev="i-f3d36bbab55cf76f-0">
            <seg n="7f39cd9b">
              Herr talman! Jag har för säkerhets skull tagit med detta gedigna
              utredningsarbete, nämligen betänkandet från Utjämningskommittén.08
              om de likvärdiga förutsättningarna för den kommunala utjämningen.
              Jag satt med i den kommittén, och det var ett sifferrikt arbete.
            </seg>
            <seg n="ee154e87">
              Jag måste ställa följande fråga: Hur ser affärsplanen från oppositionen
              ut när det gäller välfärd och trygghet i kommunerna? Det är den
              viktigaste frågan över huvud taget.
            </seg>
            <seg n="39d57289">
              Man ska komma ihåg att kommunerna till 82 procent är finansierade
              av skattebetalarnas kommunalskatter. Statsbidragen står för 18
              procent. Därför är arbetsmarknaden och sysselsättningen i den
              privata sektorn grunden för att vi ska ha en bra kommunal omsorg.
            </seg>
            <seg n="63bbba81">
              Arbetslöshetspartiet Vänsterpartiet har ingenting förstått av
              detta.
            </seg>
            <seg n="a1cee5ed">
              Låt oss titta på varselsiffrorna för november för att få en bild
              av hur krisen ser ut just nu. Det var 393 varsel i den kommunala
              sektorn under november enligt Arbetsförmedlingen. Det är de senaste
              siffrorna som jag har tillgång till. Det är möjligt att det har
              kommit siffror senare. Hur många varsel har det varit i den privata
              sektorn? Det är fruktansvärda siffror. Det var över 10 000. Det
              är illa med 393 också. Under krisen 2009 var det lite mer, då
              var det 1 4001 700. Det är inte så bra det heller.
            </seg>
            <seg n="800b87c0">
              Ser man till antalet lediga platser inom den kommunala sektorn
              det är också en mycket intressant indikation var det i november
              månad enligt Arbetsförmedlingen 15 477 lediga platser. Detta kan
              jämföras med 13 495 förra året och ungefär 7 900 under det stora
              krisåret 2009. Detta är den verklighet som vi lever i.
            </seg>
            <seg n="eceb7557">
              År 2006 uppgick de kommunala intäkterna till ungefär 656 miljarder
              kronor. I år, 2012, uppgår de till ungefär 841 miljarder kronor.
              Det är en ganska stor skillnad ungefär 200 miljarder kronor. För
              nästa år är det ungefär ytterligare drygt 20 miljarder.
            </seg>
            <seg n="ac7ddae7">
              Det är riktigt att kostnadsutvecklingen för den kommunala sektorn
              inger bekymmer därför att den ökar med ytterligare ungefär 26
              miljarder kronor, inte bara med 20 miljarder kronor.
            </seg>
            <seg n="23ae8a21">
              Precis som oppositionen talar om är det en hel del sociala kostnader
              för ökad arbetslöshet. Det är riktigt att det är på det sättet.
            </seg>
            <seg n="1c9a474f">
              Men vi får aldrig glömma bort vad det är som är basen. Vad är
              hönan, och vad är ägget? Jo, det är sysselsättningen i den privata
              sektorn som gör att vi har en ordentlig skattebas. Därför är det
              så förvånande att stora delar av oppositionen vill öka arbetslösheten
              i den privata sektorn. Detta är otroligt kontraproduktivt.
            </seg>
            <seg n="d4e2af40">
              Socialdemokraterna vill till exempel höja arbetsgivaravgifterna
              för ungdomar med i runda slängar 16 miljarder kronor, varav 2
              ½ miljard i den kommunala sektorn. Men det föreslår man att kommunerna
              ska kompenseras för. Men om det är 12, 13 eller 14 miljarder kronor
              i den privata sektorn som man inte ska kompenseras för, hur många
              nya jobb ger det? Det är klart att vi får ett sämre skatteunderlag.
              Det begriper vem som helst. Det behöver man inte vara Nobelpristagare
              i ekonomi för att förstå. Det räcker att man är vanlig kommunalkamrer,
              eller ekonomidirektör som jag tror att det heter numera.
            </seg>
            <seg n="ca8737c2">
              Det är riktigt att det kommunala utjämningssystemet spelar en
              mycket stor roll för många kommuner för att de ska kunna ha både
              inkomstutjämning och kostnadsutjämning. Under dagen kommer det
              ett nytt förslag som regeringen offentliggör kl. 10.30. Det vet
              vi naturligtvis ingenting om än.
            </seg>
            <seg n="f66c8900">
              Likväl måste jag ta upp en fråga i detta betänkande som har diskuterats
              mycket och som gäller något som är mycket viktigt för oss alla
              det är ingen skillnad mellan partierna nämligen hur stora grupperna
              ska vara i förskolan. Sedan 20012002 har antalet elever per grupp
              ökat. Det är pedagogiskt inte bra. Jag tillhörde kommittén, och
              vi diskuterade väldigt utförligt vad orsakerna är.
            </seg>
            <seg n="c01cb0c3">
              Man kommer inte ifrån att en viktig orsak till att det har blivit
              så man kan gå till kommunalkamrererna eller kommunstyrelseordförandena
              är att det har införts en maxtaxa som inte fanns när systemet
              kom till 19931996. Vad har maxtaxan fått för följd? Jo, vi har
              fått fler inskrivna i barnomsorgen. Det är pedagogiskt sett jättebra,
              men det har också fått följden att kommunen har fått ökade nettokostnader.
              Man har inte kunnat försvara sig på annat sätt än att grupperna
              har blivit större. Detta är inte bra. Det kan ingen tycka.
            </seg>
            <seg n="c25db70d">
              En väldigt viktig strukturell fråga att ställa sig är därför
              hur vi ska se till att bevara god pedagogik i barnomsorgen och
              samtidigt se till att kommunerna får kompensation för detta. Jag
              satt som sagt i denna kommitté, och enligt mitt sätt att se var
              det en sak vi inte kunde diskutera av politiska skäl före valet
              2010, nämligen om vi skulle ha en indexuppräkning av maxtaxan
              hela tiden.
            </seg>
            <seg n="ba40b7f1">
              Jag menar att det är en av de viktigaste frågorna. Den berörs
              inte i kommittébetänkandet, men det är en av de viktigaste frågorna
              vi måste diskutera: Hur ska kommunerna kunna försvara att man
              har bättre kostnadstäckning för en bättre barnomsorg i framtiden?
              Jag menar att man måste se till att kostnadstäckningen blir bättre,
              och det finns säkert olika möjligheter att göra detta.
            </seg>
            <seg n="9bfafa62">
              Allra sist vill jag ta upp kostnadsutjämningen, eftersom det
              förslaget kommer alldeles strax. Detta är väldigt viktigt, eftersom
              en hel del kommuner får det bättre det gäller till exempel uppe
              i Norrbotten; jag ser Sven-Erik Bucht här, och hans hemkommun
              Haparanda får det bättre medan andra kommuner får det väldigt
              mycket sämre. För de kommuner som får det väldigt mycket sämre
              är det viktigt att veta att det nya förslaget, herr talman, innebär
              att ingen kommun får det sämre jämfört med utredningsförslaget.
              Det är det man kan säga vid det här laget.
            </seg>
          </u>
          <note type="speaker" n="4fe582c7">
            Anf. 20 EMIL KÄLLSTRÖM (C):
          </note>
          <u who="emil_kallstrom_e82f3a" xml:id="i-3c99b2f51552fce0-0" n="d7431630">
            <seg n="1936eac8">
              Herr talman! De senaste åren har inneburit svåra prövningar och
              stora utmaningar för svensk ekonomi och svenskt samhällsliv. Tyvärr
              finns det ganska lite som tyder på att de kommande åren inte kommer
              att innebära detsamma.
            </seg>
            <seg n="4939a48b">
              Kommunsektorn, med över en miljon anställda och av avgörande
              betydelse för vår dagliga välfärd, är naturligtvis inget undantag.
              Med 1990-talskrisen i minne, då 150 000 jobb försvann i kommuner
              och landsting, blev det en av alliansregeringens främsta prioriteringar
              att värna kvaliteten i vård, skola och omsorg samt förhindra uppsägningar
              under den finanskris vi från och med hösten 2008 gick igenom.
              Det var också precis vad som skedde, oavsett vad några av oppositionsföreträdarna
              har sagt i debatten. Stora tillskott kom på plats, och dessa användes
              för att värna välfärdens kärna under en väldigt svår tid.
            </seg>
            <seg n="b2851de3">
              I betänkandet står bland annat att den samhällsekonomiska utvecklingen
              i hög grad är påverkad av de ekonomiska förutsättningarna för
              kommuner och landsting. Det stämmer givetvis, men det funkar också
              om vi vänder på formuleringen: De ekonomiska förutsättningarna
              för kommuner och landsting påverkar den samhällsekonomiska utvecklingen.
            </seg>
            <seg n="c695d711">
              Tidigare i höst, herr talman, tog vi ett viktigt beslut om kommunala
              resultatutjämningsreserver. Detta är någonting vi i Centerpartiet
              har kämpat för länge. En av det finanspolitiska ramverkets centrala
              delar är det kommunala balanskravet, som innebär att enskilda
              kommuner, landsting och regioner inte får besluta om en budget
              där kostnaderna överstiger intäkterna. Balanskravet är ett minimikrav,
              och kommunallagen fastställer att god ekonomisk hushållning ska
              råda i verksamheten.
            </seg>
            <seg n="1e6c62be">
              Vi har från Centerpartiets sida framhållit en förbättringspotential.
              Det har jag och många andra gjort tidigare i dessa debatter och
              tidigare i år. Genom att göra balanskravet mer flexibelt ser vi
              möjligheter att skapa drivkrafter för ekonomiskt välskötta kommuner,
              landsting och regioner att spara pengar när det går bra för att
              i viss mån använda dem när det går dåligt. Från och med den 1
              januari gäller att kommuner och landsting ges ett större handlingsutrymme
              att hantera konjunktursvängningar, och detta är mycket positivt.
              Det stärker det kommunala självstyret och kommuners möjlighet
              till långsiktig planering, vilket stärker kommunsektorn i stort.
            </seg>
            <seg n="2e73f12c">
              Som jag sade ansvarar kommunsektorn och landstingen såklart för
              viktiga välfärdstjänster. Som jag också har nämnt fick denna sektor,
              i syfte att motverka effekterna av finanskrisen, utökade bidrag
              under ett antal år. Vi har från och med 2011 höjt statsbidragen
              permanent med 5 miljarder kronor, och 2011 höjde vi tillfälligt
              med 3 miljarder. Vi har visat oss kraftfulla nog att gripa in
              och stödja kommunsektorn när så krävs.
            </seg>
            <seg n="689591bb">
              Jag tycker dock att det i en sådan här debatt är viktigt att
              höja blicken in i framtiden och prata om finansiering av en framtida
              välfärd samt om vilka som ska utföra dessa välfärdstjänster på
              lite längre sikt. Man kan nämligen fråga sig vad som ger goda
              förutsättningar för en hållbar välfärd. Jag tror att det är en
              kombination av gemensam finansiering, tydlig uppföljning av kvaliteten
              och en hög grad av självbestämmande och valfrihet för dem som
              använder välfärdstjänsterna.
            </seg>
            <seg n="685a442f">
              Vår befolkning åldras successivt. Det är i grunden någonting
              bra, såklart; vi lever längre. I någon grad kommer detta att pareras
              av att fler människor söker sig till vårt land vi har i en tidigare
              debatt kommenterat visionen i Centerpartiets idéprogram om ett
              öppet Sverige dit man får komma för att förverkliga sitt liv.
              Det kommer dock också att ställa hårda krav på hur vi finansierar
              välfärden och hur vi sköter våra gemensamma välfärdssystem.
            </seg>
            <seg n="0fce4dbc">
              De som drabbas hårdast om välfärden inte finansieras fullt ut
              är förstås de mest utsatta. Därför är det så viktigt att redan
              nu styra mot en finansiellt sett långsiktigt hållbar välfärd.
              Mycket av detta kan lösas av att fler kommer i jobb och att vissa
              jobbar längre, men jag är övertygad om att det också krävs förändringar
              inom välfärdssektorn. Därtill måste sjukvård, äldreomsorg och
              andra välfärdsverksamheter effektiviseras.
            </seg>
            <seg n="4d854d5a">
              Det finns många olika sätt att uppmuntra denna effektivisering.
              Med effektivisering menar jag i detta fall högre kvalitet och
              bättre utnyttjande av de gemensamma resurserna. Ett av de viktigaste
              sätten, hävdar jag, är att få in mer konkurrens och entreprenörskap
              i välfärdsverksamheterna.
            </seg>
            <seg n="64917bd5">
              Från vänstersidan pekas det ofta, inte minst i denna debatt,
              på möjligheten till skattehöjningar för att lösa välfärdens finansiering.
              Man säger också att det jag nu nämnde, alltså konkurrens och entreprenörskap,
              inte är någonting bra. Jag hävdar dock att det är en kortsiktig
              lösning. Att höja skatten kan på sin höjd öka intäkterna under
              innevarande år eller under ett antal år, men det leder också ofta
              till att ekonomin bromsar och med den de totala resurserna.
            </seg>
            <seg n="89d01317">
              SKL har gjort beräkningar som visar att gapet mellan behov och
              offentliga resurser i dagens prisnivå kommer att vara runt 200
              miljarder under år 2035. Det motsvarar en kommunal skattehöjning
              på 13 kronor om man enbart skulle finansiera detta gap med skatt,
              och det är inte långsiktigt hållbart. Vi får inte blunda för detta,
              för vi får inte stå här i kammaren år 2035 och inse att vi under
              åren har höjt skatten med 13 kronor per intjänad hundralapp. Så
              ser inte framtidens Sverige ut om Centerpartiet får bestämma.
            </seg>
            <seg n="8343d5ef">
              Utmaningen för svensk välfärd är att vi får in faktorer som innovation,
              produktivitetsutveckling och nytänkande i verksamheterna. Precis
              som i alla andra sektorer i samhället måste vi klara av att skapa
              större värden och kvalitet för de resurser vi satsar på välfärdens
              verksamheter. Det handlar precis som i alla andra branscher om
              konkurrens och tävlan mellan olika aktörer. Spelar vi korten rätt
              kan välfärdsföretagande mycket väl vara nästa stora svenska exportbransch.
            </seg>
            <seg n="0d1552b1">
              Herr talman! I Sverige har vi de senaste åren fått en nästan
              antiintellektuell debatt från vänstersidan kring valfrihet och
              vinster i välfärden. Det är som att vinstnivåer och avkastning
              på eget kapital vore ett relevant kvalitetsmått i en skola eller
              på ett äldreboende. Ingen ska givetvis behöva acceptera till exempel
              undermålig undervisning eller äldrevård som inte håller måttet.
              Det är fullständigt oacceptabelt. Vägen dit går dock genom att
              mäta, värdera och förbättra relevanta kvalitetsmått, inte genom
              att skapa en ensidig debatt som handlar om vissa aktörers balans-
              eller resultaträkningar. Vi måste fokusera på det relevanta för
              kvaliteten.
            </seg>
            <seg n="3076d874">
              När det gäller regeringens valfrihetsreformer i välfärden har
              kommunsektorn öppnats upp för företagare och ett civilt samhälle.
              Det har lett till att inte minst kvinnor har fått fler arbetsgivare
              att gå till, och de har kunnat starta eget. Det är alltjämt kvinnodominerade
              branscher vi pratar om. Det har underlättat livspusslet för många.
            </seg>
            <seg n="73aa2be2">
              När fler givare av välfärd etablerar sig ökar också den konkurrens
              och kvalitet jag efterlyste. Det blir bättre service, och vi får
              bättre valuta för skattepengarna. Framför allt, skulle jag vilja
              hävda och påpeka, har vi med lagen om valfrihet LOV i allmänt
              tal fått på plats den kanske viktigaste drivkraften och incitamentet
              för utveckling av välfärden. Det ger möjlighet för elever, föräldrar,
              brukare, kunder, äldre, medborgare kalla det vad du vill att rösta
              med fötterna. Man kan välja bort det som är dåligt och belöna
              den välfärdsinrättning offentlig, privat eller driven av civilt
              samhälle som gör sig förtjänt av detta.
            </seg>
            <seg n="fe17a33d">
              Dessa drivkrafter kommer tillsammans med väldigt många andra
              saker forskning på området och administrativt nytänkande att krävas
              för att skapa den innovationsboom vi kommer att behöva i välfärdens
              verksamheter för att klara framtidens krav.
            </seg>
            <seg n="03575672">
              Herr talman! Nu är klockan över halv elva så nu vet vi, eftersom
              vi givetvis följer den presskonferens som pågår parallellt med
              mitt anförande, vad som presenteras när det gäller det kommunala
              skatteutjämningssystemet. För förslaget i alla dess delar hänvisar
              jag till den presskonferens som finansmarknadsminister Peter Norman
              håller.
            </seg>
            <seg n="0672a1aa">
              Jag kan konstatera att det är väldigt skönt att vi har fått detta
              system på plats. Från och med den 1 januari 2014 kommer ett modernt
              kommunalt skatteutjämningssystem att gälla, och det ger trygghet
              för kommunpolitiker, som jag själv även är, och landstingspolitiker
              att planera sin verksamhet.
            </seg>
            <seg n="123065cc">
              Vi genomför i stora delar den parlamentariska kommitténs förslag.
              Jag vill hävda att detta är en arbetsseger för många krafter i
              olika partier som har drivit på för att vi ska få detta på plats.
              Det känns mycket skönt.
            </seg>
            <seg n="20abed33">
              Jag tror att jag avslutar med det. Hur kan man toppa att vi i
              dag presenterar ett nytt kommunalt skatteutjämningssystem? Det
              kan vi se som en julklapp till oss alla.
            </seg>
          </u>
          <note type="speaker" n="ecf388f2">
            Anf. 21 ULLA ANDERSSON (V) replik:
          </note>
          <u who="ulla_andersson_ab2816" xml:id="i-5c770399c63c674f-3" n="a2297472">
            <seg n="473d2322">
              Herr talman! Centerpartiet kanske kan tacka oppositionen i finansutskottet
              som tryckte på och såg till att det här skatteutjämningssystemet
              äntligen skulle komma fram. Det kanske kunde vara på sin plats.
            </seg>
            <seg n="4f3a479a">
              Det var inte det jag tänkte prata om, utan jag tänkte prata om
              privatiseringen av välfärden.
            </seg>
            <seg n="a4eea78e">
              Jag skulle tro att skattebetalarna anser att de 8,7 miljarder
              som i dag tas ut i vinster och som de har betalat genom sina skattepengar
              i stället skulle ha gått till den verksamhet de var avsedda för.
              Det tycker åtminstone åtta av tio svenskar i olika opinionsundersökningar.
            </seg>
            <seg n="3b90a6b0">
              Sverige utmärker sig på så vis att vi inte reglerar den här sektorn
              och att vi har en oligopolistisk struktur, det vill säga att vi
              har en väldig ägarkoncentration. I äldreomsorgen är det två stora,
              dominerande aktörer som har 50 procent av marknaden, bägge riskkapitalbolag
              registrerade i skatteparadis. I skolan ser det lite bättre ut
              i det perspektivet. Där är det tio stora bolag som har 40 procent
              av eleverna. Inom handikappomsorgen är det nästan ännu värre än
              i äldreomsorgen. Så där ser det ut.
            </seg>
            <seg n="8a8450f5">
              Du säger att vi ska prata om det som är relevant för kvaliteten.
              Pengar är nog rätt relevanta för kvaliteten. Men det är också
              utbildningsnivå i de här verksamheterna. Tittar man på den privatiserade
              äldreomsorgen eller förskolan kan man se att det är lägre utbildningsnivå.
              Tittar man på arbetsvillkoren kan man se att det är fler visstidsanställda,
              färre heltidstjänster och mer osäkra anställningar i den privatiserade
              verksamheten än i den offentliga. Det är väldigt relevant för
              kvaliteten i äldreomsorgen.
            </seg>
            <seg n="542014bc">
              SNS tidigare rapport visade att det är multisjuka äldre som har
              fått betala priset för den privatiserade välfärden. Man säger
              att det inte har lett till bättre kvalitet och inte till bättre
              effektivitet, vilket var argumenten när ni en gång ville privatisera
              hela faderutten.
            </seg>
            <seg n="9fe871b2">
              De argumenten har nu fallit eller hur? Vi har inte fått en bättre
              kvalitet och inte en bättre effektivitet, utan vi har fått en
              kommersialiserad välfärd, som också påverkar den offentliga verksamheten
              och arbetsvillkoren.
            </seg>
          </u>
          <note type="speaker" n="e6439de0">
            Anf. 22 EMIL KÄLLSTRÖM (C) replik:
          </note>
          <u who="emil_kallstrom_e82f3a" xml:id="i-3c99b2f51552fce0-1" n="d7431630">
            <seg n="8e5a8cd9">
              Herr talman! Angående den kommunala skatteutjämningen tror jag
              bestämt att jag sade att detta är en arbetsseger för alla de aktörer
              i olika partier och såklart även utanför politiken som på olika
              sätt har drivit på för att vi ska få detta på plats. Inte minst
              var det, som Ulla Andersson hänvisar till, ett enigt finansutskott
              som lade en beställning till regeringen på detta som nu levereras
              as we speak, som de säger i utlandet.
            </seg>
            <seg n="1b071866">
              Det var en svada mot valfrihet och en svada mot olika aktörer
              som utför välfärdstjänster. Det är inte särskilt förvånande att
              det kommer från Vänsterpartiet. Ni är ju väldigt tydliga på den
              punkten. Men det finns några saker man skulle kunna kommentera.
            </seg>
            <seg n="c2002b89">
              Du generaliserar grovt när du säger att de i den privata sektorn
              inte har någon utbildning och att de privata inte kan någonting.
              Jag tror inte att de äldre i Boden, som tack vare att Alliansen
              genomförde lagen om valfrihet nu utnyttjar syster Karins hemtjänst,
              håller med. Hon var ju, säger de, den mest välutbildade sjuksköterskan
              i hela kommunen. Hon jobbade i Norge fram tills den här reformen
              kom på plats, och då såg hon sin chans att starta eget. När nu
              vänsterpartierna försöker rulla tillbaka införandet av LOV har
              demonstrationerna på Bodens gator varit lika stora som när man
              lade ned sjukhuset.
            </seg>
            <seg n="8e6f5c09">
              Det här är någonting som de äldre vill ha. Det är precis det
              fokus jag har. Skulle det vara så att alla äldre väljer det offentliga
              blir det 100 procent offentligt det är helt okej.
            </seg>
            <seg n="e05b60c3">
              Frågan är: Varför är vinster problemet i välfärdens verksamheter?
              Varför är de inte problem när skattepengar går till att bygga
              vägar eller bygga samma äldreboenden som man sedan ska driva?
              Varför är det bara i kvinnligt dominerade branscher som vinster
              är problem?
            </seg>
          </u>
          <note type="speaker" n="c5702a5c">
            Anf. 23 ULLA ANDERSSON (V) replik:
          </note>
          <u who="ulla_andersson_ab2816" xml:id="i-5c770399c63c674f-4" n="a2297472">
            <seg n="cbdbd1d6">
              Herr talman! Vänsterpartiets förslag är att alla aktörer som
              vill vara i välfärden ska kunna vara det om de omvandlar sig till
              ett särskilt bolag med vinstbegränsning, det vill säga att man
              inte är vinstsyftande. Det betyder att alla som drivs av en tanke,
              som syster Karin, skulle kunna fortsätta med sitt företag. Däremot
              kan man inte plocka ut vinst som man gör i dag.
            </seg>
            <seg n="746c7b02">
              Det stora problemet är väl ändock att vi får riskkapitalister
              i välfärden och att vi får en oligopolistisk struktur. I äldreomsorgen
              är det två stora riskkapitalbolag, som dessutom hittills har vägrat
              betala skatt, som är de dominerande aktörerna och har 50 procent
              av omsorgen.
            </seg>
            <seg n="909c2925">
              Det har till och med gått så långt att den tredje sektorn är
              väldigt orolig, det vill säga ideella organisationer som Ersta,
              kooperativ och sådana. De är väldigt oroliga, för de kan inte
              fortsätta att bedriva sin verksamhet. De slås helt enkelt ut på
              grund av hela kommersialiseringen av välfärden. Jag är orolig.
            </seg>
            <seg n="ffff6728">
              Jag generaliserar inte, utan jag plockar fram fakta och statistik
              på hur det ser ut med utbildningsnivåer i olika verksamheter,
              hur det ser ut med antalet anställda och hur det ser ut med arbetsvillkor.
              Det är offentlig statistik som jag använder mig av när jag tar
              fram olika exempel. Man kan titta på att det är färre utbildade
              lärare i den privatiserade skolan. Det är lägre utbildningsnivåer
              i äldreomsorgen och förskolan. Det är färre anställda och mer
              osäkra anställningar. Det är det man kan plocka hem pengarna på.
              Det är så man gör en vinst i den kommersialiserade välfärden.
            </seg>
            <seg n="38c4b7a0">
              Men det påverkar också den offentliga verksamheten. När man inför
              privata bolag i till exempel hemtjänsten slutar den kommunala
              hemtjänsten att göra sådant man tidigare har gjort, för man måste
              konkurrera på samma villkor. Jag har sett många exempel på det
              när jag har varit ute i olika verksamheter. Det blir en kommersialisering
              även i det offentliga. Man lägger sin organisation precis som
              ett privat bolag till exempel, vilket får effekter för den enskilde
              individen. För oss är det viktigt att den enskilde individen får
              hjälp på det sätt den vill ha hjälp och med de saker den vill
              ha hjälp med. Det är verklig valfrihet, att kunna påverka innehållet,
              inte att välja bolag.
            </seg>
          </u>
          <note type="speaker" n="24eea8dd">
            Anf. 24 EMIL KÄLLSTRÖM (C) replik:
          </note>
          <u who="emil_kallstrom_e82f3a" xml:id="i-3c99b2f51552fce0-2" n="d7431630">
            <seg n="98bdbfda">
              Herr talman! Riktig valfrihet är att välja både innehåll och
              bolag, att välja så mycket man bara kan givet en fortsatt solidarisk,
              gemensam finansiering och så vidare.
            </seg>
            <seg n="e9e3e885">
              Du säger att syster Karin i Boden gärna får driva sin verksamhet
              så länge den inte går med vinst. Alternativet är, precis som jag
              nämnde, att jobba i Norge. Vi vet vilken lönenivå de har där;
              de har säkert levt gott på detta. Men hon såg en chans att göra
              en insats för de äldre på landsbygden i norra Bodens kommun. De
              äldre har uppskattat detta storligen, och de har valt henne av
              högst egen fri vilja.
            </seg>
            <seg n="5bd5d8cd">
              Den stora skiljelinjen mellan dig och mig är att jag unnar syster
              Karin, givet det jag nu beskriver, att tjäna pengar på detta men
              att du inte gör det.
            </seg>
            <seg n="e047c3f1">
              Då är frågan: Varför unnar du Skanska att bygga saker, tjäna
              pengar och tjäna skattepengar? Skulle man driva den linjen här
              skulle man säga att byggföretag som Skanska eller NCC kan göra
              om delar av sin verksamhet till någon form av non profit-stiftelse,
              och när de bygger för skattemedel måste det gå den vägen, i någon
              form av allmännyttig tanke och känsla.
            </seg>
            <seg n="255531eb">
              Jag skulle inte hålla med om att det är en klok idé, men det
              skulle vara det rimliga utifrån Ulla Anderssons ställningstagande
              att skattepengar inte ska gå till vinst. Varför ska det vara olika
              i olika branscher? Det är här problemet ligger. Det är helt enkelt
              så att syster Karin inte får tjäna pengar, men manligt dominerade
              bolag, som till exempel Skanska eller NCC, får göra det med samma
              skattepengar. Det är där Ulla Anderssons problem ligger.
            </seg>
          </u>
          <note type="speaker" n="b2f26339">
            Anf. 25 PER BOLUND (MP) replik:
          </note>
          <u who="per_bolund_4dcd65" xml:id="i-2a26269cdcd1e834-2" n="8d6a1404">
            <seg n="fd521db1">
              Herr talman! Delar av Emil Källströms anförande kan jag ställa
              mig bakom, till exempel behovet av att ha en effektivare användning
              av samhällsresurser och behovet av en effektivare offentlig service.
              Jag kan också hålla med om faran med att försöka rädda verksamheter
              i välfärden bara med hjälp av skattehöjningar. Jag tror att det
              behövs många olika typer av åtgärder. Men tyvärr saknar vi den
              respons som vi anser nödvändig från regeringens sida för att möta
              välfärdsutmaningarna.
            </seg>
            <seg n="6cbb8282">
              Vi tycker också att det är bra att jag kan välja den vård, omsorg
              eller utbildning som passar just mig som individ. Det är bra att
              jag kan välja till exempel den pedagogik som passar för mitt barn
              eller den omsorg som passar för min anhöriga.
            </seg>
            <seg n="0003533f">
              Men det jag inte kan hålla med Emil Källström om är beskrivningen
              av hur regeringen hanterade den förra krisen. I sitt anförande
              sade Emil Källström att man med aktiva åtgärder kunde förhindra
              varsel och uppsägningar inom välfärdssektorn. Det stämmer inte
              med hur det faktiskt är beskrivet i statistiken och i de studier
              som har gjorts efteråt. Konjunkturinstitutet har till exempel
              tittat på vad som hände under den här krisen mellan 2007 och 2009.
              De konstaterar att 33 000 personer som jobbade inom välfärden
              varslades under den här perioden. Det är ungefär 3 procent av
              de anställda. Och då har man dessutom räknat bort de som anställdes
              av privata utförare i stället. Det är en nettosiffra. Det är inget
              tillskott av anställda, utan det är en ganska stor minskning.
            </seg>
            <seg n="068b6260">
              Min fråga är: Är det detta som Emil Källström hänvisar till när
              han menar att det är en effektivisering av välfärdsverksamheter?
              Tycker han att det har varit en bra utveckling?
            </seg>
          </u>
          <note type="speaker" n="fee46b39">
            Anf. 26 EMIL KÄLLSTRÖM (C) replik:
          </note>
          <u who="emil_kallstrom_e82f3a" xml:id="i-3c99b2f51552fce0-3" n="d7431630">
            <seg n="f88fa203">
              Herr talman! Jag tycker att det är bra att Miljöpartiet gillar
              valfrihet. Det visar en människosyn som jag i stort delar. Jag
              hade däremot inte unnat min värsta fiende att vara en del av regeringsförhandlingarna
              om det hade blivit en rödgrön valseger förra valet. Jag tror att
              Per Bolund och Ulla Andersson hade haft vissa problem att komma
              överens.
            </seg>
            <seg n="ca8d31e0">
              Det finns inget facit på hur man ska hantera en kris och på vad
              regeringen ska göra kontra den regionala och lokala nivån. Det
              finns inget facit på när man ska gå in med pengar, hur mycket
              pengar man ska gå in med och så vidare, utan det är hela tiden
              en mycket kvalificerad, men dock, gissningslek. Det finns en massa
              olika faktorer att ta hänsyn till, till exempel hur mycket statens
              finanser klarar och så vidare.
            </seg>
            <seg n="a9951610">
              Om Per Bolunds takeaway från mitt anförande var att regeringens
              insatser gjorde att detta över huvud taget inte märktes i kommunsektorn,
              vill jag säga att det inte var det jag menade. Jag sitter själv
              i kommunfullmäktige och har gjort det i sex år. Jag är högst medveten
              om vilken påfrestning den ekonomiska kris vi gick igenom var.
            </seg>
            <seg n="e22de08b">
              Nästa ekonomiska kris kommer också att vara en stor påfrestning
              på kommun- och landstingssektorn, precis som den kommer att vara
              det på den statliga sidan. Det tror jag inte man kommer ifrån.
              Och även om man skulle göra en sådan prioritering att man kommer
              ifrån det är det frågan om huruvida det är så klokt.
            </seg>
            <seg n="15d0ed71">
              Det handlar lite om var ansvaret ska ligga. Jag tror inte att
              vi ska bygga ett system där landstings- och kommunpolitiker ska
              veta att de kommer att kompenseras av staten för varje krona som
              de tappar till följd av en försämrad konjunktur.
            </seg>
            <seg n="ebadde73">
              Jag anser att med det kommunala och regionala självstyre vi har,
              och bör ha i ännu högre utsträckning än i dag, ska det primära
              ansvaret ligga på den nivån, men staten ska finnas där. Detta
              ska inte ses som en självklarhet, utan det ska snarare komma när
              det verkligen behövs, precis som skedde under finanskrisen.
            </seg>
          </u>
          <note type="speaker" n="aaf2bb74">
            Anf. 27 PER BOLUND (MP) replik:
          </note>
          <u who="per_bolund_4dcd65" xml:id="i-2a26269cdcd1e834-3" n="8d6a1404">
            <seg n="a218171c">
              Herr talman! Jag välkomnar att Emil Källström ändå kan se ganska
              nyktert på vilken roll staten kan ha i en kris och att staten
              kan ha en viktig funktion att försöka mildra effekterna av en
              kraftig nedgång i kommunsektorns och landstingens ekonomi så att
              det inte blir ett totalt genomslag i form av många uppsägningar
              inom välfärdssektorer som skolan och äldreomsorgen.
            </seg>
            <seg n="524f80fe">
              Men jag kan inte riktigt känna att Emil Källström har dragit
              slutsatserna av den förra krishanteringen på det sätt som jag
              skulle önska att Emil Källström och Centerpartiet hade gjort.
              Ska man kunna möta en varselvåg inom kommunsektorn, inom äldreomsorg
              och skola, måste man komma med tydligt besked ganska tidigt. Om
              man väntar för länge har kommunerna och landstingen ingenting
              att hålla sig till. De har inga prognoser som de kan hänvisa till.
              De kan inte känna sig trygga med att det kommer några pengar som
              skulle göra att de kan budgetera för att fortsätta att ha personal
              anställd. Förutom tydliga besked är det också viktigt att få besked
              i tid. Det är viktigt att man vet att pengarna finns när man lägger
              sin budget så att man kan budgetera med dessa medel.
            </seg>
            <seg n="cc845e05">
              Det är också viktigt att de här insatserna kommer innan varslen
              har verkställts, innan uppsägningar har gjorts. Det är mycket
              svårt att backa i efterhand och börja anställa personal igen.
            </seg>
            <seg n="a87587fb">
              Det är precis det som vi har kritiserat regeringen för gång på
              gång. Regeringen var alldeles för sen med responsen när den förra
              krisen slog mot Sverige och mot kommunsektorn.
            </seg>
            <seg n="c3c9cc7b">
              Jag har en fråga som jag gärna vill ställa: Kan vi förvänta oss
              att åtminstone Emil Källström och Centerpartiet har sett vad effekten
              blev av hanteringen av den förra krisen, det vill säga hur sent
              pengarna kom från statligt håll, och att man kommer att agera
              annorlunda om det visar sig att den ekonomiska utvecklingen nu
              också kommer att bli allvarlig?
            </seg>
          </u>
          <note type="speaker" n="bdeb9b3a">
            Anf. 28 EMIL KÄLLSTRÖM (C) replik:
          </note>
          <u who="emil_kallstrom_e82f3a" xml:id="i-3c99b2f51552fce0-4" n="d7431630">
            <seg n="0a084d28">
              Herr talman! Jag håller absolut med om vikten av trygghet och
              vikten av långsiktighet från statens sida gentemot våra kolleger
              på lokal och regional nivå. Det är inte minst därför som jag är
              så glad, både i mitt anförande och i replikskiften, över att vi
              nu levererar besked angående den kommunala skatteutjämningen.
              Den kommer att gälla från den 1 januari 2014. Det ger tydliga
              besked om vad som gäller vid 2013 års budgetering inför 2014.
              Det är väldigt bra.
            </seg>
            <seg n="0bcbe23a">
              Det är också väldigt bra att det inte bara har varit tillfälliga
              höjningar av statsbidragen, utan som jag sade i mitt anförande
              har det också skett en permanent höjning av bidragen till kommunsektorn.
              Detta innebär också en grad av långsiktighet.
            </seg>
            <seg n="c2580491">
              Jag är rädd att jag inte kommer att göra Per Bolund nöjd i mitt
              resonemang nu. Jag kommer nog att säga ungefär det han hänvisade
              till att alliansföreträdare oftast säger i lite lätt raljant ton.
              Men man kan egentligen inte ge något annat besked än att vi följer
              detta. Den långsiktighet som vi presenterar i form av ett nytt
              kommunalt skatteutjämningssystem och de permanenta höjningarna
              kan man lita på. Men när det gäller de tvära kasten i världsekonomin
              och den europeiska ekonomin är det enda man kan säga: Vi följer
              det och kommer att möta det, och tack vare en klok ekonomisk politik
              har vi också muskler att göra detta.
            </seg>
            <seg n="9bbbc6dc">
              I stället för att undra om det borde ha kommit lite tidigare
              under den förra krisen är det nästan mer relevant att fråga sig
              vad vi hade gjort om vi hade varit i samma situation som merparten
              av Europas länder. Då hade det inte funnits några pengar att gå
              in med. Vid hade sett en varselvåg à la tidigt 1990-tal. Vi kan
              skatta oss lyckliga över att vi inte behövde uppleva det och förhoppningsvis
              inte heller behöver uppleva det framöver.
            </seg>
            <seg n="89afdc47">
              Tack så mycket och god jul!
            </seg>
          </u>
          <note type="speaker" n="0c4b8c01">
            Anf. 29 ANDERS SELLSTRÖM (KD):
          </note>
          <u who="anders_sellstrom_c28c99" xml:id="i-11fa54f0df75662c-0" n="4859e60f">
            <seg n="5c2f051b">
              Herr talman! Jag tycker alltid att det är intressant att få diskutera
              kommunsektorn och vad som sker inom kommuner, landsting och regioner.
            </seg>
            <seg n="7dc973b6">
              Jag tycker att vi riksdagsmän och regeringen har en förmåga att
              försöka styra och ställa så mycket som möjligt i kommunsektorn.
              Vi är tyvärr inte så mycket bättre många gånger, men varje gång
              oppositionen har lagt fram olika förslag skickar de med ännu fler
              pekpinnar än vad regeringen gör och vill styra och ställa i det
              kommunala självstyret. Här måste nog vi som sitter i riksdagen
              och regeringen fundera på hur mycket vi ska gå in i det kommunala
              självstyret. Hur mycket utrymme ska vi ge åt våra politiska kolleger
              att själva ta ett ansvar och själva kunna förhålla sig till hur
              det ser ut i deras kommun, hur de ska agera, hur ser det ut i
              deras landsting och hur ska de agera inom de ramar som finns och
              som sätts upp? Vi har ett avlångt land med olika geografi och
              helt olika förutsättningar beroende på var i landet vi bor.
            </seg>
            <seg n="3fa6a25a">
              Att vi måste ha ramar och att det måste finnas lagar och regler
              som styr inom de här olika sektorerna är en självklarhet. Vi har
              en hel del lagar, både ramlagar och lagar som direkt pekar ut
              hur saker och ting ska göras. Sedan försöker vi med olika incitament,
              exempelvis kömiljarden och sjukskrivningsmiljarden, att ge positiva
              signaler från regeringshåll för att komma till rätta med olika
              typer av bekymmer. Det har ju visat sig ge ganska goda resultat
              att jobba med sådana incitament. Kömiljarden har lett till att
              vi har fått ned väntetiderna i sjukvården, och sjukskrivningsmiljarden
              har lett till färre sjukskrivningar i offentlig sektor.
            </seg>
            <seg n="29bcb0a6">
              Det här är någonting som jag tycker att vi kan ta vara på ännu
              mer, alltså att ha de här positiva incitamenten när det gäller
              att ge förutsättningar för kommuner och landsting. Men vi måste
              akta oss för att gå in alltför långt och peka och styra och ställa,
              för det gör att vi sakta men säkert minskar utrymmet för våra
              politiska kolleger att kunna agera utifrån de lokala förutsättningarna.
            </seg>
            <seg n="d6c7e514">
              Om vi tittar på ekonomin, som flera har varit inne på, ser vi
              att årets utfall av olika anledningar kommer att vara väldigt
              gott för kommunsektorn. En av anledningarna är detta med försäkringspengarna
              från Afa som återbetalas tack vare att man får bukt med en del
              av sjukskrivningsproblematiken. De pengarna återgår till kommunsektorn
              och ska så göra, eftersom man redan har betalat in de här premierna.
            </seg>
            <seg n="967903cd">
              Vi ser också framåt 2013 och åren därefter att ekonomin ser hyfsat
              bra ut för kommunsektorn. I det här läget är bedömningen att vi
              inte behöver gå in med mer medel från staten än vad som görs i
              det här fallet, och sedan får vi följa utvecklingen på lite längre
              sikt.
            </seg>
            <seg n="88f09802">
              Från 2004 har kommunsektorn faktiskt sammantaget levererat ett
              överskott varje år. Vi får inte glömma bort det. Det fanns år
              innan 2004 då det var negativt utfall från kommunsektorn, men
              sammantaget har man kunnat leverera ett överskott varje år.
            </seg>
            <seg n="a9b4b8c2">
              Jag tänker också nämna detta med det kommunala utjämningssystemet.
              Presskonferensen angående det är kanske slut nu. Jag tycker också
              att det är oerhört glädjande att vi kan komma fram med ett förslag
              kring detta och få en bred enighet om detta i kammaren också,
              vilket kommer att ge bra hjälp och dragkraft åt en mängd olika
              kommuner och flertalet landsting.
            </seg>
            <seg n="8247fe0c">
              Tyvärr bor jag själv i ett landsting och en kommun som kommer
              att förlora pengar på det här nya förslaget, men jag tycker att
              rätt ska vara rätt. Det ska vara riktigt hur man gör den här utjämningen,
              och man ska kunna hantera det utifrån det läge som har varit.
              Man får väl se det som så att de kommuner som kommer att tappa
              en del kronor på detta har haft en fördel under ett antal år gentemot
              andra kommuner. Det är speciellt mindre kommuner som kommer att
              kunna få en liten förstärkning i kassan, och detta är väldigt
              glädjande.
            </seg>
            <seg n="8a406c09">
              Samtidigt finns också förslaget på att det tillförs ytterligare
              1 miljard i det här systemet för att hantera de olika delarna,
              och där tar man också hänsyn till en del tillväxtfaktorer. Som
              kristdemokrat tycker jag att det är mycket glädjande att få vara
              med och föra fram ett sådant förslag, och jag hoppas att vi får
              en bred enighet i kammaren kring detta.
            </seg>
            <seg n="fbc41202">
              Pia Nilsson från Socialdemokraterna målar upp en dyster bild
              av ekonomin i sitt anförande. Vi ser varselvågen rulla in, men
              inte i samma utsträckning som under den förra krisen, vilket var
              en helt annan sak. Men vi är exportberoende i vårt land, och får
              vi inte snurr på ekonomin i Europa och på andra ställen så att
              de kan handla våra varor kommer det att ge utslag på Sverige.
              Detta måste vi följa noggrant för att se vad som händer framöver
              och vara beredda på olika åtgärder allteftersom. Då är det lite
              frapperande att Socialdemokraterna i sin budget stimulerar ekonomin
              med 8 miljarder mindre än vad regeringen gör. Vi får inte glömma
              bort det. Vi har tagit höjd med stimulansåtgärder, men här håller
              Socialdemokraterna igen en hel del pengar. Det handlar om 8 miljarder
              mindre totalt, och samtidigt ökar man skattetrycket på ett flertal
              olika områden, särskilt på företagssidan. Det tycker vi från kristdemokratiskt
              håll är en lite märklig politik.
            </seg>
            <seg n="196a3d85">
              Sedan för man fram detta om att man vill minska klasstorlekarna
              i skolan. Som kristdemokrat och kommunpolitiker i Umeå anser jag
              att det är rätt väg att gå att försöka få lite mindre klasser
              där så behövs. Det har vi motionerat om i Umeå kommun som styrs
              av socialdemokrater och vänsterpartister. Där har man dock sagt
              nej till det hela.
            </seg>
            <seg n="c69e6e66">
              Lek med tanken och titta på siffrorna som Socialdemokraterna
              föreslår här. Runt 2 miljarder kronor vill man lägga på en sådan
              här åtgärd för att minska klasstorlekarna. Det skulle bli 20 miljoner
              ungefär till Umeå kommun. I år går vår kommun med ett överskott
              på 165 miljoner kronor. Socialdemokraterna och Vänstern styr.
              Man har resurserna redan i dag att genomföra sådana förslag som
              Socialdemokraterna i riksdagen föreslår. De vill dessutom att
              man ska skicka med en liten peng för att markera vad det är man
              vill.
            </seg>
            <seg n="2e631e35">
              Förslaget i sig är inte dumt, men de här resurserna finns redan
              i flertalet kommuner i vårt land och skulle kunna genomföras i
              dag. Varför gör man inte det på lokalplanet om man nu, alltså
              Socialdemokraterna, anser att det är en prioriterad fråga? Varför
              gör inte Lennart Holmlund, socialdemokrat i Umeå, detta? Varför
              gör inte Tamara Spiric, vänsterpartist i Umeå, detta? Det kan
              man fundera på.
            </seg>
            <seg n="257d9f12">
              Det finns alltså redan resurser, men man håller igen på lokalplanet.
              Det verkar vara så att man inom socialdemokratin inte är överens
              om vilka åtgärder man ska vidta i den här frågan.
            </seg>
            <seg n="6e08ba72">
              Att svenska elever tappar när det gäller resultaten har vi sett
              siffror på under lång tid. Sedan ska vi komma ihåg att det är
              socialdemokratisk skolpolitik som har levererat alla de här siffrorna
              under lång tid. Det är först nu som vi har lyckats vända på det
              här och har en ny skolpolitik som kommer i gång framöver. Det
              kommer att ta tid innan vi får en vändning. Men det är på grund
              av att vi har levt med en gammal, socialdemokratisk skolpolitik
              som vi har tappat konkurrenskraften i elevernas resultat gentemot
              andra länder. Vi får inte glömma bort det.
            </seg>
            <seg n="2082580d">
              Per Bolund talar om kommunernas ekonomi och säger att vi från
              regeringshåll skulle upprepa samma misstag som 2009. Man kanske
              kan bli lite synsk ibland i juletid, och jag tror att Miljöpartiet
              försöker att vara det. Men Miljöpartiet har ingen aning om vad
              som händer nästa år och 2014. Vi vet inte. Samma visa var det
              när vi var mitt inne i krisen. Vi visste inte hur djup den var
              och vad som skulle hända. Man måste ta tag i det och försöka balansera
              vad det är som sker innan man drar på med alltför stora åtgärder.
              Nu visar det sig i efterhand, tycker jag, att vi klarade av det
              oerhört bra i vårt land. Nästan inget land hanterade krisen så
              bra som Sverige gjorde.
            </seg>
            <seg n="4efd81ca">
              I OECD:s rapport som kom nyligen talar man väl om Sveriges ekonomi
              igen. Det börjar bli en vana att organisationer och länder tittar
              på Sverige och försöker se vad de kan göra för att hantera situationen
              lika bra som Sverige gjorde.
            </seg>
            <seg n="05605afd">
              Här är det samma sak. Per Bolund vill förstärka kommunsektorn
              nästa år med 1,4 miljarder kronor. Det innebär ungefär 14 miljoner
              för Umeå kommun. Det är inte lite pengar, men man bör jämföra
              beloppet med kommunens överskott på 165 miljoner. Det finns oerhört
              mycket att göra lokalt, men här vill Per Bolund och Miljöpartiet
              gå in med pekpinnarna och säga ännu mer vad kommunerna ska göra
              på lokalplanet i stället för att ge ett vidare utrymme. Vi riksdagsledamöter
              är tyvärr alltför duktiga på detta, och vi måste nog grunna en
              hel del mer på det.
            </seg>
            <seg n="e114f015">
              Till sist vill jag säga till Ulla Andersson att när det gäller
              välfärdsvinster ska vi fokusera på kvalitet. Vi har varit dåliga,
              tycker jag, på att ha samma kvalitetsuppföljning i de mjuka sektorerna
              som i de hårda sektorerna. Här ska vi bli mycket duktigare. Det
              har satts in en del åtgärder från regeringssidan för att komma
              till rätta med detta. Av den totala offentliga upphandlingen på
              890 miljarder kronor står den hårda sektorn för ungefär 85 procent
              och den mjuka sektorn för 1015 procent. Men jag hör inte ett ord
              från Vänsterns sida om hur vi ska hantera vinsterna i den hårda
              sektorn. Hur ska vi hantera dem? Skattemedel går till vinster
              till företag. Man gör vinster av samma skattepengar oavsett om
              de kommer från den hårda eller den mjuka sektorn, som faktiskt
              är samma sektor och som man kan kalla välfärdssektorn.
            </seg>
            <seg n="0318f7b0">
              Hur tänker och resonerar man kring detta? Hur ska vi skapa vinstförbud
              för alla företag som levererar tjänster till kommunsektorn? Det
              är ju den principiella linje som du måste hålla om du ska kunna
              hantera den här frågan.
            </seg>
            <seg n="843c76de">
              Vi kristdemokrater står för någonting annat. Vi står för alternativ.
              Vi står för möjligheter att kunna välja. Vi står för en bättre
              kvalitetskontroll. Det ska vi jobba hårdare med, och det ska vi
              bli mycket bättre på.
            </seg>
            <seg n="331e865d">
              Avslutningsvis vill jag önska alla en god jul.
            </seg>
          </u>
          <note type="speaker" n="072c7a59">
            Anf. 30 ULLA ANDERSSON (V) replik:
          </note>
          <u who="ulla_andersson_ab2816" xml:id="i-5c770399c63c674f-5" n="a2297472">
            <seg n="0110669e">
              Herr talman! Det blir allt tydligare att argumenten tryter för
              privatiseringsivrarna när man jämför vägbyggen och konstruktion
              av sjukhussängar med skolutbildning och vård av mormor. Det är
              vitt skilda saker. Det borde även en kristdemokrat kunna inse.
            </seg>
            <seg n="284e2d4b">
              Jag tänkte tala om Anders Sellströms anförande, där den övergripande
              principen var att riksdagen ska fundera över om man ska låta bli
              att styra och ställa med kommunerna. Jag skulle vilja påstå att
              den nuvarande regeringen styrt och ställt mycket med kommunerna
              genom att överföra stora kostnader på dem. Socialbidragskostnaderna
              har ökat med 25 procent sedan ni kom till makten 2006, Anders
              Sellström, på grund av att ni raserat både sjukförsäkringen och
              arbetslöshetsförsäkringen. 12 procent av landets invånare mellan
              20 och 64 år uppbär socialbidrag någon gång eller varaktigt för
              att kunna försörja sig.
            </seg>
            <seg n="0db28705">
              Det är ert Sverige, Anders Sellström, det kristdemokratiska Sverige.
              Jag väntar bara på ett förslag från er som ska innebära någon
              form av skatteavdrag för en person som stöder en socialbidragstagare.
              Det är ert sätt att rädda välfärden kan jag tänka mig.
            </seg>
            <seg n="58ad1263">
              Hälften av dem som i dag uppbär socialbidrag gör det på grund
              av att de inte omfattas av arbetslöshetsförsäkringen till följd
              av er politik. En tredjedel av dem mellan 50 och 64 år som uppbär
              socialbidrag gör det på grund av att ni förstört sjukförsäkringen,
              det vill säga att ni vältrat över kostnaderna på kommunerna. Det
              är pengar som kommunerna i stället kunnat använda till att förbättra
              kvaliteten i äldreomsorgen, anställt fler lärare i skolan eller
              vad det nu är för insats som behöver göras i just den kommunen.
            </seg>
            <seg n="c9d1cfba">
              Varför, Anders Sellström, ska arbetslösa och sjuka tvingas till
              socialkontoren i stället för att omfattas av våra gemensamma försäkringssystem?
            </seg>
          </u>
          <note type="speaker" n="6eadfb02">
            Anf. 31 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-11fa54f0df75662c-1" n="4859e60f">
            <seg n="89295418">
              Herr talman! Jag tittade på lite siffror under Ulla Anderssons
              replikväxling med Ann-Charlotte Hammar Johnsson. Vi har från 90-talet
              till i dag nästan kunnat halvera antalet som är beroende av ekonomiskt
              bistånd nästan, inte riktigt. Det är alltså ett betydligt lägre
              antal som i dag är beroende av försörjningsstöd och ekonomiskt
              bistånd än under 90-talet. Från juli 2006 till juli 2012 har utanförskapet
              enligt SCB minskat med 226 000 personer. Det tycker jag är bra
              siffror, och det ska man ha i åtanke när man funderar på dessa
              frågor.
            </seg>
            <seg n="de7724f0">
              Det andra är att arbetslöshet och försörjningsstöd följer varandra;
              de har en tydlig koppling till konjunkturen i övrigt. Det hänger
              ihop. Får vi konjunktursvängningar ökar arbetslösheten och vi
              får en ökning även av försörjningsstöd och ekonomiskt bistånd.
              Dessa delar är viktiga att hålla isär.
            </seg>
            <seg n="fc50c46a">
              Sedan har vi sjukförsäkringslösningen och arbetslöshetskassan.
              En parlamentarisk utredning, där även ni, Ulla Andersson, har
              en representant med, arbetar med dessa frågor för att se hur vi
              kan hantera systemen bättre, se på olika delar vad gäller inträdeskrav
              etcetera. Det vore tacknämligt om vi gemensamt kunde komma fram
              till någonting som är mycket bättre.
            </seg>
            <seg n="96767846">
              Det finns dock en del personer som av olika skäl inte kvalificerar
              sig för systemen. Då måste det finnas ett försörjningsstöd i botten
              som kan dämpa fallet för dem. Här har vi mycket att fundera på
              och en hel del att ta tag i. Jag tror inte att man kan göra det
              så enkelt för sig att man argumenterar som du gör i de här frågorna.
              Det gäller att hela tiden se hur vi skapar incitamenten och möjligheterna
              för att inte fastna i stöden. Att man någon gång blir tillfälligt
              beroende kan inträffa, men man får inte fastna i det. Därför kommer
              det förslag om hur man ska kunna jobba utan att samtidigt förlora
              försörjningsstödet.
            </seg>
          </u>
          <note type="speaker" n="f9486937">
            Anf. 32 ULLA ANDERSSON (V) replik:
          </note>
          <u who="ulla_andersson_ab2816" xml:id="i-5c770399c63c674f-6" n="a2297472">
            <seg n="e4dfd797">
              Herr talman! Sedan ni tillträdde, Anders Sellström, har långtidsarbetslösheten
              ökat med 70 procent. Med 70 procent! Enligt Arbetsförmedlingen
              är en kvarts miljon människor i dag långtidsarbetslösa, står långt
              från arbetsmarknaden. De kallas utsatta, det vill säga de har
              svårt att få ett jobb eller riskerar att slås ut permanent. När
              ni tillträdde hade åtta av tio inskrivna vid Arbetsförmedlingen
              rätt att få ersättning från arbetslöshetsförsäkringen. I dag är
              det två av tio. Det är resultatet av er politik. Socialbidragskostnaderna
              har ökat med 25 procent sedan 2006. 12 procent av befolkningen
              mellan 20 och 64 år tvingas uppbära socialbidrag någon gång eller
              under längre tid. Det är ett ökat bidragsberoende i det kristdemokratiska
              Sverige.
            </seg>
            <seg n="a877a087">
              Jag är mycket orolig för utvecklingen. En del beror självklart
              på att ni slagit sönder arbetslöshetsförsäkringen, det är mycket
              svårare att kvalificera sig; ni har höjt avgifter och så vidare.
              Ni har också försämrat sjukförsäkringen. Dessutom har ni dragit
              ned kraftigt på de arbetsmarknadspolitiska insatserna, vilket
              gör det svårare för människor att omskola sig, utbilda sig, komma
              närmare arbetsmarknaden och få ett jobb. Ni vältrar helt enkelt
              över kostnaderna på kommunerna, och den enskilda individen drabbas
              såklart hårt.
            </seg>
            <seg n="7d6b9254">
              Det är en form av värdighet som också skiljer mellan dessa insatser.
              Det är en sak att, om oturen är framme, få ersättningen från en
              gemensam försäkring som jag varit med och betalat till och någonting
              helt annat att tvingas gå till kommunens socialkontor.
            </seg>
            <seg n="6c7e3226">
              Det är helt enkelt en oroväckande utveckling. 25 procent har
              socialbidragskostnaderna ökat med, Anders Sellström, som resultat
              av er politik. Ni vältrar över kostnaderna på kommunerna. Det
              drabbar den enskilda individen, och vi får en sämre samhällsekonomisk
              utveckling. Du ger mig inte ett enda svar. Varför har ni drivit
              en sådan politik? Varför ska man tvingas till socialkontoret när
              man är arbetslös?
            </seg>
            <seg n="315c390f">
              Jag vill önska talmannen och övriga medarbetare en god jul. Jag
              vill även önska finansutskottet och finansutskottets kansli en
              god jul.
            </seg>
          </u>
          <note type="speaker" n="6dc4219f">
            Anf. 33 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-11fa54f0df75662c-2" n="4859e60f">
            <seg n="35075826">
              Herr talman! Sjukförsäkringen visar sig trots allt fungera väldigt
              bra, även om det kanske finns falluckor som vi måste fortsätta
              att ha koll på och i så fall täppa till. På den tiden när Ulla
              Andersson styrde var det 27 000 personer som passerade tvåochetthalvtårsgränsen.
              I dag är det 7 000 som gör det. Vi har alltså lyckats rehabilitera
              människor innan de passerat tvåochetthalvtårsgränsen. Det tycker
              jag är bra. 20 000 fler som inte passerar tvåochetthalvtårsgränsen
              eller hamnar i utanförskap när de blivit inlåsta i förtidspension
              är bra.
            </seg>
            <seg n="028c3f2d">
              200 000 fler människor finns i arbete. Det genererar skatteintäkter
              till kommuner och landsting. Det ser vi. Det är en bra utveckling.
              Sedan vi tog över har det varit en ganska bra och stabil skatteintäktsutveckling
              i kommunsektorn. Det är så det måste fungera.
            </seg>
            <seg n="18d3f73f">
              Sedan har vi en grupp människor som kanske flyttat från förtidspensionssidan
              och nu finns bland de långtidsarbetslösa, men de är betydligt
              färre i dag. Här måste vi vara ödmjuka och hitta lösningar så
              att vi kommer framåt. Betydligt fler av dem som tidigare, under
              den tid Ulla Andersson styrde tillsammans med Socialdemokraterna,
              var i permanent utanförskap finns i dag i den arbetsföra gruppen.
              En del av dem har fått jobb. Vi har också en del problem som vi
              måste fortsätta att jobba med, så är det, men om vi ser till gruppen
              totalt har politiken varit framgångsrik. Det kan du inte neka
              till, Ulla Andersson.
            </seg>
          </u>
          <note n="b6847e59">
            Överläggningen var härmed avslutad.
          </note>
          <note n="e1d9b12a">
            6 § Statsskuldsräntor m.m.
          </note>
          <note n="685fedf3">
            Föredrogs
          </note>
          <note type="speaker" n="99aa20f5">
            Anf. 34 STAFFAN ANGER (M):
          </note>
          <u who="staffan_anger_429afa" xml:id="i-4904d7fae164b0f6-1" n="0d9553a8" next="i-2dc43ea47f67d03b-1"/>
          <note n="822c4754">
            Herr talman! Jag börjar med att yrka bifall till förslaget i
            finansutskottets betänkande FiU4.
          </note>
          <u who="staffan_anger_429afa" xml:id="i-2dc43ea47f67d03b-1" n="0d9553a8" prev="i-4904d7fae164b0f6-1">
            <seg n="e04d4ea4">
              Regeringen har som finansiell strategi att successivt minska
              statens skuldbörda och amortera på statsskulden. Detta har varit
              mycket lyckosamt under de senaste åren genom stram finansiell
              planering. Och lyssna nu! Räntan på statsskulden beräknas bli
              7 miljarder 7 miljarder lägre 2012 än 2011, vilket främst förklaras
              av det lägre ränteläget och lägre statsskuld. Dessa 7 miljarder,
              kära riksdagsledamöter, kan man satsa på en förstärkt välfärd.
            </seg>
            <seg n="07594b9a">
              Statsskuldsräntans andel av bnp beräknas minska under hela prognosperioden
              från 1 procent 2011 till 0,5 procent 2016 ett utmärkt resultat
              beroende på att statsskulden minskar under perioden.
            </seg>
            <seg n="e765aad6">
              Herr talman! Sverige står sig finansiellt mycket starkt i en
              värld med stor turbulens och många ekonomiska problem, som alla
              känner till. Alliansregeringen har gjort ett fantastiskt arbete
              med den ekonomiska politiken och skapat ett finansiellt mycket
              starkt Sverige, vilket också OECD:s rapport, som kom i veckan,
              visar. Vi ska som medborgare i detta land vara mycket tacksamma
              för att Sverige står finansiellt starkt i denna turbulens, som
              fortsätter under 2013.
            </seg>
            <seg n="b6855fc3">
              Jag önskar med detta alla en riktigt god jul och ett gott nytt
              år!
            </seg>
          </u>
          <note n="e88e8c2f">
            Regeringen föreslår att riksdagen anvisar 22 miljarder för 2013
            till ramanslaget Ränta på statsskulden.
          </note>
          <note n="b6847e59">
            Överläggningen var härmed avslutad.
          </note>
          <note n="3e29ba3c">
            7 § Avgiften till Europeiska unionen
          </note>
          <note n="685fedf3">
            Föredrogs
          </note>
          <note type="speaker" n="3c2172e5">
            Anf. 35 PEDER WACHTMEISTER (M):
          </note>
          <u who="unknown" xml:id="i-6df3dd7c564a1e80-0" n="137fd414"/>
          <note n="ac2f102d">
            Herr talman! Jag yrkar bifall till förslaget i finansutskottets
            betänkande Utgiftsområde 27 Avgiften till Europeiska unionen .
          </note>
          <u who="unknown" xml:id="i-c4354bb0716ba87d-0" n="137fd414">
            <seg n="844eef4c">
              33,494 miljarder är väldigt mycket pengar. När vi i dag talar
              om Europa och avgiften till den gemensamma unionen talar vi mest
              om pengar och hur mycket Sverige betalar. Det är ett tecken på
              att det går väldigt bra för Sverige.
            </seg>
            <seg n="9ed69b5b">
              Men ibland måste man reflektera lite historiskt. Andra världskriget
              fascinerar fortfarande människor. De två författare som fick Augustpriset
              i år är Ingrid Carlberg, som skrev om Raoul Wallenberg, och Göran
              Rosenberg, som skrev om sin familj, Auschwitz och den vandringen.
              Vi har lätt att glömma bort detta när vi diskuterar Europa. Det
              är 23 år sedan muren föll. Jag befann mig själv i Prag då och
              tittade på CNN. Jag hade ingen susning om att det var på gång.
              Den som i dag är 23, 25 eller 27 år gammal tänker inte på att
              det fanns en mur som klöv Europa. Det är tio år sedan den 9 april
              2003, när Europaparlamentet valde in tio nya länder, bland annat
              en hel del länder som funnits bakom järnridån. För den som upplevt
              detta känns det väldigt nära.
            </seg>
            <seg n="c797e86c">
              Det kan ibland vara nyttigt att tänka tillbaka på detta när vi
              diskuterar att vi betalar mycket pengar. Vi måste också se till
              att vi får tillbaka mycket pengar av det vi betalar. Där har vi
              varit genomgående dåliga. Vi kommer att förbättra det, antar jag.
            </seg>
          </u>
          <note type="speaker" n="38449adb">
            Anf. 36 PER ÅSLING (C):
          </note>
          <u who="per_asling_d761ac" xml:id="i-bc80cf0ad2adddb6-1" n="dea02165">
            <seg n="f799ade9">
              Herr talman! För Centerpartiet är EU-samarbetet avgörande för
              hanteringen av gränsöverskridande frågor. Våra bärande idéer om
              demokratisk delaktighet, öppenhet, tolerans och mänskliga fri-
              och rättigheter är byggstenar i det europeiska samarbetet. Centerpartiet
              anser att det behövs ett smalare men vassare EU, att unionen ska
              prioritera och kraftsamla för att kunna möta stora gränsöverskridande
              frågor och de utmaningar vi står inför när det gäller miljö, utrikespolitik,
              handel och brottsbekämpning, för att ta några exempel.
            </seg>
            <seg n="bc99d0d0">
              Samtidigt vill vi inte att EU lägger sig i frågor som enskilda
              människor och beslutsfattare på lokal, regional och nationell
              nivå avgör bättre själva. Några exempel, herr talman, är snus,
              jakt och naturresurser. Att rätt beslut ska fattas på rätt plats
              är en naturlig följd av vår syn att samhället byggs underifrån.
            </seg>
            <seg n="928f7f2d">
              EU ska bidra till tillväxt, fler jobb och bättre miljö. Vi betalar
              årligen omkring 30 miljarder i avgift till EU. För närvarande
              förhandlas om den långsiktiga EU-budgeten för perioden 20142020.
              Det är angeläget att arbetet präglas av budgetrestriktivitet och
              att kostnaderna för EU-budgeten som helhet därmed hålls nere.
              Det är viktigt att Sverige får ett bra återflöde, att vi får tillbaka
              en rimlig andel av de pengar som vi skickar till EU och Bryssel
              och att vi därmed håller nere nettoavgiften. Det är angeläget
              att Sverige ses som en aktiv och bra förhandlingspart i det här
              arbetet.
            </seg>
            <seg n="ecf2355f">
              Herr talman! Centerpartiet vill skapa och stärka funktionella
              regioner med stort självstyre i frågor som rör tillväxtpolitiken.
              Sammanhållningspolitiken har bidragit till att stora investeringar
              möjliggjorts runt om i landet, särskilt på landsbygden, och har
              därmed medverkat till hållbar och långsiktig utveckling. Hela
              Sverige ska leva! Det är viktigt att gleshetskriterierna får tyngd
              i fördelningen av medel i kommande EU-budget. Dessa står i dag
              för nära 40 procent av återflödet när det gäller programmen för
              regional konkurrenskraft och sysselsättning.
            </seg>
            <seg n="0fc7fd0a">
              Ett annat viktigt område är landsbygdsprogrammen, som vi i Centerpartiet
              månar om, eftersom det tillförs så mycket pengar även här i investeringar
              på landsbygden men också till gröna näringar. Med dessa utgångspunkter
              är det bra att landsbygdsminister Eskil Erlandsson varit tydlig.
              Låt mig citera vad han sade i förra veckans ATL: Jag är villig
              att gå mycket, mycket, mycket långt för att behålla det svenska
              landsbygdsstödet. Det är jätteviktigt för stora delar av lantbruket,
              och speciellt för dem som har djur. I de fortsatta förhandlingarna
              måste fokus ligga på ökad miljönytta, men också på att skapa likvärdiga
              villkor mellan olika medlemsstater.
            </seg>
            <seg n="d8711d8c">
              Jag vill även kommentera jordbrukspolitiken, som jag tycker får
              för lite utrymme i den politiska debatten här i Sverige. En stor
              del av EU:s budget går till jordbrukspolitiken, som ofta får oförtjänt
              kritik för det. Man måste komma ihåg att detta i EU-sammanhang
              och på EU-nivå är det största gemensamma politikområdet, som ersätter
              de nationella budgetarna på detta område. Sammantaget för EU och
              medlemsstaternas budgetar står enligt uppgift jordbruket för mindre
              än 2 procent av avgifterna.
            </seg>
            <seg n="f1c7772a">
              Herr talman! Låt mig vara tydlig. Från Centerpartiets sida vill
              vi för det första att Sverige får ett fortsatt bra återflöde och
              att skattebetalarnas pengar hanteras på ett ansvarsfullt sätt.
              För det andra vill vi att jordbrukspolitiken utvecklas med fokus
              på lika konkurrensvillkor inom unionen. För det tredje anser vi
              att jordbrukspolitiken måste stärka svenska bönders företag och
              bidra till långsiktig utveckling på landsbygden. För det fjärde
              vill vi att jordbrukspolitikens betydelse sätts in i sitt sammanhang.
              Lantbruksföretagen är ofta den ekonomiska motorn på landsbygden.
              För det femte vill vi att böndernas och landsbygdens behov ska
              ligga till grund för förhandlingarna när regeringscheferna sätter
              ramarna för jordbrukspolitiken och CAP:en.
            </seg>
          </u>
          <note n="49a2df1a">
            Herr talman! Jag yrkar bifall till förslaget i utskottets betänkande.
          </note>
          <note type="speaker" n="256b1796">
            Anf. 37 BO BERNHARDSSON (S):
          </note>
          <u who="bo_bernhardsson_12449e" xml:id="i-016fb6a67846e27f-0" n="d6c6e028">
            <seg n="68551e1d">
              Herr talman! Det kan väl finnas skäl även för oss socialdemokrater
              att ge till känna vissa principiella uppfattningar om EU-budgeten.
              Till att börja med kan jag hålla med Peder Wachtmeister och Per
              Åsling om det allra mesta, till exempel motiven för Europasamarbetet
              och återblicken på andra världskriget. Vi ska erinra oss att det
              är ett fredsprojekt. Jag kan också instämma i att unionen inte
              ska lägga sig i sådant som vi sköter bättre själva.
            </seg>
            <seg n="55a0fd9f">
              När det gäller budgetprocessen framöver har Socialdemokraterna,
              vill jag påstå, deltagit på ett konstruktivt sätt för att lägga
              fast de svenska positionerna. De kan sammanfattas så här: Vi vill
              se en frysning av budgeten i reala termer. Vi vill inte se att
              det införs nya egna medel, vilket har aviserats. Det är av det
              skälet att vi ser det som ett första steg mot att man flyttar
              över beskattningskompetens till Europanivån.
            </seg>
            <seg n="51eac91f">
              Vi vill framför allt se en modernisering av budgeten där mindre
              resurser läggs på jordbrukspolitiken och där mer resurser läggs
              på sådant som har ett europeiskt mervärde och på sådant som skapar
              jobb och tillväxt och kan hjälpa till att föra Europa ut ur krisen.
              Den moderniseringen är helt nödvändig.
            </seg>
            <seg n="7f345fd0">
              Vi vill se en kraftig reduktion av kostnaderna för jordbrukspolitiken.
              Samtidigt vill vi att sammanhållningspolitiken ska vara öppen
              och tillgänglig för alla regioner. Där hade vi inledningsvis lite
              andra synpunkter än regeringen.
            </seg>
            <seg n="323b2054">
              Vi har nu hamnar i en sådan position att vi är överens om att
              alla regioner ska kunna få del av sammanhållningspolitikens olika
              fonder. Det är viktigt. Det är också viktigt av pedagogiska skäl
              att det finns ett återflöde även till Sverige för att motivera
              att vi är med i samarbetet.
            </seg>
            <seg n="f8b399af">
              Det har pågått förhandlingar om långtidsbudgeten, och de ska
              snart återupptas efter jul. Vi vill samtidigt slå vakt om den
              svenska rabatten.
            </seg>
            <seg n="aca6ae18">
              Avslutningsvis vill jag än en gång säga att vi från Socialdemokraternas
              sida har deltagit på ett aktivt och konstruktivt sätt för att
              lägga fast förhandlingspositionerna. Men vi är inte regeringen,
              och vi förhandlar inte. Så här inför julen önskar vi regeringen
              lycka till. Vi ska göra vad vi kan på distans för att backa upp
              processen.
            </seg>
            <seg n="7372d914">
              Som det ser ut nu är det varje fall så här långt inte en särskilt
              framgångsrik förhandling. Men det allra mesta återstår fortfarande.
              Vi säger en gång till: Lycka till! Vi backar upp positionerna.
            </seg>
          </u>
          <note n="b6847e59">
            Överläggningen var härmed avslutad.
          </note>
          <note n="bf7e336d">
            8 § Subsidiaritetsprövning av direktivförslag om en jämnare könsfördelning
            bland icke verkställande styrelseledamöter i börsnoterade företag
          </note>
          <note n="685fedf3">
            Föredrogs
          </note>
          <note type="speaker" n="26ee9a54">
            Anf. 38 JONAS GUNNARSSON (S):
          </note>
          <u who="jonas_gunnarsson_287854" xml:id="i-f1cb9c73f6d4c487-0" n="1296ff21">
            <seg n="3cdd5154">
              Herr talman! Jag inser att många väntar på att få ta en välförtjänt
              julledighet, så jag ska försöka hålla mig kort. Till att börja
              med vill jag yrka bifall till reservation 1 som vi socialdemokrater
              har gemensamt med Miljöpartiet.
            </seg>
            <seg n="3e92a340">
              Civilutskottets utlåtande CU14 handlar om kommissionens direktivförslag
              om jämnare könsfördelning i de börsnoterade företagens styrelser.
              Frågeställningen kammaren har att ta ställning till i dag är om
              kommissionens förslag till mer jämställda bolagsstyrelser i de
              börsnoterade bolagen är förenligt med subsidiaritetsprincipen.
            </seg>
            <seg n="3a1c4a1a">
              När man tittar på förslaget tror jag att de flesta inser att
              det inte är särskilt långtgående utan snarare kan ses som en knuff
              i rätt riktning. Kommissionens förslag är tydligt i att kvotering
              ska ske med bibehållna krav på kompetens och meriter. Förslaget
              är också väldigt generöst i fråga om vilka sanktioner som ska
              införas. Det säger utan större detaljreglering att medlemsstaten
              ska kunna visa upp att de sanktioner som införs är lämpliga och
              tillräckligt avskräckande för de företag som inte följer direktivet.
              Direktivet också tidsbegränsat till att gälla enbart fram till
              2028.
            </seg>
            <seg n="f8387823">
              Vår bedömning av förslaget är att det inte strider mot närhetsprincipen,
              eller subsidiaritetsprincipen. Det finns ett flertal uppenbara
              skäl till att det är en fördel att på EU-nivå fatta ett sådant
              här beslut. Jag tänker nämna några få av dem.
            </seg>
            <seg n="e6725356">
              För det första är det tydligt att glastaksproblematiken inte
              är specifik för kvinnor i Sverige. Tittar vi på de största börsbolagen
              här hemma ser vi att andelen kvinnor i deras styrelser ligger
              på ungefär 25 procent medan snittet för EU-27 ligger på 14 procent.
              Kvinnor över hela unionen har alltså ett likartat problem med
              att ta sig in i affärslivets finrum. Det borde rimligen också
              göra det till ett problem som vi inom EU-kretsen försöker lösa
              gemensamt.
            </seg>
            <seg n="329a1166">
              För det andra är det lika tydligt att den inre marknaden gör
              att vissa kan tveka inför att införa nationella regler utifrån
              en missriktad tanke om att detta skulle kunna ge det egna landets
              företag nackdelar i konkurrensen med företag från andra medlemsstater.
            </seg>
            <seg n="e10d9d13">
              För det tredje: Om vi tillåter oss att göra en lämplighetsbedömning
              av förslaget kan vi se att det är väl avvägt. Detta säger jag
              med tanke på hur direktivet är utformat samt att det har en relativt
              kort livslängd. Det minimerar risken för att vi på EU-nivå skapar
              en regelbörda som är svår att hantera i framtiden, samtidigt som
              medlemsstaterna ges väldigt stort utrymme att formulera sina egna
              regler för att nå målet om mer jämställda börsbolagsstyrelser.
            </seg>
            <seg n="367dfa3b">
              Herr talman! Innan jag avslutar måste jag ändå nämna något som
              jag inte riktigt förstår. Det är med vilka medel Alliansen och
              Sverigedemokraterna ska uppnå det de i majoritetstexten skriver
              om att riksdagen tycker att det är viktigt att könsfördelningen
              blir avsevärt jämnare när det gäller deltagandet i ekonomiskt
              beslutsfattande. Den frågan står utan svar.
            </seg>
            <seg n="67e63592">
              Med det korta och förhoppningsvis kärnfulla anförandet vill jag
              önska er, herr talman, en riktigt fin jul och ett gott nytt år!
            </seg>
          </u>
          <note type="speaker" n="27f02b00">
            Anf. 39 JAN LINDHOLM (MP):
          </note>
          <u who="jan_lindholm_6c3791" xml:id="i-07e945530d50a564-0" n="f9c8d040">
            <seg n="9a8c228f">
              Herr talman! Civilutskottet har genomfört en subsidiaritetsprövning
              av kommissionens förslag till direktiv för att nå en jämnare könsfördelning
              bland ledamöter i börsnoterade företags styrelser.
            </seg>
            <seg n="8bfedec0">
              Prövningen handlar om att avgöra om det uppsatta målet, minst
              40 procent av det underrepresenterade könet, kan nås genom åtgärder
              på nationell nivå eller inte. Bedömer man att beslut på EU-nivå
              inte behövs innebär det att förslaget anses strida mot den här
              principen.
            </seg>
            <seg n="8fb266f7">
              Miljöpartiet har i grunden uppfattningen att vi motsätter oss
              utökad överstatlighet utom på två områden, dels på miljöområdet,
              dels när det gäller mänskliga rättigheter.
            </seg>
            <seg n="42a78f1a">
              Motivet när det gäller det förstnämnda området är att miljöföroreningar
              i princip är gränsöverskridande, och därför menar vi att de också
              måste hanteras gränsöverskridande.
            </seg>
            <seg n="30ef2b2f">
              Mänskliga rättigheter har i takt med den ökande globaliseringen
              och människors allt större möjligheter att röra sig över gränser
              blivit en mer gränsöverskridande fråga. Inte minst den växande
              människohandeln visar på detta.
            </seg>
            <seg n="d1d6adff">
              Eftersom vi i Miljöpartiet betraktar frågan om en jämnare könsfördelning
              på arbetsmarknaden som en fråga om mänskliga rättigheter ser vi
              på subsidiaritetsprövningen med de glasögonen på.
            </seg>
            <seg n="f04df3ca">
              Det råder en väldigt bred enighet i den svenska riksdagen om
              att det underrepresenterade könet bör representeras med minst
              40 procent i bolagens styrelser. Åtminstone säger de flesta partier
              sig tycka så. Men vi miljöpartister, som år efter år i hur många
              år vet jag egentligen inte har motionerat om att riksdagen ska
              besluta om verktyg för att nå dit, känner tydligt att det är en
              uppfattning som i många andra partier ännu inte gått från tanke
              till handling.
            </seg>
            <seg n="2205d332">
              I kommunerna driver vi kravet när det gäller kommunalt ägda bolag.
              Vi har föreslagit att riksdagen ska ge regeringen i uppdrag att
              byta ut personer i statligt ägda bolags styrelser för att där
              nå målet. Vi har föreslagit en lag om kvotering i likhet med den
              i exempelvis Norge för att få fart på förändringarna i de privata
              bolagen här i Sverige. Men motståndet ser i verkligheten ut att
              vara kompakt när det kommer till frågan om handling.
            </seg>
            <seg n="2e4c7772">
              Vi kan alltså konstatera utifrån praktiska erfarenheter att vi
              har väldigt svårt att klara detta på nationell nivå. Teoretiskt
              borde det vara fullt möjligt, menar jag, men praktiken säger alltså
              något helt annat.
            </seg>
            <seg n="1d72d7e7">
              Syftet med kommissionens förslag är att nå målet 40 procent till
              år 2020 i börsnoterade bolag och redan till år 2018 i offentliga
              bolag. Tanken är att målet ska nås i hela EU och inte bara i de
              länder som går först. Enligt beräkningarna kommer man enbart att
              nå halvvägs på den här samlade EU-nivån, och då är det faktiskt
              många länder som knappt rör sig i den här frågan.
            </seg>
            <seg n="4c933ea6">
              Eftersom ambitionsnivån i det närmaste är noll i vissa länder
              krävs det åtgärder för att man i de länderna ska förstå att man
              måste ta till vara kompetensen hos alla, även kvinnor, om det
              ska bli fart på ekonomin.
            </seg>
            <seg n="8fe405b9">
              Ska gapet mellan olika EU-länder krympas så att gemensamma regler,
              exempelvis på det ekonomiska området, kan fungera i praktiken,
              så att vi inte får den typ av kris som vi har i dag till exempel,
              får man inte blunda för att den ekonomiska utvecklingen i vissa
              länder halkar efter.
            </seg>
            <seg n="29272a0b">
              För att minska de inre konflikterna i EU måste alla med på en
              sådan här reform. Därför ser vi att samlade åtgärder för att nå
              målet måste hanteras även på EU-nivå. Inte bara Sverige utan också
              många andra länder kommer att misslyckas om frågan bara ska hanteras
              nationellt.
            </seg>
            <seg n="5e91ed43">
              Jag tycker, herr talman, att utskottsmajoritetens argumentation
              är väldigt tunn. Motivet för att säga nej till regler på EU-nivå
              är att det hotar den väldigt speciella svenska äganderätten för
              bolagens ägare. Hur väsensskild är då den äganderätten från motsvarande
              bolagsägares rättigheter i andra EU-länder? Och varför ska just
              aktieägandet skilja sig radikalt från andra former av ägande?
            </seg>
            <seg n="5e8098b7">
              Bilägandet är omgärdat av mängder av inskränkningar och skyldigheter,
              liksom ägandet av fastigheter är kringskuret på olika sätt. Ägaren
              till en skogsfastighet har att rätta sig efter mängder av stränga
              regler, liksom den som äger djur.
            </seg>
            <seg n="ada41aba">
              De flesta former som man kan omvandla en egendom till är faktiskt
              omgärdade med många regler. Och det är ju redan så att även ägandet
              av aktier inte är särskilt regelbefriat, även om det finns många
              som försöker smita undan.
            </seg>
            <seg n="17067ad0">
              Att i det sammanhanget påstå att just ett regelverk om att det
              underrepresenterade könet inte får understiga 40 procent av antalet
              ledamöter i börsnoterade bolags styrelser väsentligt skulle inkräkta
              på ägarnas unika frihet framstår som ett väldigt svagt och ganska
              ogenomtänkt argument.
            </seg>
            <seg n="8ad8b270">
              Det handlar just om det här, att EU kräver att ett regelverk
              införs som gör att man når målet. Hur det regelverket sedan ska
              se ut säger faktiskt direktivet väldigt lite om. Det enda EU egentligen
              kräver är att regelverket ska utformas så att man når målet och
              att det ska finnas sanktioner som är så påtagliga att företagen
              följer det regelverk som nationerna själva beslutar att införa.
              Hur de här reglerna och sanktionerna ska se ut är alltså upp till
              varje land.
            </seg>
            <seg n="eba26fc1">
              Man kan inte tolka allianspartiernas nej till kommissionens förslag
              som en kritik av ett överstatligt metodval för att nå målet, eftersom
              det inte finns i kommissionens förslag. I verkligheten kan det
              inte vara någonting annat än en ovilja att nå själva målet som
              ligger bakom att man väljer att säga nej.
            </seg>
            <seg n="6f32d0b2">
              Herr talman! Jag yrkar mot den här bakgrunden bifall till reservation
              1 i utlåtandet. Och jag vill avsluta med att önska talmannen och
              mina utskottskolleger en god och välbehövlig julvila.
            </seg>
          </u>
          <note type="speaker" n="b6457ec9">
            Anf. 40 MARIANNE BERG (V):
          </note>
          <u who="marianne_berg_22ebf4" xml:id="i-24756022ede2f01a-0" n="4cc531c0">
            <seg n="f35ee794">
              Herr talman! Jämnare könsfördelning i bolagsstyrelser, det vill
              säga fler kvinnor i dem absolut, säger jag. Att kvotera in kvinnor
              i företags bolagsstyrelser är ett jättebra förslag.
            </seg>
            <seg n="6b9b2d83">
              Det är ett radikalt grepp från EU-kommissionen. Jag tror faktiskt
              att jag vill säga att det är det mest radikala hittills. Det är
              ett förslag som kommissionär Viviane Reding har gått i spetsen
              för.
            </seg>
            <seg n="bff50fcd">
              Men då kommer men:et olyckligtvis, herr talman, strider det mot
              subsidiaritetsprincipen. Det är trist att behöva konstatera det.
              Vänsterpartiet anser att förslaget, liksom många andra förslag
              som kommer från EU, är ett överstatligt direktiv. Vi tycker att
              EU redan i dag bestämmer tillräckligt mycket och att man inte
              ska in och nafsa på mer.
            </seg>
            <seg n="e08f148c">
              Vi har haft denna fråga uppe i debatten i riksdagen många gånger.
              Vänsterpartiet tycker att det är en otroligt viktig fråga och
              ser gärna att vi här hemma inför en modell, typ den norska modellen,
              som jag förstår fungerar alldeles utmärkt.
            </seg>
            <seg n="5d5712cc">
              Om regeringen skulle ta steget att se till att Sverige tar efter
              Norges modell, det vill säga att via lagstiftning kvotera in det
              underrepresenterade könet i bolagsstyrelser, vilket då gäller
              kvinnor, skulle jag bli väldigt lättad och glad.
            </seg>
            <seg n="6573d8dd">
              I dag är Norge en av de världsledande i fråga om jämställdhet
              inom näringslivet. Jag hade hoppats att Sverige också skulle vara
              i toppen.
            </seg>
            <seg n="f5d361bd">
              Nu anser inte alliansregeringen att Norges modell är den bästa,
              utan man anser att det är upp till bolagen själva att utse sina
              ledamöter. Okej, men jag anser att ni trots detta kan vara lite
              tuffare i ert yttrande. Där anser jag att ni är väldigt lama och
              tama.
            </seg>
            <seg n="6fc07740">
              Men det kan ni rätta till i dag genom att ställa er bakom Vänsterpartiets
              yttrande. Då uppmanar ni tydligt och klart riksdagen att stå upp
              i en jämställdhetsfråga som denna. Inte minst visar ni EU att
              vi här hemma verkligen menar allvar med att sträva efter en jämn
              fördelning av makt och inflytande mellan kvinnor och män i vårt
              land.
            </seg>
            <seg n="afc52bca">
              Jämställdhet är en fråga om mänskliga rättigheter, demokrati
              och rättvisa. Det hoppas jag verkligen att vi alla anser.
            </seg>
            <seg n="e92d318a">
              Att hålla frågan vid liv och att vara en blåslampa på regeringen
              är bara bra. Då kanske vi når fram i frågan inom en snar framtid.
              Vi måste nöta och nöta för att få ett resultat.
            </seg>
            <seg n="fbd5242f">
              Det har visat sig på många andra områden att det har gett positivt
              resultat. Droppen urholkar till sist stenen.
            </seg>
            <seg n="67cdc292">
              Alliansvänner! Visa nu på lite mod! Visa nu på lite styrka och
              ställ er bakom Vänsterpartiets förslag till ett motiverat yttrande!
            </seg>
            <seg n="0c383f83">
              Med detta sagt, herr talman, vill jag yrka bifall till reservation
              2 i detta utlåtande och samtidigt önska er alla som befinner er
              i kammaren just nu en riktigt god jul och ett gott nytt år.
            </seg>
          </u>
          <note type="speaker" n="9783bcd4">
            Anf. 41 MARGARETA CEDERFELT (M):
          </note>
          <u who="unknown" xml:id="i-86714c21fbafba63-1" n="137fd414">
            <seg n="195902c0">
              Herr talman! Det ärende som är den här riksdagsterminens och
              faktiskt 2012 års sista ärende handlar om en subsidiaritetsprövning
              av direktivet om en jämnare könsfördelning bland icke verkställande
              styrelseledamöter i börsnoterade företag.
            </seg>
            <seg n="cc2e3017">
              Jag skulle vilja börja med att säga en sak. Just att ärendet
              är årets sista visar hur viktigt EU är för Sverige. Vi är en del
              i EU, och vi står här och debatterar EU som sista ärende. Tidigare
              ärenden som finansutskottet har debatterat har också till stora
              delar handlat om EU.
            </seg>
            <seg n="34b487bc">
              Samtidigt är de nationella parlamenten viktiga. Det är här vi
              ska fatta beslut som inte hör hemma på EU-nivå.
            </seg>
            <seg n="3d087c5e">
              Herr talman! När vi i civilutskottet gjorde en subsidiaritetsprövning
              gick vi så till väga att vi också inhämtade regeringens ställningstagande,
              hur regeringen bedömde att förslaget var förenligt med subsidiaritetsprincipen.
            </seg>
            <seg n="79f50acc">
              Från Alliansens sida i utskottet kom vi fram till att frågan
              kan avgöras bättre på nationell nivå än på EU-nivå.
            </seg>
            <seg n="17c2758f">
              Vad grundar vi detta på? Vi har först och främst tagit ställning
              till om målet om jämställdhet kan uppnås på nationell nivå. Absolut,
              självklart finns det större utrymme att arbeta för jämställda
              styrelser på nationell nivå än på EU-nivå. Det visar utan tvekan
              det resultat som vi har i Sverige, där vi har en större andel
              kvinnor i styrelserna än i EU-länderna över lag. I EU-länderna
              i snitt ligger den kvinnliga representationen i styrelser på ungefär
              14 procent. I Sverige är den 23 procent.
            </seg>
            <seg n="c2eb8e5e">
              Finns det viktiga gränsöverskridande aspekter på åtgärder som
              inte på ett tillfredsställande sätt kan regleras på medlemsstatsnivå?
              Självklart kan vi reglera på medlemsstatsnivå! Det är ju precis
              det som vi arbetar med inom Alliansen. Vi inför åtgärder så att
              kvinnor kan få större representation i styrelser. Vi har till
              exempel gjort satsningar på styrelseutbildning. Nästa steg är
              utbildning för valberedningar. Det handlar också om mentorprogram
              och satsningar för att kvinnor ska kunna göra fler innovationer
              med mera. Detta visar att åtgärder på nationell nivå har betydelse.
            </seg>
            <seg n="c3392540">
              Skulle en underlåtenhet att handla på EU-nivå stå i strid med
              fördraget? Vi agerar ju på nationell nivå, så det behövs inget
              agerande på EU-nivå som vi ser det.
            </seg>
            <seg n="9606816f">
              Den sista delen handlar om ifall åtgärder på EU-nivå skulle ge
              klara fördelar till medlemsländerna. Att reglera hur styrelser
              ska utse sina styrelseledamöter, herr talman, kan vi inte se är
              en fråga för EU. Det handlar om äganderätten, precis som representanterna
              för oppositionspartierna har sagt. Äganderätten ger faktiskt ägarna
              mandatet att utse sina styrelser. I Sverige har vi en ordning
              med en valberedning som arbetar för att utse kandidater. Det är
              en bolagsstämma som beslutar om styrelsen, och ägarna kan avsätta
              styrelsen om den så skulle önska.
            </seg>
            <seg n="3b5f1cab">
              I näringslivets självreglering, kod för bolagsstyrning, finns
              också nämnt vikten av kvinnor i styrelserna, och det finns inskrivet
              som ett mål. På detta sätt har svenskt företagande tagit framstående
              steg för att öka andelen kvinnor, och det visar sig ju genom att
              vi har 23 procent kvinnor.
            </seg>
            <seg n="98581754">
              Jag vill också nämna att jämställdheten inte handlar om kvotering
              utan om värderingar, utbildning och kompetens både den egna och
              omgivningens kompetens att kunna se kompetens. Det är där det
              är så viktigt att jobba på rätt nivå, det vill säga på nationell
              nivå, på lokal nivå och också i familjerna. Det är självklart
              att vi ska arbeta för ett jämställt samhälle men inte genom att
              introducera ett EU-direktiv.
            </seg>
          </u>
          <note type="speaker" n="82062acd">
            Anf. 42 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-f1cb9c73f6d4c487-1" n="1296ff21">
            <seg n="6673707b">
              Herr talman! Margareta Cederfelt nämner i sitt anförande den
              svenska självregleringen av näringslivet. Det är väl gott nog
              att man i den tar upp frågor kring jämställdhet och annat. Det
              visar ändå att vi har kommit någonstans.
            </seg>
            <seg n="1a7c8e07">
              Frågan är bara om det räcker. I dag har vi 23 procent kvinnor
              i de stora börsbolagens styrelser, säger Margareta Cederfelt.
              Jag sade 25 procent, men jag väljer att gå på Margaretas siffra.
              23 procent är alldeles för dåligt. Menar vi allvar med att vi
              vill bryta glastaket och göra även affärslivet mer jämställt tror
              jag att det behövs åtgärder.
            </seg>
            <seg n="f93515cb">
              I det motiverade yttrandet och majoritetstexten däri skriver
              man: Riksdagen anser att det är viktigt att könsfördelningen blir
              avsevärt jämnare när det gäller deltagandet i ekonomiskt beslutsfattande.
              Riksdagen anser också att det är positivt med initiativ på ett
              så viktigt område.
            </seg>
            <seg n="aa0ee78d">
              Det låter jättefint. Problemet är att man väljer att göra ingenting.
              Vi får inga initiativ. Det kommer inga förslag, och när det väl
              kommer ett förslag från kommissionen säger man nej, fast förslaget
              inte ens är särskilt långtgående utan mer att se som en målsättning.
              Jag förstår inte att Margareta Cederfelt vill säga nej till detta.
            </seg>
            <seg n="62019291">
              Utan åtgärder är det bara Frankrike som beräknas klara målet
              om 40 procent kvinnor i de större börsbolagens styrelser till
              2020. Sverige och ett gäng andra länder kommer kanske att nå målet
              till 2035. Resten av EU kommer inte att klara av det innan 2040
              i den takt vi håller på i dag. Räcker det, Margareta Cederfelt?
            </seg>
          </u>
          <note type="speaker" n="c3a7b933">
            Anf. 43 MARGARETA CEDERFELT (M) replik:
          </note>
          <u who="unknown" xml:id="i-86714c21fbafba63-2" n="137fd414">
            <seg n="c8aeb947">
              Herr talman! Det slog mig att jag i mitt huvudanförande glömde
              att yrka bifall till utskottets förslag till beslut och att riksdagen
              därmed lämnar över utskottets motiverade yttrande till Europaparlamentets,
              rådets och kommissionens ordförande. Jag vill också yrka avslag
              på samtliga motioner.
            </seg>
            <seg n="931f7a2f">
              När det handlar om att få en ökad andel kvinnor i styrelserna
              handlar det, precis som jag nämnde, om så mycket mer än kvotering.
              Det handlar om att det måste finnas kvinnor på den operativa nivån
              i företagen. Det handlar om att det måste finnas kvinnor som har
              rätt utbildning och rätt yrkeserfarenheter. Det handlar om att
              det finns en acceptans i samhället.
            </seg>
            <seg n="2e7e7ead">
              Här kan jag med stor glädje se att andelen kvinnor i dag ökar
              på utbildningar som ofta leder till företagsledande positioner.
              Det handlar om tekniska utbildningar på högskolenivå, det handlar
              om ekonomi och det handlar om juridik. Där finns en ökad andel
              kvinnor.
            </seg>
            <seg n="4c217665">
              Det handlar också om att kvinnor måste få access till de operativa
              befattningarna i företagen. Tycker Jonas Gunnarsson att även detta
              ska regleras på EU-nivå? Det är faktiskt en konsekvens av resonemanget.
            </seg>
            <seg n="88033775">
              Från Alliansens sida anser vi, precis som vi har sagt, att ägarna
              har det yttersta ansvaret. Det finns en ägarrättsdimension i detta
              som inte ska regleras på EU-nivå.
            </seg>
            <seg n="b70f307c">
              Det behövs fler kvinnor i styrelserna på de operativa uppdragen.
              Där handlar det om styrelseprogram, det handlar om mentorprogram
              och det handlar om att påverka värderingar. Jag är helt övertygad
              om att vi i Sverige kommer att kunna nå målen. Det räcker att
              se att vi har 23 procent kvinnor på styrelseuppdrag. Är inte detta
              mycket bättre än genomsnittet?
            </seg>
          </u>
          <note type="speaker" n="fd0b0a92">
            Anf. 44 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-f1cb9c73f6d4c487-2" n="1296ff21">
            <seg n="da4e5e4a">
              Herr talman! Det är bättre än genomsnittet, men det är fortfarande
              inte tillräckligt bra. Vi ser redan i dag att vi med de åtgärder
              som är vidtagna inte kommer att klara målet om 40 procent innan
              2020. Sverige hamnar i en grupp som förväntas klara det till 2035.
              Det duger inte.
            </seg>
            <seg n="bc22b3ca">
              Margareta Cederfelt tar upp att det handlar om rätt utbildning
              och meriter. Kommissionens förslag är väldigt tydligt med att
              man inte får åsidosätta de regler och de domslut som finns från
              EG-domstolen kring kvotering, som innebär att man inte får kvotera
              in någon som inte har jämbördiga meriter med en annan som söker
              samma tjänst. Det argumentet faller därför ganska platt.
            </seg>
            <seg n="21f78fd5">
              Om vi nu inför sådana här regler för toppen av ett bolag, kan
              vi inte då förvänta oss att det kommer att sippra uppåt, att det
              faktiskt får effekter nedåt i företaget, att det faktiskt kommer
              att få effekter i alla led? Det är ju som Margareta Cederfelt
              säger: Vi måste klara alla led och se till att det finns chefer
              och ledare överallt i ett bolag.
            </seg>
            <seg n="7bb2cf74">
              Jag väljer i alla fall att tro att om vi sätter upp ett sådant
              här mål så kommer vi att skapa en bättre företagskultur totalt
              sett.
            </seg>
            <seg n="18946dac">
              Jag måste fråga än en gång. Hur ska man uppnå det man skriver
              i det motiverade yttrandet? Hur ska vi förhålla oss till det som
              står allra sist? Det är: Som förslaget ser ut nu finns det enligt
              riksdagen inte tillräckliga skäl att vidta åtgärder på EU-nivå.
              Målet att skapa ett jämställt beslutsfattande i ekonomiska frågor
              bedöms kunna uppnås bättre genom nationella åtgärder.
            </seg>
            <seg n="84df33cd">
              Vad är det för åtgärder? Hur ska vi nå målet? Det har Margareta
              Cederfelt inte svarat på.
            </seg>
          </u>
          <note type="speaker" n="86de9a44">
            Anf. 45 MARGARETA CEDERFELT (M) replik:
          </note>
          <u who="unknown" xml:id="i-86714c21fbafba63-3" n="137fd414">
            <seg n="30a10135">
              Herr talman! Jag tackar för frågorna och ska besvara dem.
            </seg>
            <seg n="2692e32e">
              Vi har från Alliansens sida gjort riktade insatser för att främja
              kvinnors företagande. Ett program beslutades 2006. 100 miljoner
              kronor per år löpte 20072009. Hösten 2009 beslutades om ytterligare
              100 miljoner för en förlängning 2010, mentorprogram, utbildning
              för att öka andelen kvinnor på chefspositioner och i styrelser.
              Innovationsfinansieringsfrågor och rådgivning kan jag nämna är
              ytterligare ett område där kvinnor är underrepresenterade, men
              inte är det så att det är tal om att vi ska ha beslut på unionsnivå.
            </seg>
            <seg n="4a929d6b">
              Styrelsekraft är ett exklusivt mentorprogram som 1 400 kvinnor
              har sökt för att delta i. Jag nämnde tidigare certifierade ledamöter
              i valberedningar. Det är ytterligare ett steg som kommer. Almi
              Företagspartner har också fått ett uppdrag att satsa på kvinnor.
              Sedan finns det ytterligare beslut.
            </seg>
            <seg n="32b04d56">
              Men det behövs också att kvinnor har ett intresse av att arbeta
              och möjlighet att arbeta. RUT är ett stort, väsentligt inslag
              här. Lagen om valfrihet, LOV, och jobbskatteavdraget vi har vidtagit
              åtskilliga stora åtgärder för att påverka värderingarna, utbildningen
              och kompetensen. Det är här vi ska arbeta för att det också ska
              bli fler kvinnor i bolagsstyrelserna.
            </seg>
          </u>
          <note type="speaker" n="70e45d33">
            Anf. 46 JAN LINDHOLM (MP) replik:
          </note>
          <u who="jan_lindholm_6c3791" xml:id="i-07e945530d50a564-1" n="f9c8d040">
            <seg n="22a0d0f2">
              Herr talman! Jag försöker hinna med att läsa på, men det är svårt
              för oss i de små partierna. Ni i de större kan ju dela upp jobbet.
              Ni har större möjligheter att göra det. Ändå slås jag rätt ofta
              av att när ni argumenterar så argumenterar ni mot någon sorts
              påhittad verklighet och inte mot vad som faktiskt gäller.
            </seg>
            <seg n="4b1816eb">
              Det här förslaget handlar ju inte om kvotering. Margareta Cederfelt
              talar om kvotering i sitt huvudanförande. Bara för att få er att
              förstå vad det handlar om tänker jag läsa innantill ur kommissionens
              förslag. Där står det faktiskt så här: För att uppnå målet i punkt
              1 målet gäller alltså 2020 respektive 2018 ska medlemsstaterna
              vid urval av icke verkställande styrelseledamöter se till, det
              är den hårdaste formuleringen som finns, att det leder mot målet.
            </seg>
            <seg n="c6d48e87">
              Alla de åtgärder som Margareta Cederfelt räknade upp i svaret
              på Jonas sista fråga är sådant som skulle kunna vara åtgärder
              för att se till att man når målet. Om man från regeringens sida
              känner sig säker på att de åtgärder som man redan har vidtagit
              kommer att leda till att man lyckas med det här betyder ju direktivet
              ingenting för Sveriges räkning.
            </seg>
            <seg n="b96e96a3">
              Därför måste frågan ställas: Anser alliansregeringen att det
              här är en viktig fråga på EU-nivå? Där måste vi väl ändå vara
              överens om att om man nu tror att vi lyckas i Sverige, utan att
              göra något mer än vi redan gör, kommer man att lyckas med det
              i övriga Europa, och är det någonting som vi borde ta ansvar för?
            </seg>
          </u>
          <note type="speaker" n="530c7fb8">
            Anf. 47 MARGARETA CEDERFELT (M) replik:
          </note>
          <u who="unknown" xml:id="i-86714c21fbafba63-4" n="137fd414">
            <seg n="891837ae">
              Herr talman! Jag skulle som svar på Jan Lindholms replik vilja
              säga att frågan är på vilken nivå besluten ska fattas. Jag har
              svarat och sagt att det är på en nationell nivå som besluten ska
              fattas.
            </seg>
            <seg n="bae34d51">
              Jag skulle också vilja förtydliga med att säga att besluten ska
              fattas på ägarnivå. Genom att ta bort en beslutskompetens finns
              också en stor risk att viljan att arbeta vidare framåt och ta
              ansvar försvinner. Detta är något som är vida omtalat i åtskillig
              forskning inom till exempel sociologi, som är mitt eget huvudämne.
              Där går det klart och tydligt att se att möjligheten att påverka,
              att besluta, är klart relaterad till vilken nivå som besluten
              kan tas på. När det handlar om jämställdhet, att öka möjligheten
              för fler kvinnor att aktivt kunna delta i styrelsearbetet, bör
              beslut fattas av dem som har mandatet, där det finns en möjlighet
              att påverka, det vill säga av ägarna.
            </seg>
          </u>
          <note type="speaker" n="fcc71551">
            Anf. 48 JAN LINDHOLM (MP) replik:
          </note>
          <u who="jan_lindholm_6c3791" xml:id="i-07e945530d50a564-2" n="f9c8d040">
            <seg n="bf73bcc7">
              Herr talman! Margareta Cederfelt valde mycket noggrant att inte
              svara på min fråga. Jag frågade huruvida man från alliansregeringens
              sida har något ansvar för att det här målet nås på EU-nivå.
            </seg>
            <seg n="0108cda1">
              Sedan kan jag besvara lite grann av argumentationen från Margareta
              Cederfelts sida genom att fråga: Är det så att företag i Norge,
              Tyskland eller Frankrike går väldigt mycket sämre än i Sverige
              därför att ägarna har ett annat inflytande än ni vill ha i Sverige?
              Är det så? Jag är mycket tveksam till att det skulle gå att leda
              i bevis.
            </seg>
            <seg n="d8b5df65">
              Dessutom vill jag, herr talman, påpeka ett annat fel i argumentationen
              från allianssidan. Man pratar om att vi har nått så långt i Sverige.
              Men då ska man veta att bland de 2324 procent kvinnor som sitter
              i bolagsstyrelser finns det faktiskt två kvinnor som sitter i
              över 2 000 bolagsstyrelser. Det ligger speciella tekniska orsaker
              bakom det. Man ska vara väldigt försiktig med att använda statistik.
            </seg>
            <seg n="a7808203">
              Återigen till frågan om var besluten ska fattas. Har vi ambitionen
              att vara med i EU, som jag har förstått att man har på allianssidan
              ni är inte emot EU, utan ni vill att vi ska vara med där måste
              vi väl ta ansvar för hela EU, eller hur? Det här handlar ju om
              ett ramverk för hela EU. Det står inte att vi ska införa den ena
              eller andra lagen utan att vi ska se till att införa regelverk
              som når målet. Om vi tror att vi redan har gjort det, varför då
              säga nej till ett regelverk som kanske skulle kunna få fler länder
              inom EU att åtminstone påbörja det arbetet mot målet, som vi faktiskt
              inte har så lång tid kvar att nå? Det är sex år till 2018.
            </seg>
          </u>
          <note type="speaker" n="1e93f087">
            Anf. 49 MARGARETA CEDERFELT (M) replik:
          </note>
          <u who="unknown" xml:id="i-86714c21fbafba63-5" n="137fd414">
            <seg n="f0c6b2a3">
              Herr talman! Från Alliansens sida, Jan Lindholm, har vi gjort
              bedömningen att hur ramverket för beslut ska se ut när det gäller
              hur ledamöter till bolagsstyrelser ska utses är en fråga som bäst
              hör hemma på nationell nivå. Det är inte en fråga för EU att besluta
              om. Detta grundar vi på att det är på nationell nivå som jämställdhetspolitiken
              hör hemma. Det är på nationell nivå som äganderättsfrågorna hör
              hemma. Utifrån detta anser vi att frågan inte hör hemma på EU-nivå.
            </seg>
          </u>
          <note type="speaker" n="b35928f0">
            Anf. 50 LARS TYSKLIND (FP):
          </note>
          <u who="lars_tysklind_44f290" xml:id="i-2bad0a52db840d24-0" n="7b8bf800">
            <seg n="eb726cf6">
              Herr talman! Jag vill inleda med att instämma i Margareta Cederfelts
              inlägg i debatten. Sedan vill jag yrka bifall till förslaget i
              utlåtandet, att förslaget i direktivet om en jämnare könsfördelning
              bland icke verkställande styrelseledamöter i börsnoterade företag
              strider mot subsidiaritetsprincipen och att riksdagen ska lämna
              ett motiverat yttrande till EU med denna ståndpunkt. Jag yrkar
              därför avslag på Socialdemokraternas och Miljöpartiets reservation,
              där man i stället har kommit till slutsatsen att det är förenligt
              med subsidiaritetsprincipen. Jag yrkar även avslag på Vänsterpartiets
              reservation, även om de nu har kommit fram till samma slutsats
              som alliansregeringen, att det faktiskt strider mot subsidiaritetsprincipen.
            </seg>
            <seg n="c057a5ef">
              Herr talman! I grunden är det positivt att det tas initiativ
              på jämställdhetsområdet. Vi är helt säkert eniga om att det här
              gynnar alla, individen och samhället i stort, inklusive näringslivet
              och de börsnoterade företagen. Både alliansregeringen i sitt uttalande
              och utskottet i sitt utlåtande uttrycker ju väldigt tydligt att
              det är viktigt att könsfördelningen blir betydligt jämnare vid
              ekonomiskt beslutsfattande.
            </seg>
            <seg n="62acb9b8">
              Om jag tillåter mig en lite personlig reflexion i sammanhanget
              kan jag säga att det är väldigt svårt att förstå hur företag och
              deras ägare med berått mod avstår från kvinnors kompetens i sina
              styrelser. Det är ju direkt kontraproduktivt. All vetenskap visar
              faktiskt att när kvinnor kommer med i styrelsen gynnar det företagets
              tillväxt och utveckling. Men här handlar det naturligtvis om värderingar
              och attityder, som har nämnts väldigt mycket här. Det måste vi
              jobba vidare med. Men slutsatsen är att det gör vi bäst på nationell
              nivå och andra länder på sin nationella nivå.
            </seg>
            <seg n="d6115664">
              Herr talman! Jag skulle i sammanhanget vilja nämna något som
              är värt att nämna. Det är att regeringen så sent som i förra veckan
              presenterade en satsning på 32 miljoner när det gäller jämställdhetsforskning.
              Syftet med denna forskning är att man vill få fram vad som bidrar
              till utveckling och framsteg för praktiskt jämställdhetsarbete
              inom universitet, högskola, näringsliv och offentlig sektor. Det
              handlar om att skaffa den kunskap och de verktyg som behövs i
              arbetet.
            </seg>
            <seg n="a86e1e31">
              Slutsatsen är att det finns fokus på frågan i Sverige och naturligtvis
              i andra länder, och vi är inte nöjda med dagens läge. Det finns
              mycket kvar att göra i frågan.
            </seg>
            <seg n="11b14f5b">
              Herr talman! Det är inte svårt att ställa sig bakom den bild
              som framförts av kommissionen. Det är sant att bolagsstyrelserna
              inom EU kännetecknas av snedfördelning mellan könen. Det är sant
              att det varierar mycket mellan medlemsländerna. Det är sant att
              man i många medlemsländer inte vidtagit några som helst åtgärder
              för att rätta till detta.
            </seg>
            <seg n="ab8ec20e">
              Men, herr talman, det betyder inte per definition att problemet
              löses bäst på EU-nivå. Det vi har att avgöra är om vi vid en subsidiaritetsprövning
              i stället i tillräcklig omfattning kan lösa problemet på nationell
              nivå. Det är dagens fråga. Sedan kommer vi in på sakfrågan, men
              i grunden är det subsidiaritetsfrågan vi avgör i dag.
            </seg>
            <seg n="043dfd4c">
              Utan att ytterligare gå in i detalj på hur bolagsstyrelser utses
              i Sverige kan jag konstatera att de åtgärder som vidtas måste
              anpassas i respektive land och genomföras på nationell nivå.
            </seg>
            <seg n="665e4870">
              Det talas även om gränsöverskridande problem. Alliansregeringen
              och utskottsmajoriteten har gjort den kloka bedömningen att det
              inte finns något i de gränsöverskridande problemen som motiverar
              att frågan regleras på EU-nivå. Slutsatsen blir att utskottet
              anser att förslaget strider mot subsidiaritetsprincipen. Det är
              vad vi har att avgöra. Riksdagen ska lämna ett så kallat motiverat
              yttrande till EU enligt det förslag som utskottet redovisar i
              bil. 2 i utlåtandet.
            </seg>
            <seg n="d958e11c">
              Jag återger fritt vad Bo Bernhardsson sagt tidigare i debatten
              när han sade att EU inte ska syssla med sådant vi sköter bäst
              själva. Det är vad hela subsidiaritetsprövningen går ut på.
            </seg>
            <seg n="381eb30f">
              Därmed tackar jag för mig och önskar alla en god jul.
            </seg>
          </u>
          <note type="speaker" n="55e921ca">
            Anf. 51 JAN LINDHOLM (MP) replik:
          </note>
          <u who="jan_lindholm_6c3791" xml:id="i-07e945530d50a564-3" n="f9c8d040">
            <seg n="48463d26">
              Herr talman! Jag tycker att argumentationen haltar. Lars Tysklind
              argumenterar att frågan sköts bättre på nationell nivå och att
              de regler som ska leda till detta ska utformas efter hur verkligheten
              ser ut i respektive land.
            </seg>
            <seg n="27f8729e">
              Jag undrar om Lars Tysklind har läst förslaget. I förslaget står
              det att varje land självt ska utforma regelverk som ser till att
              man når målet. Det står att medlemsstaterna ska bestämma vilka
              sanktionssystem som behövs. Det kan vara helt olika, och man ger
              några förslag men säger inte hur det ska se ut. Medlemsstaterna
              ska se till att bolagen rapporterar in hur det går, och så vidare.
            </seg>
            <seg n="76c5ca75">
              Man kan inte någonstans i förslagen hitta någonting som inskränker
              möjligheterna för länderna att var för sig ha helt olika system
              för att nå målen. Det här handlar egentligen om att länderna förbinder
              sig att nå målen. Det är i praktiken det som alliansregeringen
              säger nej till genom att anse att frågan inte ska hanteras med
              någon form av överstatlig samordning. Det är vad det handlar om.
            </seg>
            <seg n="c83712cb">
              Folkpartiet har en gång i tiden varit partiet som har stått för
              jämställdhet. Jag tycker inte att man kan se det i dag. Menar
              Lars Tysklind och Folkpartiet att vi inte har något ansvar i den
              europeiska gemenskapen för att stötta utvecklingen? Jag kan inte
              tolka det på annat sätt. Lars Tysklind nämnde till och med att
              det finns länder där man inte har kommit särskilt långt, knappt
              någonstans alls.
            </seg>
            <seg n="9115b8e0">
              Vore det inte bra med ett gemensamt yttre ramverk som gör att
              länderna var för sig måste skapa system där de rapporterar in
              hur det går så att vi får en bild, så att vi med hjälp av politiska
              beslut kan styra ytterligare?
            </seg>
          </u>
          <note type="speaker" n="34be98da">
            Anf. 52 LARS TYSKLIND (FP) replik:
          </note>
          <u who="lars_tysklind_44f290" xml:id="i-2bad0a52db840d24-1" n="7b8bf800">
            <seg n="6237465b">
              Herr talman! Det är nästan lite rörande hur Jan Lindholm just
              i denna fråga har en mycket stark tilltro till EU:s förmåga att
              ändra värderingar och attityder inom hela EU.
            </seg>
            <seg n="c6e0d0de">
              Naturligtvis är det ett steg i rätt riktning när vi talar om
              direktivet. Själva sakfrågan har vi säkert all anledning att komma
              tillbaka till. EU talar inte om kvotering utan om processer. Det
              är naturligtvis vad det handlar om.
            </seg>
            <seg n="557bb527">
              Sedan var det frågan om andra länder. Det viktiga är att Sverige
              är med i EU och deltar i debatten och i EU:s inre kärna. Det handlar
              här om att lyfta fram värderingar och attityder så att andra länder
              vidtar åtgärder.
            </seg>
            <seg n="6868fd68">
              Att antyda att Folkpartiet inte står för jämställdhet faller
              på sin egen orimlighet. Det är en av våra absoluta hjärtefrågor.
              Det var precis vad jag uttryckte i början, nämligen den personliga
              reflexionen att det är fullständigt obegripligt att företag och
              ägare avstår från kvinnlig kompetens.
            </seg>
            <seg n="e3f5121a">
              Naturligtvis har vi mycket att arbeta med, och det tänker Folkpartiet
              fortsätta att göra.
            </seg>
          </u>
          <note type="speaker" n="332ee68d">
            Anf. 53 JAN LINDHOLM (MP) replik:
          </note>
          <u who="jan_lindholm_6c3791" xml:id="i-07e945530d50a564-4" n="f9c8d040">
            <seg n="2dae7b3f">
              Herr talman! Jag tycker att det var ett bra svar, och jag uppskattar
              det. Jag hoppas att det verkligen leder till en omprövning.
            </seg>
            <seg n="5bb577fa">
              Men om man menar allvar med att försöka medverka till en process
              som leder i riktningen en mer jämställd arbetsmarknad, har jag
              svårt att förstå vad det är i förslaget från kommissionen som
              påverkar realt i Sverige på ett sådant sätt att det kan betraktas
              som ett överstatligt beslutsfattande som överskrider bedömningen
              av vad som ska ske på nationell nivå och EU-nivå.
            </seg>
            <seg n="250bbf2f">
              Här handlar det för länderna om att anpassa sig till ett ramverk.
              Det är tydligt att man utformar det på nationell nivå. Generellt
              har vi i Miljöpartiet inte någon tilltro till att reglera saker
              på EU-nivå, men det gör man inte här. Det här är ett avancerat
              sätt att skapa en kravmekanism, och sedan sker regleringen faktiskt
              på nationell nivå. Därför är det enkelt att trots en skepticism
              till regelverk på EU-nivå säga att just den här modellen faktiskt
              inte innebär någon inskränkning av vår självständighet i fråga
              om att nå målet. Tvärtom är det ett stöd för oss att på den nationella
              nivån faktiskt tvinga oss att hitta formerna.
            </seg>
            <seg n="c228a3a0">
              Om det visar sig om tre år att vi inte har kommit så långt måste
              vi på nationell nivå vidta ytterligare åtgärder för att leva upp
              till det vi har förbundit oss till på EU-nivå. Det är så jag tycker
              att man ska arbeta. Jag hoppas att Folkpartiet också tycker att
              det är ett bra sätt att arbeta på.
            </seg>
          </u>
          <note type="speaker" n="72f3f061">
            Anf. 54 LARS TYSKLIND (FP) replik:
          </note>
          <u who="lars_tysklind_44f290" xml:id="i-2bad0a52db840d24-2" n="7b8bf800">
            <seg n="34262bc7">
              Herr talman! Folkpartiet tycker att jämställdhet är oerhört viktigt.
              Det kan vi slå fast.
            </seg>
            <seg n="f2f799ee">
              Frågan i dag gäller på vilken nivå processerna för att nå denna
              jämställdhet verkar bäst. Är det på nationell nivå eller är det
              på EU-nivå? Folkpartiet och Alliansen har dragit slutsatsen att
              den här frågan definitivt avgörs bäst på nationell nivå.
            </seg>
            <seg n="6f6f999a">
              Jan Lindholm hamnar i en märklig argumentation. Han vill säga
              att direktivet inte är så farligt. Men frågan är om direktivet
              är lämpligt. Det är den frågan vi har att avgöra. Var är det lämpligast,
              på EU-nivå eller nationell nivå? Dessa processer ska definitivt
              avgöras på nationell nivå i de olika länderna.
            </seg>
            <seg n="f1abebac">
              Sedan har vi ändå ansvar att inom EU driva frågor om värderingar
              och attityder.
            </seg>
          </u>
          <note type="speaker" n="0ba15f1f">
            Anf. 55 OLA JOHANSSON (C):
          </note>
          <u who="ola_johansson_09875f" xml:id="i-4679689482d8c353-0" n="8936bf93" next="i-a0de006e08e5bcf2-0">
            <seg n="9bc5fbbb">
              Herr talman! Jag vill först och främst vara tydlig med att jag
              helt delar kommissionens analys och problembeskrivning. Den ekonomiska
              ojämlikheten är ett stort problem i Europa och i hela världen.
              Inom näringslivet, även det svenska, finns det fortfarande en
              hel del patriarkala strukturer och en grabbighet som vi med stor
              kraft behöver synliggöra och bekämpa. Den kampen börjar med hur
              vi, män och kvinnor, fostrar våra söner och döttrar.
            </seg>
            <seg n="183ca3de">
              Jag tänker inte ge mig in i någon vidare diskussion i det som
              inte tillhör sakfrågan, nämligen subsidiaritetsprincipen eller
              prövningen av förslaget från kommissionen. Jag gör ett undantag,
              och det är den del som gäller synen på begreppet konkurrenskraft.
            </seg>
            <seg n="1186159a">
              Att ens antyda att det skulle föreligga en risk för att medlemsländernas
              företag skulle tappa konkurrenskraft gentemot andra länders därför
              att man har en jämnare könsfördelning i sina bolagsstyrelser ter
              sig väldigt märkligt. Men det visar kanske vilken uppförsbacke
              vi har i det europeiska jämställdhetsarbetet och vilken skillnad
              det är i attityder gentemot hur vi resonerar i Sverige och hur
              den svenska debatten förs, där vi snarare menar att jämställdhet
              och en jämnare könsfördelning i företagsledningar och bolagsstyrelser
              är något som ökar konkurrenskraften i bolagen. Det finns undersökningar
              som visar att de företag i Sverige som har fler kvinnor i sina
              ledande befattningar är de som är lönsammast.
            </seg>
            <seg n="f475a541">
              Det gäller i dag att debattera huruvida just det här området
              och den här modellen för hur en jämnare könsfördelning i bolagsstyrelser
              ska åstadkommas i medlemsländer som Sverige lämpar sig för överstatlig
              lagstiftning eller om en sådan lag får ett bättre genomslag om
              den utformas efter svenska förhållanden där vi kanske till och
              med kan tänka oss en snabbare takt.
            </seg>
            <seg n="44ec6362">
              De svenska förhållandena är att vi sedan lång tid har haft en
              väl utbyggd förskola och en stor andel kvinnor som skaffar sig
              en högre utbildning och gör yrkeskarriär just tack vare att vi
              har en väl fungerande förskola och skola. Sedan Alliansen tog
              över regeringsmakten kan vi också se en ökande andel kvinnor som
              äger och driver företag, eftersom vi har öppnat upp de sektorer
              där kvinnor är överrepresenterade på arbetsmarknaden och i yrkeslivet
              för företagande, valfrihet och konkurrens.
            </seg>
            <seg n="5c31c739">
              Det förslag som EU-kommissionen vill att vi ska omvandla till
              svensk lag överensstämmer väldigt illa med den modell för ägarstyrning
              som ligger till grund för hur bolagsstyrelser sammansätts. Ett
              styrelseuppdrag bygger på förtroende och är inte någon anställning
              i arbetsrättslig mening, där meriter ska värderas och vägas mot
              varandra i någon sorts rekryteringsprocess. Det råder ingen anställningstrygghet
              i bolagsvärlden. När ägarna saknar förtroende för en styrelse
              eller delar av den måste styrelsen avgå, alldeles oavsett om det
              är män eller kvinnor som sitter i den. Att i ett sådant sammanhang
              tillämpa de regler som här föreskrivs förefaller helt orimligt.
            </seg>
            <seg n="434aa64d">
              Centerpartiet vill ha ett smalare men vassare EU. Den europeiska
              tanken är viktig, speciellt nu när den politiska och ekonomiska
              osäkerheten är stor, när klimatfrågan och freden med all rätt
              står allra överst på agendan och när nationalism, protektionism
              och främlingsfientlighet breder ut sig över Europa som ett stort
              mörkt täcke i spåren av arbetslöshet och sociala klyftor.
            </seg>
            <seg n="c9896537">
              EU-medborgarnas förtroende är viktigt för att EU ska ha förmåga
              att åstadkomma verklig förändring. I detta läge är det särskilt
              viktigt att vi som sitter här har förmågan att skilja på ändamål
              och medel. Vill vi åstadkomma en ökad jämlikhet är det inte genom
              överstatliga beslut som ter sig obegripliga för dem som ska försöka
              efterleva dem, utan genom att föra en debatt här hemma och utforma
              politiken med högt ställda mål men med egna metoder.
            </seg>
            <seg n="7f3d6754">
              Vi ägnar oss här i kammaren åt att recensera varandras politik,
              och oftast utgår vi ifrån de kända och förväntade positioner som
              de olika partierna har. Vi vet att partierna i Sveriges riksdag
              i olika grad tror på EU som medel. Det finns till och med de som
              inte vill att Sverige ska vara medlem utan ska lämna unionen.
              Miljöpartiet, som helt nyligen bytte fot i fråga om EU-medlemskap,
              har i dag valt att stå bakom överstatlighet. Jag citerar någonting
              som jag läste under Vår politik, Alla frågor A-Ö : Miljöpartiet
              vill att EU ska ha betydligt mindre makt på de flesta områden.
              Men de anser i dag att EU ska lagstifta om bolagsstyrning, och
              det är minst sagt förvånande, speciellt som man fortsätter på
              samma sida och skriver: Om EU ska bli en möjlighet och inte ett
              hinder i utvecklingen för en bättre värld, behöver det ske en
              omprioritering från tillväxt och frihandel till ansvar för miljö
              och sociala villkor.
            </seg>
            <seg n="4d64072a">
              Efter att ha hört Jan Lindholms anförande, som är en hyllning
              till just tillväxt och frihandel, måste man ställa sig frågan:
              Sker det en omsvängning igen från Miljöpartiets sida i förhållandet
              till EU? Är det tillväxt, frihandel och lika villkor för bolagen
              som skapar möjlighet för ökad rörlighet för människor och kapital
              som är det som är Miljöpartiets mål?
            </seg>
          </u>
          <note n="f42f0b99">
            Herr talman! Jag yrkar slutligen bifall till utskottets förslag
            i utlåtandet och det motiverade yttrandet och uttalar att förslaget
            strider mot subsidiaritetsprincipen.
          </note>
          <u who="ola_johansson_09875f" xml:id="i-a0de006e08e5bcf2-0" n="8936bf93" prev="i-4679689482d8c353-0">
            <seg n="0be18b27">
              Avslutningsvis önskar jag talmannen och de vice talmännen, kammarkansliet
              och civilutskottets tappra ledamöter en god jul och ett gott nytt
              år. Civilutskottets kansli förtjänar ett särskilt tack för att
              man in i det sista och även inför det kommande året serverat utskottet
              med underlag för kloka och kanske i något fall vi får se hur det
              går mindre kloka beslut.
            </seg>
          </u>
          <note type="speaker" n="d9baf5f6">
            Anf. 56 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-f1cb9c73f6d4c487-3" n="1296ff21">
            <seg n="3d4d4daf">
              Herr talman! Jag får börja med att tacka Ola Johansson för önskan
              om en god jul och önska detsamma.
            </seg>
            <seg n="0c8abd85">
              Ola Johansson säger i sitt anförande att han delar den problembeskrivning
              som kommissionen målar upp. Det är bra att vi kan vara överens
              om vad som är problemet. Det som är mindre bra är att Ola Johansson
              inte har några förslag på hur vi ska komma till rätta med det.
            </seg>
            <seg n="538f3435">
              Kommissionen ber i sitt förslag medlemsstaterna att införa någon
              form av system, valfritt vilket, för att komma till rätta med
              ojämställdheten i börsbolagens styrelser. Vad i detta är det som
              är så fruktansvärt farligt? Vad i detta är det som gör att vi
              förlorar så fruktansvärt mycket självständighet?
            </seg>
            <seg n="488b7614">
              Ola Johansson säger att vi ska ha ett smalare men vassare EU.
              Jag kan tycka att EU ska handla om det som är gemensamt, om det
              där vi har gemensamma problem. Vi ska försöka lösa de problemen
              tillsammans.
            </seg>
            <seg n="8cefa177">
              Här kommer man med ett väl avvägt förslag från kommissionen som
              inte är särskilt inskränkande i nationell rätt utan ger väldigt
              mycket frihet att utforma egna regler. Det är i princip en målsättning,
              en målsättning om att det ska bli mer jämställda bolagsstyrelser.
              På vilket vis är det dåligt?
            </seg>
            <seg n="589e76e7">
              Smalare men vassare EU vad handlar det om? För mig låter det
              mest som en politisk floskel, herr talman. Vanligtvis när vi pratar
              om internationella samarbeten handlar det om mänskliga rättigheter,
              miljöproblem, de stora frågorna. Frågan är till Ola Johansson:
              Är inte detta en stor fråga? Är inte det här ett gemensamt problem
              som vi borde försöka tackla tillsammans?
            </seg>
          </u>
          <note type="speaker" n="1aaf44a8">
            Anf. 57 OLA JOHANSSON (C) replik:
          </note>
          <u who="ola_johansson_09875f" xml:id="i-768d5ea0f118aa90-0" n="8936bf93">
            <seg n="e0cce9eb">
              Herr talman! Jag tolkade Jonas Gunnarssons fråga, den sista,
              som: Är inte detta en fråga som vi ska göra någonting åt? Jo,
              det är just det som var poängen i mitt anförande: Det här är en
              fråga som vi ska göra någonting åt. Som jag sade i inledningen
              av mitt anförande handlar det till syvende och sist om hur vi
              fostrar våra söner och döttrar. Det kanske inte är ett svar som
              Jonas kommer att nöja sig med, men det är ändå där det börjar.
              Vi bygger därifrån. Jag talade om den förnämliga utbyggnaden av
              förskolan, som Socialdemokraterna ska ha stor kredd för förstås.
              Den har skapat möjligheter för arbete och företagande också i
              de sektorer som vi talar om, nämligen den offentliga sektorn,
              där ett förbud mot företagande har rått under en väldigt lång
              tid och där det nu öppnas möjligheter att fördela den ekonomiska
              makten jämnare mellan män och kvinnor genom att det skapas möjligheter
              att starta företag.
            </seg>
            <seg n="733621d5">
              Margareta Cederfelt beskrev på ett förnämligt sätt de åtgärder
              som vidtagits. De fakta har jag inte med mig, så jag hänvisar
              i de delarna till hennes argumentation.
            </seg>
            <seg n="ad6a212b">
              Är inte detta rätt väg att gå? frågar Jonas Gunnarsson mig. Jag
              menar att målet är viktigt. Den fråga som vi ställer oss här i
              dag är: Är det lämpligt att vi ska stifta lagar på EU-nivå kring
              detta? Vi har haft diskussion om hur vidlyftiga direktiven egentligen
              är i sin beskrivning av hur man ska göra. Jag kan notera att det
              finns en beskrivning av hur meriter ska värderas. Jonas Gunnarsson
              var själv inne på det i sitt anförande, där han beskrev det som
              ett anställningsförfarande där meriter ska värderas lika. Jag
              vill flagga upp för risken för att det här meritvärderingstänket
              mycket väl kan vara till förfång för målet att öka andelen av
              det underrepresenterade könet. Om meriter ska värderas lika finns
              det en risk för att önskemålet att kvotera in det underrepresenterade
              könet motverkar sitt eget syfte. Jag menar att det finns en fördel
              med att kunna värdera meriter olika och därmed få en jämnare fördelning
              mellan könen.
            </seg>
          </u>
          <note type="speaker" n="10924af6">
            Anf. 58 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-f1cb9c73f6d4c487-4" n="1296ff21">
            <seg n="9742812f">
              Herr talman! Jag kan ta mitt eget parti som exempel. Vi bestämde
              oss för att vi skulle ha varannan kvinna och varannan man på våra
              listor. Det löste vårt stora jämställdhetsproblem, att kvinnor
              inte var representerade här i kammaren tillräckligt mycket.
            </seg>
            <seg n="05629f0a">
              Det handlar om att välja. Det handlar om att våga ta steget.
              När Ola Johansson och de övriga allianspartierna väljer att säga
              nej till detta väljer man att inte ta steget. Det är vad det handlar
              om.
            </seg>
            <seg n="67f40bfc">
              Ett annat tillfälle då vi tog steget var när vi införde förskolan.
              Det var inget som alla var för och tyckte var en strålande god
              idé. Men i dag kan vi vara överens om att det var ett bra steg
              att ta. Det har faktiskt skapat ett mer jämställt Sverige.
            </seg>
            <seg n="ce04ff67">
              Det handlar, som sagt, om att våga ta steget, att våga gå före
              för att sätta en ribba som vi tror är nyttig och bra. Det handlar
              om att våga se att det finns en stor ojämställdhet i den här sektorn
              i dag.
            </seg>
            <seg n="2730a851">
              Vi kan välja att göra något åt det, eller också kan vi välja
              att inte göra någonting. Jag tycker att det är tråkigt att Ola
              Johansson och hans centerparti väljer att inte göra någonting.
              Vi ser i dag i de analyser som finns i bakgrundsmaterialet till
              ärendet att vi inte ens till år 2040 kommer att klara målet om
              40 procent kvinnor i de större börsbolagens styrelser om vi fortsätter
              som i dag. Det krävs åtgärder för att man ska klara av att lösa
              problemen. Jag förstår inte varför man inte vågar ta det steget.
            </seg>
          </u>
          <note type="speaker" n="ee707075">
            Anf. 59 OLA JOHANSSON (C) replik:
          </note>
          <u who="ola_johansson_09875f" xml:id="i-768d5ea0f118aa90-1" n="8936bf93">
            <seg n="8999a34e">
              Herr talman! Tack, Jonas Gunnarsson! Om jag ska komma ihåg rätt
              får jag nog börja bakifrån.
            </seg>
            <seg n="a4ae769c">
              Hur vet Jonas Gunnarsson att vi inte kommer att nå målet om 40
              procent kvinnor till år 2020? Följer vi utvecklingen finns det
              goda möjligheter, och vidtar vi ytterligare åtgärder ökar de möjligheterna
              givetvis. Detta är förstås något som vi arbetar för. Och hur vet
              Jonas Gunnarsson att det inte kommer ett förslag på nationell
              nivå om ökad könskvotering?
            </seg>
            <seg n="a4d7dcb0">
              Det vi diskuterar här i dag är huruvida EU ska stifta lagar åt
              oss. Vår princip som borde vara även Socialdemokraternas princip
              är att EU har andra, viktigare saker att ägna sig åt.
            </seg>
            <seg n="bd50c839">
              Jonas Gunnarsson tog upp sitt eget parti, som bestämde sig för
              att ha könskvotering. Eftersom Jonas Gunnarsson så väl har pläderat
              för meritvärdering skulle jag vilja fråga Jonas Gunnarsson: Hade
              ni en liknande modell i det socialdemokratiska partiet där meritvärderingen
              låg till grund och dömde av huruvida könskvoteringsprocessen skulle
              genomföras fullt ut? Var det ett anställningsförfarande vi talade
              om?
            </seg>
            <seg n="a914ba69">
              När vi talar om länder som är positiva exempel har många lyft
              fram Norge. Visst finns det en hög andel kvinnor i bolagsstyrelser
              i Norge, men statistik och beräkningar visar dess värre att det
              i hög utsträckning är samma kvinnor som sitter i de olika bolagsstyrelserna.
              Det är naturligtvis bra, men det har lett till en situation där
              vi har en styrelseproffskultur som är mer vanlig bland kvinnor
              än bland män. Är det den utvecklingen som vi önskar oss?
            </seg>
            <seg n="65e8a03a">
              Det är alltså en ökad andel kvinnor i norska bolagsstyrelser,
              men det är inte i motsvarande grad ett ökat antal kvinnor som
              sitter i bolagsstyrelser. Är det så vi vill ha det, eller vill
              vi utforma en egen lagstiftning eller sätta våra egna mål på ett
              annat vis?
            </seg>
          </u>
          <note type="speaker" n="8906c074">
            Anf. 60 JAN LINDHOLM (MP) replik:
          </note>
          <u who="jan_lindholm_6c3791" xml:id="i-07e945530d50a564-5" n="f9c8d040">
            <seg n="1bca90d3">
              Herr talman! Först vill jag bara säga: I Miljöpartiet betraktar
              vi jämställdhetsfrågor som sociala frågor. Jag vet inte hur ni
              i Centerpartiet definierar dem. Men för oss är det inte fråga
              om någon förändring i att driva jämställdhetsfrågor att vi skriver
              att sociala frågor är viktiga.
            </seg>
            <seg n="971245c0">
              Att jag i mitt anförande har tagit upp villkoren för företag
              beror på att jag är mån om att den EU-kris som vi har nu inte
              ska förvärras, förlängas, komma tillbaka och så vidare. Då är
              det viktigt att vi är med och tar ansvar för att förutsättningarna
              i alla EU-länder är goda för att vi ska få bättre företagsklimat.
              Då är jämställdhetsfrågan en av de viktiga frågorna.
            </seg>
            <seg n="6161333f">
              Herr talman! Jag klagar på att man är dåligt påläst. Det är väl
              ett retoriskt knep man använder. Nu har Ola Johansson åtminstone
              fyra gånger nämnt att han är emot lagstiftning. Men det handlar
              inte om att skriva om EU-fördraget. Det kanske Ola Johansson inte
              har förstått.
            </seg>
            <seg n="cac1278a">
              Det är inte fråga om att vi ska stifta lagar i Sverige på EU-nivå.
              Det handlar om ett direktiv. Lagstiftningen är väldigt övertydligt
              överlämnat till varje land, om man anser att man behöver någon
              lagstiftning. Det är inte ens så att det sägs att man måste lagstifta,
              utan man får se till att lösa detta.
            </seg>
            <seg n="ed494c2f">
              De tidigare representanterna för allianspartierna har varit ganska
              övertygade om att man löser detta till år 2018 i de statligt börsnoterade
              bolagen och att man löser det till år 2020 i de övriga börsnoterade
              bolagen med de metoder som redan är genomförda. Alltså behövs
              det ingen lagstiftning. Varför då argumentera på ett sådant sätt
              och liksom föra publiken och åhörarna bakom ljuset? Det handlar
              ju inte om detta.
            </seg>
          </u>
          <note type="speaker" n="e74bf4d8">
            Anf. 61 OLA JOHANSSON (C) replik:
          </note>
          <u who="ola_johansson_09875f" xml:id="i-768d5ea0f118aa90-2" n="8936bf93">
            <seg n="f532fb4f">
              Herr talman! Jag ska väl inte tolka Jan Lindholms tankebanor
              när det gäller hur direktivet är skrivet. Men jag kan i varje
              fall konstatera att man från EU:s sida säger att jämställdhetspolitiken
              är av avgörande betydelse för ekonomisk tillväxt, välstånd och
              konkurrenskraft i första hand. Senare kommer man in på vikten
              av en jämnare könsfördelning i beslutsfattandet. Utgångspunkten
              är faktiskt just de faktorer som vi pratar om: tillväxt och ökad
              handel över gränserna i första hand.
            </seg>
            <seg n="d8c1bab2">
              Jag kan inte tolka Miljöpartiets ställningstagande på annat sätt
              än att detta är huvudmotiven.
            </seg>
            <seg n="e34e1adb">
              Beträffande huruvida man är påläst på vad EU egentligen vill
              att vi ska göra kan jag i alla fall notera att det som föreslås
              från EU:s sida är en modell som i stor utsträckning strider mot
              den svenska bolagskulturen, där ägarna på bolagsstämman utser
              styrelse och där uppdraget bygger på ett förtroende från ägarnas
              sida. Det är inte någon anställning i arbetsrättslig mening.
            </seg>
            <seg n="91c8adaa">
              Kommissionen går väldigt långt i att föreslå en modell där vi
              ska meritpröva ungefär som om det vore ett anställningsförfarande.
              Det hänger väldigt illa ihop med hur svenska bolag men även europeiska
              bolag har sin ägarstyrning. Vi får väl ta oss en funderare på
              om det här EU-direktivet ska ändra på bolagsordningarna i många
              av Europas bolag, vilket är det Jan Lindholm företräder.
            </seg>
            <seg n="8dbd59b3">
              Som Lars Tysklind var inne på i sitt anförande: Det vi tar ställning
              till är inte huruvida vi ska ha en lagstiftning i Sverige utan
              huruvida det är lämpligt att vi ska följa EU:s direktiv i den
              här delen.
            </seg>
          </u>
          <note type="speaker" n="79a5e45e">
            Anf. 62 JAN LINDHOLM (MP) replik:
          </note>
          <u who="jan_lindholm_6c3791" xml:id="i-07e945530d50a564-6" n="f9c8d040">
            <seg n="b6820be0">
              Herr talman! Det blir bara mer och mer tydligt att Ola Johansson
              inte är insatt i frågan. Jag tycker egentligen att det är rätt
              skamligt att inte läsa på och förstå vad det handlar om.
            </seg>
            <seg n="45c392ad">
              Det finns inget i detta material som säger att man måste ändra
              något i någon bolagsordning. Om ni är övertygade om att de program
              som ni har satt i verket löser problemet krävs det inte en enda
              åtgärd över huvud taget. Det finns inget i detta som innebär det.
            </seg>
            <seg n="d9730754">
              Möjligen skulle man kunna säga att det som krävs är ett återrapporteringssystem.
              Det vore väl bra om vi hade ett sådant, så att vi såg hur det
              gick. Om man nu inte tror att det fungerar ändå kan det möjligen
              vara så att man måste införa någon form av sanktionssystem. Men
              det är inget som påverkar bolagsordningarna. Det är bara ett sätt
              att ha ett bra uppföljningssystem.
            </seg>
            <seg n="3a9c56f2">
              Den hårdaste formuleringen är att man på nationell nivå ska se
              till att nå målet. Metoderna väljer man själv.
            </seg>
            <seg n="bdd4236c">
              Jag tycker att ni i er argumentation och i ert förslag till motiverat
              yttrande visar att ni inte har tagit den här frågan på allvar.
            </seg>
          </u>
          <note type="speaker" n="9c9c8580">
            Anf. 63 OLA JOHANSSON (C) replik:
          </note>
          <u who="ola_johansson_09875f" xml:id="i-768d5ea0f118aa90-3" n="8936bf93">
            <seg n="d5c22a1f">
              Herr talman! Jag vet inte huruvida debatten går ut på att övertyga
              de ledamöter som kommer in och sätter sig i kammaren huruvida
              jag är mer eller mindre påläst i ärendet. Jag uppfattar att det
              var det enda inslag som fanns i den slutliga frågan. Men jag tycker
              inte att det är det vi behöver diskutera, och det är inte heller
              det jag ska behöva svara på.
            </seg>
            <seg n="8df66d06">
              Det handlar om hur EU vill att våra ägare ska styra sina bolag.
              Jag känner inte att detta är rätt väg att gå.
            </seg>
            <seg n="fc575589">
              Jag noterar med en viss förvåning att detta är ett område där
              Miljöpartiet vill stifta lagar som är oerhört långtgående. Det
              är förvånande att Miljöpartiet har gjort en sådan omsvängning
              när det gäller vad man anser att EU ska och inte ska ägna sig
              åt.
            </seg>
          </u>
          <note type="speaker" n="3f431883">
            Anf. 64 OTTO VON ARNOLD (KD):
          </note>
          <u who="unknown" xml:id="i-86714c21fbafba63-6" n="137fd414">
            <seg n="9bdbe0f1">
              Herr talman! Vi har i dag att behandla subsidiaritetsprövning
              av direktivförslaget om en jämnare könsfördelning bland icke verkställande
              styrelseledamöter i börsnoterade företag.
            </seg>
            <seg n="a28de8ba">
              Det är ett problemområde som behandlar två bitar, dels den formella
              subsidiaritetsprövningen, dels det materiella innehållet om jämnare
              könsfördelning. Egentligen har vi debatterat detta med jämnare
              könsfördelning väldigt många gånger, och Sverige är på god väg.
              Vi ligger långt framme, och vi har våra egna metoder för att lyckas
              med det.
            </seg>
            <seg n="f119aa8e">
              Som kristdemokrater och ett värdefullt parti vill vi titta på
              hur vi kan förändra värderingar. Vi måste ha förebilder i samhället.
              Det finns många duktiga kvinnor som arbetar i börsnoterade företag.
              Det finns rekommendationer, det finns utbildning för valberedningar
              och det har införts ett självreglerande system för bolagsstyrelser.
              Det är ett bra sätt att komma vidare. Vi klarar det väldigt bra
              på egen hand. Detta var det som gäller den materiella biten.
            </seg>
            <seg n="857574bd">
              Då kan man ställa sig frågan om EU behöver lägga sig i det här
              när vi klarar oss väldigt bra i den frågan. Det enkla och klara
              svaret, som jag tycker har understrukits väldigt väl i den här
              kammaren, är att vi klarar det på ett bättre sätt.
            </seg>
            <seg n="fb739b7e">
              Skulle vi kunna hjälpa andra länder? Ja, men inte genom en lagstiftning
              utan genom att vara förebilder och kanske lära ut vår lagstiftning
              på området.
            </seg>
            <seg n="d5c9cc54">
              Således, herr talman, strider detta mot subsidiaritetsprincipen.
            </seg>
            <seg n="15c87569">
              Jag yrkar avslag på samtliga motioner, trots att Vänsterpartiet
              kommer fram till samma sak, och bifall till förslaget i utlåtandet.
            </seg>
            <seg n="bd534fdc">
              Jag önskar samtliga en god jul och ett gott nytt år.
            </seg>
          </u>
          <note type="speaker" n="af5f0611">
            Anf. 65 GUNVOR G ERICSON (MP):
          </note>
          <u who="unknown" xml:id="i-ef86066701de403e-0" n="137fd414">
            <seg n="a1f23999">
              Herr talman! Sverige var en gång föregångare på jämställdhet.
              Nu riskerar vi att i stället bli kända som bromskloss.
            </seg>
            <seg n="5438c2b9">
              Ska Sverige prioritera jämställdhetsmål eller börsbolagens ägare?
              Jämställdhet kommer inte av sig självt, bara man låter tiden gå,
              men det är vad allianspartierna tycks tro.
            </seg>
            <seg n="c6e037b1">
              Vi kan se tillbaka på hur det har varit genom historien. Har
              jämställdheten kommit av sig själv? När allmän rösträtt infördes
              var det efter en lång politisk kamp. Rätten till föräldraledighet,
              inte bara mammaledighet utan rätt till ledighet för båda föräldrarna,
              kom efter politiska beslut.
            </seg>
            <seg n="79511a6b">
              I mer än 15 år har vi debatterat hur det ska bli en mer jämn
              könsbalans i bolagens styrelser, i politiken och i näringslivet.
              När tidigare jämställdhetsministern Margareta Winberg lyfte upp
              frågan om lagstiftning som ett hot, ja, då började det hända saker
              i näringslivet. Men när det trycket försvann stannade utvecklingen
              av.
            </seg>
            <seg n="77beee87">
              I Sverige har den folkpartistiska jämställdhetsministern varit
              mycket tydlig, bland annat i en interpellationsdebatt med mig,
              med att hon inte vill ha någon lagstiftning om kvotering och att
              alliansregeringen sätter äganderätt före jämställdhet. Och det
              har vi också hört i debatten här i dag.
            </seg>
            <seg n="880991a5">
              Men EU:s förslag handlar inte om metoden kvotering utan om målet
              minst 40 procent av vartdera könet där positiv särbehandling lyfts
              fram som en möjlig väg. Det är därför anmärkningsvärt att vi inte
              kan säga ja till det här förslaget i dag.
            </seg>
            <seg n="d19d929a">
              Hur ser då jämställdheten ut i Europa? Antalet kvinnor i bolagsstyrelser
              i medlemsstaterna varierar mellan 3 och 27 procent.
            </seg>
            <seg n="6014160c">
              Detta förslag är bara en pusselbit och gäller företag med mer
              än 250 anställda. Då kan man tänka på att mer än 99 procent av
              alla företag i Sverige har mindre än 250 anställda, så det är
              ganska få företag det handlar om. Men det är ändå ett viktigt
              steg och en viktig pusselbit.
            </seg>
            <seg n="b3a041d1">
              EU har antagit en jämställdhetspakt som gäller för 20112020.
              Hur ska de målen uppnås om man inte är beredd att vidta åtgärder?
            </seg>
            <seg n="a36e1c16">
              I dagsläget domineras företagens styrelser helt och hållet av
              män. Det är upp till medlemsstaterna att utforma sanktioner enligt
              de riktlinjer som finns i direktivet.
            </seg>
            <seg n="359ca99d">
              Om vi tittar på hur det ser ut i EU kan vi se att 86,3 procent
              av alla styrelseledamöter och 96,8 procent av styrelseordförandena
              är män 96,8 procent är män! I Sverige utgör kvinnor 24 procent
              av ledamöterna i företagens styrelser, enligt den senaste statistiken.
              Det har nämnts lite olika siffror i debatten här i dag, men just
              nu är det 24 procent. 0 procent av styrelseordförandena i de största
              börsbolagen i Sverige är kvinnor. Då kan man säga att EU i det
              avseendet är något bättre än Sverige, så vi ska inte slå oss för
              bröstet och tro att vi är bättre.
            </seg>
            <seg n="1a9a0585">
              Andelen kvinnor i styrelser i Sverige har ökat med 1,9 procentenheter
              från oktober 2010 till januari 2012. Ökningen under det senaste
              decenniet var 0,6 procentenheter per år.
            </seg>
            <seg n="bf64ae02">
              Även om allianspartierna förut i debatten här i dag sade att
              Sverige är bättre och har gått före, skedde utvecklingen på den
              tiden när vi hade en jämställdhetsminister som sade: Vi behöver
              lagstifta om inte bolagen själva vidtar åtgärder. Då hände det
              någonting, men nu har det faktiskt stagnerat.
            </seg>
            <seg n="69d10628">
              I Europa är det Frankrike ensamt som står för hälften av den
              totala ökningen inom EU det senaste året. Frankrike införde en
              kvoteringslagstiftning på nationell nivå 2011, och framsteg kan
              skönjas endast i de länder där kvotering har införts.
            </seg>
            <seg n="42370c7f">
              Med nuvarande takt dröjer det ca 40 år tills vi ens börjar närma
              oss en jämnare könsfördelning i styrelserummen, det vill säga
              minst 40 procent av båda könen. Elva medlemsstater Belgien, Frankrike,
              Italien, Nederländerna, Spanien, Portugal, Danmark, Finland, Grekland,
              Österrike och Slovenien har redan börjat agera genom att introducera
              olika typer av regler för att öka jämställdheten mellan könen
              i företagens styrelser. Vidare anser, enligt en undersökning som
              nyligen publicerades av Eurobarometern, 88 procent av alla européer
              och 62 procent av svenskarna att givet samma kompetens bör kvinnor
              vara jämlikt representerade i företagens toppskikt.
            </seg>
            <seg n="673badcf">
              Att alliansregeringen är emot kvotering vet vi. Men detta förslag
              handlar om att se till att nå de mål som satts upp också kan nås.
              Det handlar om ett ramverk som länderna själva kan besluta om
              när det gäller vilka metoder man ska använda för att genomföra
              det. Det handlar inte om lagstiftning, som Centerpartiet och några
              andra här försökte påstå.
            </seg>
            <seg n="d9391225">
              Kärnan i förslaget är en transparent urvalsprocess med ambitionen
              att nå de 40 procenten av det underrepresenterade könet senast
              år 2020, baserad på tydliga kriterier och en jämförelse av kandidaternas
              färdigheter och kvalifikationer. För statliga bolag ska det gälla
              till år 2018. Vid lika kvalifikationer ska en person av det underrepresenterade
              könet tillsättas, om inte en objektiv bedömning som tar hänsyn
              till varje sökandes personliga egenskaper leder till en annan
              slutsats. Medlemsstaterna ska införa sanktioner för brott mot
              reglerna, så även det är en nationell fråga. I kommissionens förslag
              är det alltså helt upp till medlemsländerna att utforma sanktionerna
              utifrån relativt vaga riktlinjer.
            </seg>
            <seg n="04a22362">
              I dag sker en dold kvotering som bygger på den könsmaktsordning
              som finns i samhället och som näringslivet i hög grad fortfarande
              är präglat av.
            </seg>
            <seg n="a9195e47">
              Att ha jämställda bolag är lönsamt. Det har många forskare visat.
              Det borde göra att ägarna själva ser till att ha en jämn könsrepresentation.
              Men när så inte sker kan vi inte bara vänta och se. Samhället
              sätter upp spelregler för bolag i många andra sammanhang. Det
              handlar om bolagsskatter, ränteavdrag och mycket annat där vi
              sätter upp spelregler som företagen har att verka inom. Som jag
              nämnde inledningsvis: Jämställdhet kommer inte av sig själv.
            </seg>
            <seg n="5c8b1c1e">
              De politiska partierna har tagit efter Miljöpartiets modell med
              varvade listor som vi har haft sedan 1981, men det räcker inte.
              Att bara var femte styrelseledamot i kommunala bolag är kvinna
              visar tydligt att mer behöver göras.
            </seg>
            <seg n="40004064">
              Miljöpartiet är ett feministiskt parti. Jämställdhetsfrågorna
              var centrala när vi bildades. Vi introducerade det jämställda
              språkrörssystemet, könsvarvade våra listor och kvoterade till
              de interna uppdragen. Det var banbrytande på sin tid att i praktiken
              erkänna kvinnors lika rätt till inflytande.
            </seg>
            <seg n="97caa0ee">
              Det behövs politiska verktyg för att motverka könsmaktsordningen.
              Den är roten till att kvinnor som grupp är underordnad män som
              grupp i inflytande och resurser och till att både män och kvinnor
              fastnar i traditionella könsroller som inskränker individens frihet.
              Ytterst handlar det ju om att varje människa ska ses som den individ
              den är.
            </seg>
            <seg n="fc740bca">
              Någon lag om könskvotering i bolagsstyrelser blir det inte. Det
              har alliansregeringen bestämt. Det är väl därför man är så emot
              att EU ska sätta upp mål på detta område och säger nej till det.
              Debatten lär dock fortsätta så länge obalansen består.
            </seg>
            <seg n="e0e0baca">
              Allianspartierna borde välkomna EU:s förslag om mål i stället
              för att avfärda det och se det som en fråga enbart för aktieägarna.
            </seg>
            <seg n="5353bf73">
              Svenska staten nådde målet om minst 40 procent kvinnor i sina
              bolag redan 1998, och det var för att det fanns ett politiskt
              tryck.
            </seg>
            <seg n="980f2193">
              Det är dags att erkänna att det behövs politik för att lösa frågan.
              Att vänta och se, som är regeringens melodi inom många politikområden,
              är ingen verksam metod här heller.
            </seg>
            <seg n="59d57a88">
              Forskarna Karl Loxbo och Erik Wångmar har skrivit om den finska
              lagstiftningen där man även i kommunala bolag har könskvotering.
              I Norge har man numera en lag om kvotering för de börsnoterade
              bolagen. Där har andelen kvinnor i styrelserna gått från 7 procent
              2003 till 40 procent i dag.
            </seg>
            <seg n="1f31da24">
              Inget hindrar att detta skulle kunna ske även i Sverige eller
              andra europeiska länder. Frågan har utretts i Sverige, men sedan
              de borgerliga partierna lade locket på efter valet 2006 har det
              inte hänt mycket.
            </seg>
            <seg n="2259d0a3">
              Centerpartiets påstående i dagens debatt att det skulle vara
              samma kvinnor som har flera uppdrag i Norge stämmer inte. Tittar
              man på antalet uppdrag för styrelseledamöterna är det fler män
              som har flera uppdrag i Norge. Så kom inte och påstå att det har
              lett till den utvecklingen!
            </seg>
            <seg n="b968039a">
              Jämställdhetsfrågan är en demokratifråga. Att kvinnor generellt
              har sämre ekonomisk makt och är sämre representerade bland chefer
              och i bolagsstyrelser och ledningsgrupper är inte en fråga enbart
              för en handfull människor som äger företag, inte heller för vissa
              av de politiska ledningarna.
            </seg>
            <seg n="b4b06b44">
              Vi borde lära av de länder som vidtar åtgärder och se till att
              vi får en effektiv metod för att uppnå målen som EU har satt upp.
            </seg>
            <seg n="04ec24a8">
              Den svenska regeringen liksom Sverigedemokraterna är emot kvotering
              till bolagsstyrelser även på nationell nivå och har skrivit brev
              till kommissionen om att det är en fråga för respektive land.
              Regeringen anser att förslaget strider mot subsidiaritetsprincipen
              då det är en ägarfråga. Malta, Ungern och Bulgarien delar den
              svenska regeringens inställning. Det gör inte Miljöpartiet.
            </seg>
            <seg n="82a7b169">
              Vi driver på nationell nivå på för att införa en lag om minst
              40 procent av vartdera könet i bolagsstyrelser för såväl offentliga
              bolag som börsnoterade bolag. Gröna gruppen i Europaparlamentet
              driver också en kampanj, Get women on board, för kvinnors representation
              i bolagsstyrelser. Jämställdhet och kvinnors representation på
              EU-nivå är viktig med tanke på den underrepresentation som råder.
            </seg>
            <seg n="c7792c33">
              Herr talman! Jag yrkar bifall till reservation 1 och beklagar
              att Sverige inte längre kan hålla sin jämställdhetsfana högt.
            </seg>
          </u>
          <note n="3672ac81">
            I detta anförande instämde Stina Bergström, Per Bolund, Agneta
            Börjesson och Maria Ferm (alla MP).
          </note>
          <note n="b6847e59">
            Överläggningen var härmed avslutad.
          </note>
          <note n="99be59a3">
            9 § Beslut om ärende som slutdebatterats den 17 december
          </note>
          <note n="229c3091">
            Punkt 1
          </note>
          <note n="92b7c373">
            Punkt 2
          </note>
          <note n="be83ef14">
            Punkt 3
          </note>
          <note n="b0a7c64b">
            Punkt 4
          </note>
          <note n="2072fe62">
            Punkt 5
          </note>
          <note n="b10c0a54">
            Punkt 6
          </note>
          <note n="2ea191b9">
            10 § Beslut om ärenden som slutdebatterats den 18 december
          </note>
          <note n="229c3091">
            Punkt 1
          </note>
          <note n="92b7c373">
            Punkt 2
          </note>
          <note n="be83ef14">
            Punkt 3
          </note>
          <note n="cbcca276">
            Övriga punkter
          </note>
          <note n="229c3091">
            Punkt 1
          </note>
          <note n="92b7c373">
            Punkt 2
          </note>
          <note n="be83ef14">
            Punkt 3
          </note>
          <note n="fa7f4522">
            11 § Beslut om ärenden som slutdebatterats vid dagens sammanträde
          </note>
          <note n="92b7c373">
            Punkt 2
          </note>
          <note n="cbcca276">
            Övriga punkter
          </note>
          <note n="5b88852a">
            Ajournering
          </note>
          <note n="ced5b20e">
            Kammaren beslutade kl. 13.25 på förslag av talmannen att ajournera
            förhandlingarna till kl. 14.00 för att finansutskottet skulle
            beredas möjlighet att sammanträda.
          </note>
          <u who="unknown" xml:id="i-814367dd76d3f14d-0" n="137fd414">
            <seg n="58c7b7e6">
              Återupptagna förhandlingar
            </seg>
          </u>
          <note n="b06efb4a">
            Förhandlingarna återupptogs kl. 14.00.
          </note>
          <note n="0beb0679">
            12 § Bordläggning och beslut om förlängd motionstid
          </note>
          <note n="6570d5bb">
            Anmäldes och bordlades
          </note>
          <note n="a2dcf404">
            Kammaren biföll talmannens förslag att motionstiden för denna
            skrivelse skulle förlängas till fredagen den 18 januari 2013 .
          </note>
          <note n="d721a356">
            13 § Anmälan om interpellationer
          </note>
          <note n="206395f4">
            Anmäldes att följande interpellationer framställts
          </note>
          <note n="2f6ee43e">
            den 19 december
          </note>
          <note n="0dce174b">
            Sven-Olof Sällström
          </note>
          <note n="71577cdc">
            Gunnar Sandberg
          </note>
          <note n="e574652e">
            Pia Nilsson
          </note>
          <note n="33ef20d5">
            Interpellationerna redovisas i bilaga som fogats till riksdagens
            snabbprotokoll tisdagen den 15 januari 2013.
          </note>
          <note n="249e27de">
            14 § Anmälan om skriftliga svar på frågor
          </note>
          <note n="cdd3be27">
            Anmäldes att skriftliga svar på följande frågor inkommit
          </note>
          <note n="2f6ee43e">
            den 19 december
          </note>
          <note n="90aa5d78">
            Berit Högman
          </note>
          <note n="90aa5d78">
            Berit Högman
          </note>
          <note n="7a1080f5">
            Leif Jakobsson
          </note>
          <note n="793c3551">
            Maria Ferm
          </note>
          <note n="3dcf7163">
            Johan Andersson
          </note>
          <note n="09bb5820">
            Maria Stenberg
          </note>
          <note n="e964fbf6">
            Gunvor G Ericson
          </note>
          <note n="c4ff5bba">
            Svaren redovisas i bilaga som fogats till riksdagens snabbprotokoll
            tisdagen den 15 januari 2013.
          </note>
          <note n="ea25031e">
            15 § Kammaren åtskildes kl. 14.01.
          </note>
          <note n="df768064">
            Förhandlingarna leddes
          </note>
          <note n="507581a5">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
