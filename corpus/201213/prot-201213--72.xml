<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--72</head>
          <docDate when="2012-03-05">2012-03-05</docDate>
        </div>
      </front>
      <body>
        <div>
          <note n="ec0fb755">
            ﻿
          </note>
          <note n="cf9977ae">
            Riksdagens protokoll
          </note>
          <note n="bfe89643">
            2012/13:72
          </note>
          <note type="date" n="5ad4d195">
            Tisdagen den 5 mars
          </note>
          <note n="c7127499">
            Kl. 13:00 - 19:55
          </note>
          <note n="1604e9ba">
            1 § Anmälan om fördröjda svar på interpellationer
          </note>
          <note n="b655e722">
            Till riksdagen hade inkommit följande skrivelser:
          </note>
          <note n="7154a4db">
            Interpellation 2012/13:260
          </note>
          <note n="8ea9ed42">
            Interpellation 2012/13:260 En bra och tillgänglig förskola
          </note>
          <note n="429568ce">
            Interpellationen kommer att besvaras tisdagen den 12 mars 2013.
          </note>
          <note n="5b3c0e11">
            Skälet till dröjsmålet är att jag vid det tidigare svarstillfället
            redan har inbokat FN:s kvinnokommission i New York.
          </note>
          <note n="7dd011c1">
            Maria Arnholm
          </note>
          <note n="7f3b3be0">
            Interpellation 2012/13:262
          </note>
          <note n="9c08e049">
            Interpellation 2012/13:262 Omskolning till kommande bristyrke
          </note>
          <note n="429568ce">
            Interpellationen kommer att besvaras tisdagen den 12 mars 2013.
          </note>
          <note n="5b3c0e11">
            Skälet till dröjsmålet är att jag vid det tidigare svarstillfället
            redan har inbokat FN:s kvinnokommission i New York.
          </note>
          <note n="7dd011c1">
            Maria Arnholm
          </note>
          <note n="9224cfe2">
            Interpellation 2012/13:264
          </note>
          <note n="b131c628">
            Interpellation 2012/13:264 Den ojämställda arbetsmarknaden
          </note>
          <note n="429568ce">
            Interpellationen kommer att besvaras tisdagen den 12 mars 2013.
          </note>
          <note n="5b3c0e11">
            Skälet till dröjsmålet är att jag vid det tidigare svarstillfället
            redan har inbokat FN:s kvinnokommission i New York.
          </note>
          <note n="7dd011c1">
            Maria Arnholm
          </note>
          <note n="9a12b1d5">
            Interpellation 2012/13:272
          </note>
          <note n="c1de918f">
            Interpellation 2012/13:272 Stora barngrupper i förskolan
          </note>
          <note n="429568ce">
            Interpellationen kommer att besvaras tisdagen den 12 mars 2013.
          </note>
          <note n="5b3c0e11">
            Skälet till dröjsmålet är att jag vid det tidigare svarstillfället
            redan har inbokat FN:s kvinnokommission i New York.
          </note>
          <note n="7dd011c1">
            Maria Arnholm
          </note>
          <note n="70c27dc3">
            2 § Hänvisning av ärenden till utskott
          </note>
          <note n="a30ff061">
            Föredrogs och hänvisades
          </note>
          <note n="c689c079">
            den 24 april
          </note>
          <note n="601e7429">
            den 25 april
          </note>
          <note n="25da565e">
            3 § Förnyad bordläggning
          </note>
          <note n="dd8a0c86">
            Föredrogs och bordlades åter
          </note>
          <note n="0121388a">
            4 § Svar på interpellation 2012/13:274 om lärande- och vistelsemiljö
            på Sveriges fritidshem
          </note>
          <note type="speaker" n="b3a0b3ff">
            Anf. 1 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-1f58f7505f028610-0" n="e3b7e85e">
            <seg n="8129a705">
              Fru talman! Maria Stenberg har frågat mig vilka åtgärder jag
              avser att vidta för att försäkra mig om att lärande- och vistelsemiljön
              på landets fritidshem är tillfredsställande för barn och personal.
            </seg>
            <seg n="16ee8209">
              Jag delar Maria Stenbergs uppfattning att fritidshemmet är en
              viktig del i många barns dag. Fritidshemmet är ett viktigt komplement
              till skolan när det gäller att stimulera elevernas utveckling
              och lärande och att erbjuda en innehållsrik fritid och rekreation.
            </seg>
            <seg n="b2318fc8">
              Som jag tidigare har svarat Maria Stenberg på den skriftliga
              fråga som ställdes till mig för ett par månader sedan är det skolhuvudmännen
              som ansvarar för verksamheten i fritidshemmen. Den styrning staten
              utövar handlar om mål för verksamheten.
            </seg>
            <seg n="7cff38fe">
              Enligt skollagen ska elevgrupperna ha en lämplig sammansättning
              och storlek. I och med den nya skollagen ändrades dessutom en
              rad bestämmelser i syfte att stärka kvaliteten i fritidshemmet.
              Bland annat infördes det en tydligare reglering om att huvudmannen
              ska se till att eleverna även i övrigt erbjuds en god miljö. Det
              infördes också en bestämmelse som reglerar tillgängligheten av
              lokaler och utrustning så att syftet med verksamheten ska kunna
              uppfyllas. Vidare ska kommunerna enligt läroplanen fördela resurser
              med hänsyn till elevernas behov och förutsättningar.
            </seg>
            <seg n="f8979747">
              Bestämmelserna syftar till att skapa en god vistelsemiljö för
              eleverna i fritidshemmet. Det är därför viktigt att skolhuvudmännen
              ser till att de krav som finns uppställda i skollagen efterlevs
              så att verksamheten i fritidshemmet uppnår en god kvalitet. Avslutningsvis
              vill jag säga att Statens skolinspektion och kommunerna, som tillsynsmyndigheter,
              har i uppgift att kontrollera om verksamheten i fritidshemmen
              uppfyller dessa krav.
            </seg>
          </u>
          <note type="speaker" n="47c855b6">
            Anf. 2 MARIA STENBERG (S):
          </note>
          <u who="maria_stenberg_ac6055" xml:id="i-7b4db0968e285490-0" n="ce5244a4">
            <seg n="92a57b7e">
              Fru talman! Jag tackar utbildningsminister Jan Björklund för
              svaret och ser fram emot en debatt om fritidshemmens möjlighet
              att erbjuda barn och elever en god, trygg och stimulerande vistelsemiljö.
              Trots att jag både hör och läser att ministern hänvisar till att
              landets kommuner är skolhuvudmän anser jag att barnen som vistas
              på fritidshemmen runt om i det här landet förtjänar en interpellationsdebatt
              i landets lagstiftande församling. Utvecklingen i fritidshemmen
              för barnen som vistas där går inte åt helt rätt håll.
            </seg>
            <seg n="1cf9e9b2">
              Fru talman! Förra året gav fackförbundet Kommunal ut en rapport
              som heter Har någon sett Matilda? Jag tycker att den rapporten
              lyfter upp ganska många delar som behöver debatteras. Handen på
              hjärtat, utbildningsministern, tycker du att utvecklingen av barns
              och elevers vistelse- och lärandemiljö på landets fritidshem går
              i positiv riktning? Det är en fråga som jag gärna skulle vilja
              att du svarade på.
            </seg>
            <seg n="4bab5693">
              Den rapport som fackförbundet Kommunal tog fram visar att allt
              fler barn går på fritidshem i dag men att resurserna till fritidshemmen
              inte har ökat i samma takt som antalet barn har ökat. Barngrupperna
              är drygt dubbelt så stora i dag som år 1980, och det går nästan
              tre gånger så många barn per vuxen. Att säga det högt i den här
              kammaren tycker jag uppmanar till debatt. Därför måste jag säga
              det en gång till: Det går tre gånger fler barn per vuxen på landets
              fritidshem. Det visar statistiken.
            </seg>
            <seg n="bd73f163">
              Jag funderar på vad som händer med en verksamhet som ökar i den
              takten samtidigt som resurserna inte hänger med. Jag är övertygad
              om att vilken verksamhet som helst skulle känna av sådana konsekvenser.
              Den här rapporten visar att fritidshemmen verkligen känner av
              detta. Man pekar på att det finns en ökad stress. Det är väl egentligen
              inte en start som vi önskar att våra barn och elever på fritidshem
              ska få. Det finns en ökad press som leder till ökade risker för
              olyckstillbud och en gnagande otillräcklighet hos både föräldrar
              och personal. Den här rapporten visar att utvecklingen inte har
              varit alltför positiv under en längre tid. Barnen, lokalerna,
              anställda och föräldrar pressas. Alla vi i samhället i stort kan
              bara förlora på den utvecklingen. Fritidshemmen är en viktig del
              av barns skoldag. Det är barnens vistelsemiljö medan deras föräldrar
              är på arbetet.
            </seg>
            <seg n="5d593792">
              I sitt svar till mig har ministern skrivit att det är skolhuvudmännen,
              Sveriges kommuner, som har ansvar för verksamheten i fritidshemmen.
              Jag vet att utbildningsministern har haft en interpellationsdebatt
              för ett antal år sedan om att Skolverket också pekade på att utvecklingen
              inte var så positiv som vi skulle vilja se. Därför tycker jag
              att utbildningsministern borde vara lika orolig som jag och därmed
              också kunna ge en mer detaljerad beskrivning av hur han ser på
              sin roll när det gäller att göra fritidshemmen till den goda lärandemiljö
              som vi alla vill ha.
            </seg>
          </u>
          <note type="speaker" n="aa1efbb2">
            Anf. 3 HILLEVI LARSSON (S):
          </note>
          <u who="hillevi_larsson_618770" xml:id="i-fd89e0f37af0da02-0" n="e4c1df34">
            <seg n="7face925">
              Fru talman! I dag talar vi väldigt mycket om skolan och hur viktig
              den är. Det kan vi alla vara överens om. Förskolan har också mer
              och mer kommit upp på agendan som någonting mer än bara omsorg
              när föräldrarna arbetar. Den ska även stimulera barns utveckling.
            </seg>
            <seg n="4564cb5e">
              Men tyvärr befinner sig fritidshemmen fortfarande på botten.
              Det är mycket sällan diskussionen om barns rätt att få ett bra
              innehåll i verksamheten på fritidshemmen kommer upp. Liksom förskolan
              har fritidshemmen ett dubbelt uppdrag. Det ena är naturligtvis
              att ta hand om barnen medan föräldrarna arbetar, och det andra
              är att barnen ska stimuleras i sin utveckling. I dag går personalen
              på knäna på många håll och ser i förtvivlan att de inte kan fullgöra
              uppdraget att stimulera barnens lärande och utveckling eftersom
              det är så stora barngrupper. Lokalerna är sällan anpassade efter
              ändamålet. Man upplever nedskärningar, och segregationen slår
              även igenom där. På en del håll flyr medelklassfamiljerna. Man
              upplever stora sociala problem i skolan, och det slår kanske igenom
              ännu mer i fritidshemmen i och med att man inte prioriterar den
              verksamheten.
            </seg>
            <seg n="efb1621c">
              Kommunal släppte den här rapporten förra året där man visade
              hur alarmerande situationen är, speciellt om vi jämför med ett
              par decennier tillbaka i tiden. De hade en rad förslag på åtgärder.
              Jag vill framför allt nämna två stycken.
            </seg>
            <seg n="7e1ef017">
              Den första är möjligheten att ge ett riktat statsbidrag som skulle
              kunna användas för att stärka kvaliteten på fritidshemmen.
            </seg>
            <seg n="8cabd964">
              Det andra är att tillsätta en utredning om säkerheten på fritidshemmen.
              Förra året tillsattes en utredning om säkerheten på förskolorna
              mot bakgrund av att man helt enkelt inte kan garantera säkerheten
              på många håll. Arbetsmiljöverket har inte tillsyn över verksamheten,
              utan den görs av Socialstyrelsen och delegeras ofta till kommunerna.
            </seg>
            <seg n="8853383e">
              Rapporten från Kommunal visar att ett av de stora problemen är
              just att säkerheten inte kan garanteras trots att det är det mest
              grundläggande. Det är illa nog att personalen pressas så hårt
              som sker och att barnen inte stimuleras tillräckligt bra i sitt
              lärande, men det värsta är ändå den bristande säkerheten. Det
              är helt enkelt för många barn och för få vuxna. Det är också därför
              rapporten heter Har någon sett Matilda? Ta bara en sådan sak som
              att man till och med kan tappa bort barn; så stora är barngrupperna.
            </seg>
            <seg n="5ce5c6cf">
              Från regeringshåll skulle man kunna ta initiativ till en utredning
              där det i så fall säkert kommer fram bra förslag som man kan gå
              vidare med. Det är på samma sätt med fritidshemmen som med förskolan
              och skolan, att det inte är enbart ett kommunalt ansvar. Det är
              även ett statligt ansvar att garantera att alla barn har samma
              villkor, oavsett vilken kommun de bor i. Det går inte att garantera
              det fullt ut, men det måste vara målet. Om man ser att målet inte
              uppfylls måste man vidta åtgärder. Det handlar både om att hjälpa
              dem som är extra utsatta, inte minst barn i segregerade områden,
              och om att höja kvaliteten i hela landet. Det är ett jätteproblem
              nästan oberoende av var man bor. Innehållet har helt enkelt inte
              tillräckligt hög kvalitet, och säkerheten kan inte garanteras.
            </seg>
            <seg n="30f0b299">
              Enligt rapporten från Kommunal är var fjärde förälder orolig
              för att det ska hända deras barn någonting under dagen, detta
              just för att säkerheten är så låg. Det gör att man har en klump
              i magen när man är på jobbet. Det leder till att en del föräldrar
              går ned i arbetstid, vilket är en förlust för hela samhället,
              eftersom de inte vill utsätta barnet för den risken.
            </seg>
          </u>
          <note type="speaker" n="685c2074">
            Anf. 4 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-1f58f7505f028610-1" n="e3b7e85e">
            <seg n="b46981df">
              Fru talman! Det är viktigt att ha rätt tonläge så att det inte
              bara blir en svartmålning av landets fritidshem och fritidspedagoger
              och av de arbetsuppgifter som de utför. Det finns brister på sina
              håll, men allt är inte nattsvart på landets fritis, vilket man
              här försöker göra gällande.
            </seg>
            <seg n="2e49171f">
              Skolbarnsomsorgen är viktig. Fritidshemmen är viktiga. Det är
              dock inte jämförbart med förskolan, vill jag säga eftersom den
              parallellen drogs. Förskolan är en egen skolform med egen läroplan.
              Där finns barnen hela dagen under många år. Fritidshemmet är ett
              komplement till lågstadiets skolundervisning. Det är i regel några
              timmar på eftermiddagen, ibland någon timme på morgonen, som barnen
              är där i väntan på eller efter skolundervisningen. På det sättet
              är det alltså inte jämförbart med förskolan. Fritidshemmen är
              viktiga. De ska vara trygga och säkra och ha en god verksamhet
              enligt de målsättningar som finns.
            </seg>
            <seg n="8c6b05f8">
              På väldigt många håll fungerar det bra, men det finns också brister,
              vilket jag är medveten om. Det vi behöver diskutera här är naturligtvis
              den typen av frågor som Hillevi Larsson tog upp i sitt inlägg,
              nämligen hur riksdag och regering ska förhålla sig till kommunerna,
              som är huvudmän, när det finns brister. Det tycker jag är den
              relevanta diskussionen här. Vi kan alla gång på gång enas om att
              fritidshemmen är viktiga, men frågan är vad vi gör när vi får
              larmrapporter om att saker och ting inte står rätt till. Vad gör
              vi då? Vi kan ha en debatt, men ska vi göra något mer?
            </seg>
            <seg n="dcc576da">
              Jag delar uppfattningen att det finns brister, men jag menar
              att det inte går att för varje problem vi upptäckter i svenskt
              skolväsen inrätta ett särskilt, specialdestinerat bidrag från
              staten för att lösa det. Om vi tycker att staten ska lösa alla
              problem i skolan bör vi återförstatliga skolan. Det har jag ingenting
              emot. Det är ni själva, Maria Stenberg och Hillevi Larsson, som
              har kommunaliserat skolan och lagt ansvaret på kommunerna, och
              då får vi finna oss i att det är så.
            </seg>
            <seg n="570e62a1">
              Vi kan göra ett par andra saker, tycker jag. En är att skärpa
              lagstiftningen, för den bestämmer vi över här, och den måste kommuner
              och fristående skolor rätta sig efter. Det har vi nyligen gjort.
              Den nya skollagen är skarpare och tuffare när det gäller kvaliteten
              på fritidshemmen. Det gäller kraven på lokaler och kraven på gruppsammansättning
              och gruppstorlekar. Kraven på kvalitet är nu tydligare och tuffare.
            </seg>
            <seg n="93deaa54">
              Det räcker dock inte att skriva in det i lagen, utan det hela
              måste också granskas och kontrolleras, och något måste hända om
              man bryter mot lagen. Det har vi också beslutat om. Vi har inrättat
              en ny myndighet, Statens skolinspektion, som granskar just detta.
              Det är Skolinspektionen som har konstaterat några av de brister
              som nämns här, vilket är bra. Sedan påtalas det för kommunerna,
              och om de inte rättar till det från kommunernas sida drar Skolinspektionen
              nästa gång till med ordentliga sanktioner. Det är det system vi
              måste använda oss av.
            </seg>
            <seg n="bab4c0dc">
              Jag delar interpellantens och Hillevi Larssons uppfattning att
              fritidshemmen är viktiga. Vi är överens om varför de är viktiga.
              Jag delar också uppfattningen att det finns brister. Vi ska dock
              inte måla hin på väggen. Det finns massor av ställen som har god
              kvalitet och som fungerar bra, men det finns också sådana som
              inte fungerar bra.
            </seg>
            <seg n="718f2e82">
              Vi måste alltså ta ansvar för att det finns tydliga lagregler
              och en tydlig inspektion och uppföljning samt ta de huvudmän i
              örat som inte sköter sig. Det utrymmet har vi skapat i lagstiftningen.
              Vi har skapat det med Statens skolinspektion. De har, som sagt,
              granskat och bland annat kommit fram till detta. Skolinspektionen
              har redan under det första året som myndigheten existerat visat
              att de inte kommer att lägga fingrarna emellan när huvudmännen
              inte sköter sig.
            </seg>
            <seg n="396fc6cc">
              Det är så jag tror att vi måste jobba om vi tycker att skolan
              ska vara kommunal. Jag tycker i och för sig inte det, men nu är
              den det, och då är det den vägen vi måste gå. Jag har således
              ingen annan uppfattning om fritidshemmens vikt än den som här
              redovisas. Absolut finns det brister på sina håll, men det är
              den här vägen vi måste gå för att höja kvaliteten för både barnens
              och föräldrarnas skull.
            </seg>
          </u>
          <note type="speaker" n="caf4afb7">
            Anf. 5 MARIA STENBERG (S):
          </note>
          <u who="maria_stenberg_ac6055" xml:id="i-7b4db0968e285490-1" n="ce5244a4">
            <seg n="9c158f90">
              Fru talman! Det är fascinerande att höra utbildningsministern
              två gånger tala om återförstatligande av skolan. Vad jag vet så
              sitter du, Jan Björklund, i regeringen. Om du tycker att det är
              den bästa vägen att gå kanske det är den frågan du ska driva.
              Nu är det inte så. Efter nästan två mandatperioder har utbildningsministern
              uppenbarligen inte övertygat sina borgerliga kamrater om att det
              är den bästa vägen att gå för skolan. Nog sagt om det.
            </seg>
            <seg n="32293981">
              Jag tror att vi mycket väl kan dela verklighetsbilden att det
              hela inte är becksvart. Det tror jag varken jag eller Hillevi
              Larsson har sagt. Men det finns brister, och dem måste man förstås
              kunna diskutera. Jag tittade i rapporten, och ett mått som används
              är statistik. Statistik är som det är, men det visar att det i
              dag finns många, alltför många, fritidshem, framför allt i de
              större städerna, som har 20 barn och fler per anställd. Ja, barnen
              är där före skoldagen och efter skoldagen, men 20 barn är rätt
              många om man ska hinna trösta, stödja, kanske hjälpa till med
              en och annan läxa eller hinna erbjuda en kreativ vistelsemiljö.
            </seg>
            <seg n="f26ffc65">
              Jag kommer från Norrbotten Sveriges vackraste landsdel och vi
              har ett genomsnitt på 20,6 barn per anställd. Jag slår mig inte
              för bröstet. Vi kan som lagstiftande församling och regering säkert
              uppdra åt myndigheterna och vara hårdare mot skolhuvudmännen.
              Man brukar tala om att ge morötter för att få saker och ting att
              bli som man tänkt sig i den politiska världen. Man kan till exempel
              ge skatterabatt för läxhjälp och så vidare morötter för att få
              saker och ting att gå i den riktning man vill.
            </seg>
            <seg n="3d5d2fe9">
              Åtminstone kommunerna i Norrbotten är ekonomiskt klämda med en
              vikande befolkning och därmed mindre pengar i den kommunala budgeten.
              Då kanske ett riktat statsstöd vore bra, ett statsstöd där man
              säger att vi under alltför lång tid sett de brister som finns
              inom fritidshemmen och att det nu är dags att ta steg framåt.
              Pengar, resurser, är inte allt, men det kan vara ett sätt att
              få utvecklingen att vända.
            </seg>
            <seg n="4eb36e62">
              Många barn runt om på landets fritidshem har säkert en jättebra
              tillvaro, men alltför många anställda och föräldrar känner en
              oro. Jag läste i rapporten ett citat där en förälder sade: Jag
              blir så olycklig, för min dotter sitter bara ensam. Därmed skapar
              man en stressituation för föräldrar som har ett heltidsarbete,
              där de jobbar från morgon till kväll, medan skoldagen bara är
              en del av barnens vardag. Det handlar om den där sista delen av
              dagen, när man vet hur trött man själv är på eftermiddagen. Då
              är barnen i stora grupper med stoj och stök och kanske alltför
              lite personal.
            </seg>
            <seg n="0c60e2a1">
              När vi under så lång tid, från 1980, sett att utvecklingen kanske
              inte har varit så positiv som vi önskat blir jag lite fundersam
              över varför regeringen och utbildningsministern inte skulle kunna
              överväga att införa ett riktat statligt stöd för att vrida utvecklingen
              och se till att fritidshemmen kan bli den verksamhet som stöder
              barnen i deras skolgång och vara en miljö där det känns tryggt
              och säkert att leka.
            </seg>
          </u>
          <note type="speaker" n="1da89cfc">
            Anf. 6 HILLEVI LARSSON (S):
          </note>
          <u who="hillevi_larsson_618770" xml:id="i-fd89e0f37af0da02-1" n="e4c1df34">
            <seg n="34daffe6">
              Fru talman! Nej, allt är naturligtvis inte becksvart. Det är
              otroligt duktig och engagerad personal på många håll. Det är därför
              det är extra frustrerande för dem att de inte fullt ut kan göra
              sitt arbete för att resurserna inte räcker till.
            </seg>
            <seg n="3463f4bb">
              Det vi tar upp här är inte att allt skulle vara dåligt överallt.
              Men i jämförelse med hur det var för bara ett par decennier sedan,
              på 80-talet, kan man se en utveckling som stadigt går bakåt, med
              större grupper, mindre personal och mindre satsningar på verksamheten.
              De här signalerna är det viktigt att vi fångar upp.
            </seg>
            <seg n="0f6f7d4d">
              Allt inom politiken är prioriteringar. Regeringen har prioriterat
              ett skatteavdrag för privat läxhjälp. Då kan jag känna att det
              är extra viktigt att göra satsningar som kommer alla barn till
              del, inte bara de barn vars föräldrar har råd att hyra in hjälpen.
              Det skulle till exempel kunna vara en utveckling av fritidshemmens
              verksamhet genom att man satsar mer resurser på dem, så att de
              både kan främja barns utveckling allmänt och kanske även kan hjälpa
              till med läxorna.
            </seg>
            <seg n="e3c0eaaf">
              När barnen kommer hem på kvällen är det inte alla föräldrar som
              har förutsättningar att hjälpa dem med läxorna, och då är risken
              att de barnen halkar efter. Detta skulle fritidshemmen kunna bidra
              med. Som en del av verksamheten skulle de kunna erbjuda läxhjälp
              för att alla barn ska kunna hänga med i skolarbetet.
            </seg>
            <seg n="2a594a3e">
              Fritidshemmen är naturligtvis inte samma sak som skolan eller
              förskolan, men det är ändå en viktig del av dagen för de barn
              som går där. I stället för att upplevas som en stökig och stressig
              miljö skulle det kunna vara ett väldigt viktigt komplement till
              skolan. Ytterligare en utveckling av det här vore att erbjuda
              alla barn plats på fritidshem, även de barn vars föräldrar är
              arbetslösa, är föräldralediga eller lever på försörjningsstöd.
            </seg>
            <seg n="f8d41fdf">
              Jag tycker att vi ska satsa på detta. Kommunals rapport innehåller
              flera bra förslag som jag hoppas att regeringen tar till sig.
            </seg>
          </u>
          <note type="speaker" n="5e813cfd">
            Anf. 7 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-1f58f7505f028610-2" n="e3b7e85e">
            <seg n="82631ccc">
              Fru talman! Socialdemokraterna höjer skatterna med 30 miljarder.
              Jag lovar att detta med läxorna är det lilla; det är skatter på
              att anställa ungdomar ni ska höja. Jag hade tagit det ni säger
              i dagens debatt på allvar om ni hade använt dessa skattehöjningar
              till direktriktade statsbidrag till fritidshem i ert budgetförslag.
              Då hade vi kunnat diskutera och jämföra. Men ni gör inte det.
              Inte ens ni två som för debatten kommer att rösta för det, för
              något sådant förslag finns inte. Ni har inte lagt fram förslaget.
              Ni står och säger det nu i en debatt med mig, men när det blir
              allvar prioriterar ni bidrag för att inte jobba i era budgetar.
              Det är det ni röstar för, inte statsbidrag till fritidshem. Det
              är lätt att stå här och säga detta, men det är inte det ni lägger
              fram när det kommer till kritan.
            </seg>
            <seg n="6228be84">
              Man kan ibland direktrikta ett statsbidrag, men fritidshemmen
              är en integrerad del i lågstadieskolorna. Det går inte att direktrikta
              ett bidrag just till fritidshemsverksamheten. Det finns inga sådana
              budgetmottagare i kommunerna över huvud taget, utan det blir ett
              allmänt stöd till lågstadiet. Det är inget fel med det. Föreslå
              det då! Men inte ens det har ni i era förslag. Det är en sak att
              stå och säga detta och låtsas att jag är emot och att ni är för.
              Men i verkligheten har ni inte röstat för det själva. Någon konsekvens
              måste det finnas när man står här och argumenterar och debatterar
              och kräver att jag ska göra något. Ni gör det inte ens själva.
            </seg>
            <seg n="16360a7b">
              Jag håller med om er beskrivning. På sina håll är kvaliteten
              för låg. Och precis som ert eget parti har trott i alla era motioner
              och allting tror jag att vägen framåt går via skärpt lagstiftning
              och tillsyn via Skolinspektionen. Vi är överens om det. Ert parti
              har röstat för det, även ni två. Det är den vägen vi ska gå. Jag
              tror att det är rätt, och jag vågar stå för det.
            </seg>
            <seg n="378d0bc3">
              Jag tror att det är korrekt att säga att gruppstorlekarna har
              ökat på fritis. Men gruppstorlek är bara en parameter att mäta.
              Den andra är personaltäthet, vilket är mycket mer komplicerat
              i dag. Ni jämför med 1980-talet. Då var fritidshemmen en helt
              egen verksamhet, isolerad från skolan. Ofta var det i kommunerna
              socialtjänsten eller fritidsförvaltningen som höll i fritidshemmen.
              På 90-talet genomförde vi i denna riksdag i fullständig enighet
              en förändring som var mycket klok, nämligen att fritidshemmen
              lades ihop med lågstadieskolorna. Numera lyder de nästan alltid
              under rektorerna.
            </seg>
            <seg n="e9322832">
              Detta innebär att fritidspedagogerna och lågstadielärarna arbetar
              tillsammans runt barnen. Det är inte så enkelt som att det är
              skola på förmiddagen och fritis på eftermiddagen. Det är mycket
              mer integrerat. Fritidspedagoger hjälper till på olika lektioner,
              i undervisningen och på raster, på morgonen och på eftermiddagen
              och allt vad det är. Man jobbar mycket mer integrerat i dag än
              vad man gjorde förr. Det är ett framsteg.
            </seg>
            <seg n="6e4deb1e">
              Därför är det inte så lätt att mäta personaltäthet längre. Det
              handlar om en hel grupp av personal med olika funktioner som samarbetar.
              Ni läser Kommunals rapport. De har naturligtvis ett fackligt intresse
              för sina medlemmar. Men det finns många andra personalgrupper
              på en skola som man samarbetar med i dag.
            </seg>
            <seg n="18f45c20">
              Icke förty är jag helt övertygad om att ni har rätt i att själva
              genomsnittsgruppstorleken har ökat. Men gruppstorlek är inte det
              enda. Även hur mycket personal som finns är centralt för kvaliteten
              och verksamheten.
            </seg>
            <seg n="4742b10b">
              Vi lyfter fritidspedagogsutbildningen, för det är också viktigt
              att det finns välutbildad personal. Det handlar inte bara om att
              räkna huvuden, utan även om vad man har för utbildning om vi nu
              menar allvar med att fritidshemmet inte bara ska vara förvaring
              utan också ska innehålla pedagogisk verksamhet med målsättningar.
              Vi har gemensamt lyft kvalitetsnivån på fritidspedagogernas utbildning,
              och det sker ytterligare i den nya lärarutbildning som det nu
              läggs fram förslag om.
            </seg>
            <seg n="a17e677a">
              Fru talman! Sammantaget tycker jag att det finns problem på landets
              fritidshem och i hela skolväsendet. Men det är skolhuvudmännen
              som måste ta ansvaret. Från statens sida måste vi sätta press
              på dem. De instrumenten finns och ska användas.
            </seg>
          </u>
          <note type="speaker" n="c1869fcc">
            Anf. 8 MARIA STENBERG (S):
          </note>
          <u who="maria_stenberg_ac6055" xml:id="i-7b4db0968e285490-2" n="ce5244a4">
            <seg n="e7ebd2cf">
              Fru talman! Jag tror att gruppstorlekarna spelar en rätt stor
              roll, oavsett vilka kompetenser man har i den personal som ska
              handha gruppen. Oavsett om man är barnskötare, fritidspedagog,
              förskollärare eller lågstadielärare är drygt 20 barn ändå rätt
              mycket.
            </seg>
            <seg n="868e7e0d">
              Det är en positiv utveckling för fritidshemmen att man har många
              kompetenser. Men det finns en yrkesgrupp som jag ibland kan känna
              är lite styvmoderligt behandlad, och det är barnskötarna. Det
              är klart att de ändå har en roll att spela, framför allt på fritidshemmen.
              Fackförbundet Kommunal skriver att den yrkeskårens roll på fritidshemmen
              kanske skulle behöva förtydligas. Det är säkert ingenting som
              utbildningsministern styr över. Det kanske är skolhuvudmännen.
              Men självklart har barnskötarna en roll att spela.
            </seg>
            <seg n="cd0c3388">
              Ett riktat statligt stöd landar i den kommunala budgeten och
              får kanske inte det utfall man skulle önska. Men jag bor som sagt
              i Norrbotten, där det finns små kommuner med liten befolkning
              och låg skattekraft. Om jag tittar på siffrorna från min egen
              hemkommun ser jag att det är 1920 barn i en grupp på ett fritidshem.
              Samtidigt har jag full insyn i och lyssnar på hur den kommunala
              budgetdebatten går. Det finns inga pengar. Det är klart att det
              skulle kunna spela roll om regeringen hade som ambition att rikta
              ett statligt stöd.
            </seg>
            <seg n="c35db62b">
              Vår budgetmotion är vår politik. Men det är inte den som styr
              det här landet. Det är er budget och er politik som får verkan
              ute bland landets kommuner, inte vår budgetmotion. Därför är det
              kanske lätt att peka finger åt oss.
            </seg>
          </u>
          <note type="speaker" n="909d15aa">
            Anf. 9 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-1f58f7505f028610-3" n="e3b7e85e">
            <seg n="68538f8b">
              Fru talman! Nej, jag pekar inte finger, men jag tar ansvar för
              de förslag jag lägger fram. Det gör inte ni, för ni lägger inte
              fram förslag om direktriktade statsbidrag. Ni står här och kräver
              det i debatt med mig, men när ni ska rösta röstar ni inte på det.
              Jag tar ansvar för den politik jag för. Ni gör inte det.
            </seg>
            <seg n="c1a05f00">
              Det landar naturligtvis till sist i statsbidragen till kommunerna,
              som är ett av de instrument vi förfogar över, förutom lagstiftning
              och inspektion. Man kan ha specialutformade statsbidrag för vissa
              väldigt specifika saker. Vi kan säga: Skicka ned tusen lärare
              på fortbildning och lärarlyft, så får ni betalt för det! Då betalar
              vi för en prestation. Men när pengarna bara går rakt in i ett
              svart hål och kan omfördelas är det mycket svårare; vi vet aldrig
              vad de går till. Vi har mycket erfarenhet av det.
            </seg>
            <seg n="f0a8394f">
              Men då är det ändå så att de generella statsbidragen är viktigare,
              och den här regeringen har höjt dem. Kommunerna i Sverige får
              nu högre generella statsbidrag än någonsin tidigare under någon
              regering. Dessutom lägger vi fram ett förslag till riksdagen om
              en ytterligare skatteutjämningsreform, som kommer att gynna till
              exempel interpellantens hemlän, det vill säga mer glest befolkade
              delar av Sverige.
            </seg>
            <seg n="2e480685">
              Sedan handlar det också om prioriteringar. Det är inte små barn
              som går på fritidshem, som i förskolan, utan relativt stora barn.
              Vi talar om lågstadieåldern: sju, åtta, nio år.
            </seg>
            <seg n="8ced2f61">
              Jag vet inte om jag tycker att 20 barn i en skolklass på lågstadiet
              är jättestort. Där kan man ha olika uppfattningar. Det är ganska
              vanligt i Sverige. Det är inte förrän det kommer upp i 30 som
              det är jättestort.
            </seg>
            <seg n="e9451288">
              Jag har inte bilden att 20 barn skulle vara katastrofalt i en
              lågstadieklass. Det är samma barn som sedan är kvar på fritis
              på eftermiddagen. Jag tycker inte att det låter mycket. Däremot
              är personaltätheten det centrala och hur man sedan delar upp det
              i olika grupper och gör olika aktiviteter. Det är där det någonstans
              avgörs.
            </seg>
            <seg n="dcdd14c1">
              Fru talman! Jag delar sammanfattningsvis uppfattningen att fritidshemmen
              är viktiga. Vi behöver göra mer, och där är vi överens. Tack för
              debatten.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="33881f7d">
            5 § Svar på interpellation 2012/13:258 om lagstiftning för barnets
            rätt
          </note>
          <note type="speaker" n="8ae23e13">
            Anf. 10 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-1f58f7505f028610-4" n="12a3219e">
            <seg n="ef463fe2">
              Fru talman! Agneta Luttropp har frågat mig om jag är beredd att
              se över lagstiftningen angående automatisk prövning av vårdnaden
              då en förälder blivit dödad av den andre föräldern. Hon har även
              frågat mig om jag är beredd att till fullo följa barnkonventionen
              och låta barnets bästa komma i främsta rummet vid en eventuell
              översyn av lagstiftningen.
            </seg>
            <seg n="b0ddb837">
              Vid alla beslut och andra åtgärder som rör barn ska det finnas
              ett tydligt barnperspektiv. Barnets bästa ska vara avgörande när
              det vidtas åtgärder om vårdnad. Det kommer också till tydligt
              uttryck i såväl barnkonventionen som den svenska vårdnadslagstiftningen.
            </seg>
            <seg n="2a5c4a39">
              Genom 2006 års vårdnadsreform tydliggjordes ytterligare att det
              är barnets intressen som måste stå i fokus. Barnet gavs bättre
              möjlighet att komma till tals på ett tidigt stadium i vårdnadsprocessen.
              Någon automatisk domstolsprövning av vårdnadsfrågan i familjevåldssituationer
              infördes inte, utan socialnämnden gavs ett viktigt ansvar att
              uppmärksamma och vidta åtgärder utifrån barnets bästa i sådana
              situationer. Den dåvarande regeringen underströk i reformen att
              socialnämnden som regel ska väcka talan om överflyttning av vårdnaden
              när en förälder dödar den andra föräldern.
            </seg>
            <seg n="6586e4e3">
              Regeringen har gett Socialstyrelsen i uppdrag att kartlägga i
              vilken utsträckning och i vilka situationer socialnämnderna tillämpar
              möjligheten att väcka talan om vårdnadsöverflyttningar i samband
              med att den ena föräldern dödat den andra. Syftet med uppdraget,
              som ska redovisas senare i år, är att bedöma om socialnämndens
              ansvar behöver tydliggöras eller utökas.
            </seg>
            <seg n="a0c8a4e6">
              Frågan om barnets bästa i familjesituationer förtjänar både uppmärksamhet
              och omsorgsfulla överväganden. Regeringen avser därför att under
              mandatperioden inleda en utvärdering av 2006 års vårdnadsreform
              i syfte att se om det finns behov av ytterligare förbättringar.
              Socialstyrelsens kartläggning kommer att vara ett viktigt underlag
              när uppdraget till utvärderingen tas fram. Såväl vid regeringens
              överväganden inför det uppdraget som under själva utvärderingen
              kommer naturligtvis barnperspektivet att stå i fokus.
            </seg>
          </u>
          <note type="speaker" n="2f2f45c1">
            Anf. 11 AGNETA LUTTROPP (MP):
          </note>
          <u who="agneta_luttropp_1e8337" xml:id="i-c72278af8e4cd711-0" n="be45f9ee">
            <seg n="519a73dd">
              Fru talman! Jag tackar ministern så mycket för svaret. Till stor
              del är jag nöjd med svaret. Det är bara ett par saker som trots
              allt oroar mig.
            </seg>
            <seg n="a5110a82">
              BO, Barnombudsmannen, har gjort en hel del undersökningar inom
              detta område. Man beskriver bland annat att barnen i intervjuer
              sagt att de känner att det är djupt kränkande och orättvist.
            </seg>
            <seg n="98ec48fa">
              Jag håller inte heller med om att det alltid är ett tydligt barnperspektiv.
              Om det var så behövde jag inte stå här. Det har varit ett tydligt
              föräldraperspektiv i fallen snarare än ett barnperspektiv.
            </seg>
            <seg n="4b69b954">
              Barnen kommer till korta vid våld i nära relationer. Även där
              har Barnombudsmannen gjort en enkätundersökning riktad till de
              32 åklagarkamrarna. Det framgår tydligt att fallen med barnen
              inte är något som har hög prioritet. De tar väldigt ofta för lång
              tid.
            </seg>
            <seg n="bc107189">
              Tyvärr ser vi fortfarande många övergrepp mot barn i den juridiska
              bemärkelsen. Något barn uttryckte det som att det kändes som ytterligare
              ett övergrepp utöver det som redan hade hänt med barnet.
            </seg>
            <seg n="997c067f">
              Varför ska det inte vara automatisk prövning av vårdnaden? Vad
              är det som är så besvärligt med att det blir en automatisk prövning?
              Det är väldigt många kommuner som har det som rutin, men det är
              långt ifrån alla kommuner.
            </seg>
            <seg n="d3d5d494">
              Det skulle inte behöva bero på var i landet jag bor. Om min pappa
              har skjutit och dödat min mamma i någon mindre kommun där man
              mer sällan gör den automatiska prövningen ska jag drabbas efter
              att ha haft en av de mest traumatiska upplevelser ett barn kan
              ha? Min pappa som sitter i fängelse kan hindra mig som barn att
              få det stöd som jag skulle behöva. Det är inte ett barnperspektiv.
            </seg>
          </u>
          <note type="speaker" n="89b03ada">
            Anf. 12 HILLEVI LARSSON (S):
          </note>
          <u who="hillevi_larsson_618770" xml:id="i-fd89e0f37af0da02-2" n="e4c1df34">
            <seg n="3d61b008">
              Fru talman! Jag till tacka Agneta Luttropp för denna mycket bra
              interpellation.
            </seg>
            <seg n="e2cee701">
              Tyvärr händer det som inte får hända. Ibland dödar den ena föräldern
              den andra föräldern. I de allra flesta fall handlar det om att
              pappan dödar mamman. En undersökning av dessa fall under 2000-talet
              visade att i fyra av tio fall behöll pappan vårdnaden om barnet
              trots att han hade dödat mamman.
            </seg>
            <seg n="2582e73c">
              Barnombudsmannen har nu väckt förslaget att man automatiskt ska
              pröva vårdnaden när den ena föräldern har dödat den andra. Ska
              verkligen den andra föräldern få eller behålla vårdnaden i de
              fallen?
            </seg>
            <seg n="0f274e37">
              I de allra flesta fall är det inte till barnets bästa. Det kan
              finnas extrema undantagssituationer, precis som nämns i interpellationen.
              Det kan vara nödvärn om föräldern exempelvis har utsatts för misshandel
              och hot, och kanske också barnen, från den andra föräldern.
            </seg>
            <seg n="a2c0a5fe">
              I en väldigt hotfull situation kan den ena föräldern försvara
              sig och döda den andra föräldern. Då kan det ändå bedömas vara
              till barnets bästa att den föräldern behåller vårdnaden. Men i
              de allra flesta fall är situationen precis den motsatta. Det är
              ofta den som dödar mamman som kanske under längre tid har utgjort
              ett hot för både mamman och barnen.
            </seg>
            <seg n="5e17292c">
              Det förekommer visserligen till exempel att en pappa dödar mamman
              när hon begär skilsmässa eller i samband med en vårdnadstvist
              utan att det har varit några problem tidigare. Men det vanligare
              scenariot är att det har varit hot och våld under en lång tid
              som kulminerar i ett mord.
            </seg>
            <seg n="bed7555e">
              Med tanke på hur verkligheten ser ut och hur många som ändå behåller
              vårdnaden och även hur länge det dröjer innan man prövar vårdnadsfrågan
              är Barnombudsmannens förslag bra. Det är att man automatiskt prövar
              vårdnaden i samband med att den ena föräldern har dödat den andra
              föräldern.
            </seg>
            <seg n="636b32d9">
              En orsak till det är inte bara att det i de allra flesta fall
              är i barnets intresse att föräldern förlorar vårdnaden. Det handlar
              även om tid. Det är ett problem att även i de fall där man omprövar
              vårdnaden och finner att den förälder som mördat den andra föräldern
              inte är lämplig som vårdnadshavare förloras värdefull tid för
              barnen.
            </seg>
            <seg n="1e7c462c">
              I ett exempel från Malmö, där jag kommer ifrån, var det häromåret
              en kvinna som blev ihjälhuggen med sina barn som vittnen. Det
              var två flickor, tre och sex år gamla. Trots det som hade hänt
              behöll pappa vårdnaden i fyra år för att hans hemkommun inte väckte
              talan. Talan väcktes till slut, och han förlorade vårdnaden.
            </seg>
            <seg n="a041f484">
              Men under fyra månader förhindrade pappan barnen att få psykologhjälp.
              Barnen bodde hos en fosterfamilj, eftersom pappan naturligtvis
              togs om hand av rättsväsendet.
            </seg>
            <seg n="37c15f46">
              Fostermamman berättade att barnen skrek om nätterna. De var traumatiserade
              eftersom de hade förlorat både sin pappa och sin mamma. Framför
              allt gällde det naturligtvis förlusten av mamman, att det hela
              hade skett på ett sådant sätt att de såg mordet och att det var
              pappan som var gärningsman. Det går knappt att tänka sig mer horribla
              omständigheter för barnen.
            </seg>
            <seg n="ce682fb8">
              Detta hade kunnat hjälpa barnen att få psykologhjälp så tidigt
              som möjligt efter händelsen för att kunna bearbeta den. Därför
              tycker jag att man ska överväga förslaget från Barnombudsmannen.
              De utvärderingar som nu sker från regeringens sida om gällande
              regler är givetvis bra, men någonting mer drastiskt måste hända
              för barnens skull.
            </seg>
          </u>
          <note type="speaker" n="0f106e48">
            Anf. 13 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-1f58f7505f028610-5" n="12a3219e">
            <seg n="e1ae57b1">
              Fru talman! Det är glädjande att interpellanten i stort sett
              är nöjd. Barnombudsmannen har självfallet många viktiga synpunkter
              att framföra i frågorna. Man kan säga som interpellanten att det
              inte alltid är ett tydligt barnperspektiv i verkligheten. Så är
              det naturligtvis eftersom tillämpningen av de lagar och regler
              som den här riksdagen har fattat beslut om inte alltid är till
              fyllest. Det finns mycket att göra för att implementera och i
              praktiken säkerställa att reglerna används på det sätt som är
              avsett.
            </seg>
            <seg n="7332de5f">
              Det är just detta som vi vill kontrollera när vi har gett Socialstyrelsen
              i uppdrag att ta reda på om socialnämnderna följer vad riksdagen
              sade och vad den förra regeringen sade i sin proposition när vi
              gjorde vårdnadsreformen 2006, nämligen att det normala i de situationer
              som vi talar om ska vara att man lyfter fram frågan om vårdnaden.
            </seg>
            <seg n="0b610035">
              Jag är lite förvånad över att både Hillevi Larsson och interpellanten
              verkar vara så säkra på hur det faktiskt är. Vi har inte fått
              någon total genomgång. Jag har inte kunskap om i vilken utsträckning
              kommunerna sköter detta. Jag tycker att det är fakta som är viktiga
              att ha på bordet för en reformering eller för förändringar. Ett
              och annat exempel på misstag räcker inte för det.
            </seg>
            <seg n="ab6799b1">
              Det gjordes ganska noggranna överväganden när riksdagen förra
              gången bestämde sig för att inte med automatik tvinga fram en
              domstolsprocess eller driva fram ett beslut av domstol. Det innebär
              inte alltid barnets bästa. Tanken var att socialnämnderna, som
              har alla de jättesvåra och komplicerade besluten och som står
              allra närmast den individuella situationen, skulle kunna fatta
              ett beslut om huruvida man ville lyfta fram detta eller inte.
            </seg>
            <seg n="e309a452">
              Jag tror att det är viktigt att ha denna ventil, men det är inte
              alls till fyllest om kommunerna inte lyfter fram frågor där det
              alldeles uppenbart finns skäl att överväga om vårdnaden är riktig.
              Det är det vi får pröva när vi har ett sakligt underlag.
            </seg>
            <seg n="ae821934">
              Det antyddes här att mindre kommuner skulle vara sämre skickade
              i detta fall. Jag är inte alls säker på den saken. Utan att ha
              någon som helst faktakunskap kan jag säga att man många gånger
              kan tycka att det är lättare att hitta en familjehemsplacering
              eller vidta en åtgärd i en mindre kommun eftersom de sociala kontaktnäten
              och nätverken är mycket tydligare där. I en storstad kan det vara
              mycket svårare att riktigt veta hur man ska hantera placering
              och annat i en speciell situation.
            </seg>
            <seg n="75e61b36">
              Jag är inte säker på att den kartläggning som görs kommer att
              visa att mindre kommuner är sämre skickade att lyfta fram den
              fråga som interpellationen handlar om, nämligen: Vad gör man i
              vårdnadsfrågan om en förälder har slagit ihjäl den andra föräldern?
            </seg>
            <seg n="296e938e">
              Min utgångspunkt är att jag tycker att de resonemang som fördes
              i samband med att man valde den tydliga skrivning som finns var
              klokt. Det är inte en automatik, utan det handlar om huruvida
              skrivningen tillämpas. Det är det vi får följa upp nu. Arbetet
              pågår, och vi får ett besked om huruvida man har klarat av att
              hantera ansvaret. Men jag har svårt att se vem som skulle kunna
              ta ansvaret bättre än socialnämnderna, som ju har helhetsansvaret
              för att i sådana här svåra situationer se just till barnets bästa.
              Min respekt för de socialarbetare av olika slag som engagerar
              sig i och jobbar med dessa ärenden är ganska stor, men detta är
              komplicerat och svårt. Jag tror inte att man ska vara tvärsäker
              utan att ha väldigt mycket fakta på bordet.
            </seg>
            <seg n="680f2665">
              Regeringen kommer att återkomma i frågorna, för de är oerhört
              viktiga. Det är centralt att man belyser dem på olika sätt.
            </seg>
          </u>
          <note type="speaker" n="10e6079f">
            Anf. 14 AGNETA LUTTROPP (MP):
          </note>
          <u who="agneta_luttropp_1e8337" xml:id="i-c72278af8e4cd711-1" n="be45f9ee">
            <seg n="88088284">
              Fru talman! Anledningen till att jag tog upp detta med mindre
              kommuner är att det är någonting som nämns i Barnombudsmannens
              rapport. Där skriver man att man inte tror att de mindre kommunerna,
              åtminstone inte i alla fall, har den kompetens som behövs för
              att kunna göra dessa avväganden.
            </seg>
            <seg n="08c0d1df">
              När det gäller socialnämnden har också jag stor tilltro till
              de socialarbetare och socialassistenter vi har. Men det kanske
              inte alltid är i en känd familj som detta händer och då menar
              jag en familj som är känd för socialarbetarna. Då kan man undra
              hur mycket helhetsbild de har när detta händer ifrån den ena minuten
              till den andra. Det handlar om en familj som de aldrig har sett
              och barn som de aldrig har varit i kontakt med. Barnet ska inte
              behöva vänta i flera månader som i Malmöfallet. Hur kan man då
              begära att socialarbetarna på kort tid ska kunna skaffa sig en
              helhetsbild? Är det inte bättre att man gör en automatisk prövning?
              Det barnet behöver är helt enkelt stöd samma dag eller dagen efter
              att detta har hänt och inte efter flera månader. Det är detta
              som bekymrar mig. Med den automatiska prövningen skulle man komma
              ifrån detta.
            </seg>
            <seg n="be826803">
              Jag är verkligen inte jurist, men jag har svårt att se vilka
              svårigheterna är i en automatisk prövning. Många kommuner jag
              känner inte heller till antalet har den automatiska prövningen.
              Alltså vet vi att den fungerar. Varför ska det finnas kommuner
              där man inte gör den automatiska prövningen? Vem är det som är
              betjänt av det? Ska vi hjälpa den mördande föräldern? Han för
              det är i regel en han är som jag ser det den ende som på något
              sätt kan tjäna på det. Barnet gör det definitivt inte.
            </seg>
            <seg n="f704359d">
              Det är som Hillevi har sagt; det är i ytterst få fall det skulle
              kunna vara så att man inte fråntar föräldraansvaret. Därför tycker
              vi också att det ska vara en automatisk prövning. Man ska inte
              bara direkt säga: Så här är det nu! Man ska göra en prövning.
              Varför gör en del kommuner inte denna prövning? Det är det jag
              har svårt att förstå.
            </seg>
          </u>
          <note type="speaker" n="5eb37416">
            Anf. 15 HILLEVI LARSSON (S):
          </note>
          <u who="hillevi_larsson_618770" xml:id="i-fd89e0f37af0da02-3" n="e4c1df34">
            <seg n="b1c67bc6">
              Fru talman! Inte heller jag kan förstå hur det förslag som Barnombudsmannen
              för fram på något sätt skulle kunna skada barnen. Det är tvärtom.
              Det som händer i en situation där den ena föräldern dödar den
              andra är att den förälder som har dödat inte kommer att vara med
              barnen direkt efter mordet. Den föräldern tas om hand av rättsväsendet,
              och i de flesta fall släpps personen i fråga inte ut utan avtjänar
              ett fängelsestraff kanske under flera år.
            </seg>
            <seg n="cbd4abc2">
              Det handlar inte om någon dramatik för barnen där de rycks ur
              armarna på sin mor eller far i den akuta situationen. De tas ändå
              om hand av en fosterfamilj medan rättsprocessen har sin gång.
              Därför är det inte alls till nackdel för barnen att man till exempel
              i socialnämnderna ser över vårdnaden. Precis som Agneta Luttropp
              säger betyder det inte automatiskt att den förälder som har dödat
              förlorar vårdnaden, även om det kommer att bli följden i de allra
              flesta fall. Men det kan finnas undantagssituationer.
            </seg>
            <seg n="e8dff38f">
              Därmed förstår jag inte på vilket konkret sätt barnen skulle
              missgynnas och drabbas av detta. Däremot kan vi se att dagens
              system drabbar barnen. Dels finns situationen där vårdnaden kanske
              aldrig ifrågasätts, dels kan det dröja flera månader eller till
              och med år innan vårdnaden ifrågasätts. Under den tiden utövar
              papporna det är ju i de flesta fall män det handlar om en press
              inifrån fängelset där de styr över barnens liv. Det är långt ifrån
              alltid till barnens bästa.
            </seg>
            <seg n="3c123990">
              Det finns situationer där barnen hindras att få psykologhjälp.
              Det har förekommit att barn inte har fått åka utomlands för att
              pappan vägrar skriva under, och barnet måste ha vårdnadshavarens
              tillåtelse för att få åka. Det finns fall där han har sett till
              så att hans mamma har fått barnbidrag i stället för fosterfamiljen.
            </seg>
            <seg n="0d9f9c71">
              Jag ser alltså inga skäl att inte genomföra det här förslaget.
            </seg>
          </u>
          <note type="speaker" n="981ea297">
            Anf. 16 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-1f58f7505f028610-6" n="12a3219e">
            <seg n="f4ca6e9c">
              Fru talman! Låt mig börja med det besvärliga beslutet som måste
              tas om vårdnaden. Man kan ifrågasätta vad en automatik skulle
              göra för nytta. När man ska fatta beslut i en sådan komplicerad
              fråga är jag inte tvärsäker på att en domstol är mer skickad att
              fatta det beslutet än en socialnämnd. I vilket fall som helst
              krävs för en helhetsbedömning ett underlag från socialnämnden
              där man gör en helhetsbedömning av den faktiska situationen.
            </seg>
            <seg n="5550e472">
              Jag tror mycket väl att en socialnämnd som måste ta fram underlag
              kan göra en förstahandsinsats som både går snabbare och utgår
              mer från barnperspektivet än vad en förhandling i domstol skulle
              kunna leda till, för domstolen måste ju inhämta underlag från
              socialnämnden med mera. Dessutom innebär detta i en del fall att
              barnet dras in i en domstolsprocess, vilket kan vara ytterligare
              en belastning på ett barn som redan är hårt prövat.
            </seg>
            <seg n="000e54fe">
              De här frågorna är väldigt komplicerade och besvärliga, och det
              gäller att väga olika faktorer mot varandra. Det var detta riksdagen
              gjorde förra gången när man sade att man inte vill ha automatik
              utan att man ska göra en enskild prövning och att den ska göras
              av dem som är närmast den akuta situationen, nämligen socialnämnden.
              Det normala ska då vara att man lyfter frågan om vårdnaden till
              domstol i den typ av fall som det här handlar om, men om man ser
              att det är uppenbart att det krävs ett undantag ska man kunna
              göra det.
            </seg>
            <seg n="6f4585a7">
              Sanningen är att vi inte vet hur väl kommunerna generellt sköter
              detta i olika delar av landet. Därför har den här regeringen bett
              Socialstyrelsen att göra en uppföljning, så att vi får fakta på
              bordet, för vi har för avsikt att återkomma under den här mandatperioden
              när det gäller familjelagstiftningen, och då behöver vi titta
              på just den här frågan med ett gediget underlag.
            </seg>
            <seg n="c8279954">
              Om man vill ha ett barnperspektiv är det otroligt viktigt att
              inte i onödan dra in barn i processen eller att förlänga processer.
              Rimligen måste socialnämnden ändå kunna agera någorlunda snabbt.
              Jag vet dock lika väl som interpellanterna att det händer att
              det finns fyrkantigheter, att det begås misstag, att det tar för
              lång tid och att vuxna kanske inte vågar ta sitt beslut. Men om
              skälet till att vi ska ha en automatisk prövning är att man inte
              orkar eller vågar ta sitt ansvar har vi ett annat problem. Det
              är ändå så att kommunerna och socialnämnden i varje sådant här
              fall har att ta ett väldigt stort ansvar, och det är ingen annan
              som kan göra det. I den akuta situationen är ju barnen helt utlämnade
              åt den omsorg som kan ges från socialnämndens sida. Det är naturligtvis
              med stor respekt som man inser att socialnämnden har det uppdraget.
            </seg>
            <seg n="c83a8d13">
              Jag tror att vi ska vara lite försiktiga. Vi ska framför allt
              se till att vi har sakligt underlag, och vi ska inte i onödan
              belasta barnen med processer och annat som inte nödvändigtvis
              leder rätt.
            </seg>
            <seg n="582e8105">
              Sedan är detta som beskrivs, där en förälder som har tagit livet
              av den andra föräldern sitter på anstalt och försvårar kontakter
              med psykologer och annat, verkligen en problematik. Det är ett
              problem med det regelverk vi har i dag. Vi har sett till att man
              inte ska kunna förhindra den typen av lösningar vid gemensam vårdnad,
              men det finns en del luckor som borde täppas till där. Barn måste
              ändå kunna få hjälp av psykolog, sjukvård och så vidare i ett
              akut läge, och då borde det inte gå att stoppa på det här sättet.
            </seg>
          </u>
          <note type="speaker" n="6f8046c5">
            Anf. 17 AGNETA LUTTROPP (MP):
          </note>
          <u who="agneta_luttropp_1e8337" xml:id="i-c72278af8e4cd711-2" n="be45f9ee">
            <seg n="a5ded3e6">
              Fru talman! Jag vet inte om någon av oss har uttryckt att det
              är självklart att det behöver vara domstolsförhandlingar. Jag
              kan i alla fall inte se det som en självklarhet.
            </seg>
            <seg n="ede3311c">
              Det står att det normala ska vara den automatiska prövningen.
              Ministern sade tidigare att det handlar om implementering, vilket
              jag verkligen håller med om. Om det då står att det normala ska
              vara automatisk prövning är det inte konstigt om det är svårt
              att implementera, för det lämnar många vägar öppna. Därför tycker
              jag fortfarande att det här behöver vara automatiserat.
            </seg>
            <seg n="45a3487d">
              Det blir lite konstigt å ena sidan ska det normala vara automatisk
              prövning av vårdnadsfrågan, men å andra sidan är det enligt ministern
              väldiga problem med automatisk prövning. Det har jag lite svårt
              att få ihop.
            </seg>
            <seg n="cfa2aab8">
              Jag tror fortfarande att för barnets bästa och för att verkligen
              ha barnperspektivet i fokus ska det vara en automatisk prövning
              i de här fallen.
            </seg>
          </u>
          <note type="speaker" n="7ef39e2f">
            Anf. 18 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-1f58f7505f028610-7" n="12a3219e">
            <seg n="4f0fee43">
              Fru talman! I debatten kanske vi pratar förbi varandra. Redan
              i dag ska, enligt vad riksdagen har sagt, socialnämnden göra en
              prövning av vårdnadsfrågan. I de fall man anser att det finns
              skäl för det ska frågan lyftas till domstol för att man ska få
              en ändring av vårdnaden.
            </seg>
            <seg n="505c847a">
              Interpellanten talar om en automatisk prövning. Endera menar
              interpellanten då att vi ska ha det som i dag, eller också ska
              man ha en automatisk prövning av vårdnadsfrågan. Då kan man rimligen
              inte ta ifrån någon föräldrarätten, vårdnadsansvaret eller hur
              vi nu ska uttrycka det, med mindre än att domstolen fattar beslut
              om det. Då måste det alltså bli en domstolsprövning, för någon
              annan typ av automatik är svårt att se. Det blir alltså en legal
              process.
            </seg>
            <seg n="9c603172">
              Då får man de konsekvenser jag försökte beskriva. Redan i dag
              har socialnämnden ansvaret för att ställa frågan om man behöver
              driva ett ärende till domstol för att få en förändring vad gäller
              vårdnadsansvaret. I så fall gör man det. När man tidigare har
              talat om automatisk prövning har man menat att man med automatik
              skulle få en domstolsprövning. Jag menar att man då förlorar lite
              av den flexibilitet och den möjlighet att se helhetsperspektivet
              i det enskilda fallet, liksom möjligheten att göra det ganska
              skyndsamt, som man har med nuvarande ordning.
            </seg>
            <seg n="cb12a400">
              Sedan återstår att utvärdera i vilken utsträckning detta faktiskt
              görs i verkligheten eller om det bara är så att riksdagen har
              tänkt rätt utan att någon har brytt sig om det. Det vore förfärligt
              om det var så, men då måste vi naturligtvis vidta åtgärder för
              att förändra det.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="7c7ecc7e">
            6 § Svar på interpellation 2012/13:265 om rättsliga påföljder
            vid stöld från folket
          </note>
          <note type="speaker" n="0642245a">
            Anf. 19 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-1f58f7505f028610-8" n="12a3219e">
            <seg n="239fea7e">
              Fru talman! Teres Lindberg har frågat mig om jag avser att vidta
              åtgärder för att tillse att beslutsfattare inte går fria från
              påföljder vid olagliga handlingar.
            </seg>
            <seg n="fd2ef4cc">
              Interpellationen är ställd mot bakgrund av bland annat de åtgärder
              som vidtagits i vissa landsting för att öka mångfalden av driftsformer
              inom primärvård. En av dessa åtgärder har bestått i att personal
              inom landstingsdriven vårdverksamhet har erbjudits att mot betalning
              få överta driften av verksamheter genom så kallad avknoppning.
            </seg>
            <seg n="fe4dde72">
              Vid sådana avknoppningar är det naturligtvis helt centralt att
              det görs en noggrann och marknadsmässig värdering av de tillgångar
              som ska överlåtas. Det gäller också att göra en rad avtalsrättsliga
              och kommunalrättsliga bedömningar.
            </seg>
            <seg n="0d232653">
              I det exempel som Teres Lindberg nämner fann åklagaren till en
              början att det kunde misstänkas att brott begåtts i samband med
              överlåtelsen. Förundersökning inleddes därför avseende grov trolöshet
              mot huvudman. Efter en åtta månader lång utredning lades förundersökningen
              ned. Skälet till nedläggningen som motiverades utförligt av åklagaren
              var att det inte gått att styrka att någon företrädare för landstinget
              uppsåtligen hade missbrukat sin förtroendeställning.
            </seg>
            <seg n="024efb72">
              Att en förundersökning inleddes visar, enligt min uppfattning,
              att rättsväsendet förmår att fånga upp och utreda brottsmisstankar
              även på detta område. Jag kan också försäkra Teres Lindberg om
              att principen om likabehandling upprätthålls med kraft i svenskt
              rättsväsen. En sådan likabehandling innefattar bland annat att
              åklagaren, oavsett vem den misstänkte är, avstår från att väcka
              åtal om förutsättningarna för straffansvar inte bedöms vara uppfyllda.
            </seg>
          </u>
          <note type="speaker" n="44d773f9">
            Anf. 20 TERES LINDBERG (S):
          </note>
          <u who="teres_lindberg_3a2d29" xml:id="i-fbcc0d4bd7450200-0" n="658090c6">
            <seg n="6fc409d4">
              Fru talman! Jag vill först tacka justitieministern för svaret.
            </seg>
            <seg n="047ca236">
              När jag var barn fick jag lära mig att det var fult att stjäla.
              Jag fick också lära mig att det inte bara var fult att stjäla
              från det allmänna. Det var dessutom dumt eftersom det i slutändan
              drabbade mig själv.
            </seg>
            <seg n="4ca2e8dd">
              Själva grundbulten för att ett land ska fungera är att vi har
              ett fungerande rättsväsen. Min frågeställning handlar egentligen
              inte om huruvida rättsväsendet fungerar eller inte. Jag tror att
              även ministern inser det. Det hade hon åtminstone gjort om hon
              hade läst min interpellation lite noggrannare.
            </seg>
            <seg n="fbb6c1c0">
              Den handlar i själva verket om hur det kan vara möjligt att en
              politiker som genom valresultatet är satt att förvalta det gemensammas
              egendom och som sedan säljer den för en bråkdel av värdet går
              fri från rättsliga efterspel. Låt oss säga att det vore någon
              annan. Om styrelsen i ett aktiebolag, som satts att förvalta aktieägarnas
              egendom, säljer egendomen för en spottstyver skulle de ansvariga
              med all sannolikhet polisanmälas, åtalas och dömas. Men om en
              politiker gör detsamma händer ingenting.
            </seg>
            <seg n="45c01bd9">
              En vd som sinkat så mycket pengar som de moderata politikerna
              i Helsingforss stadshus och i Helsingforss läns landsting har
              gjort skulle åka direkt först med foten och troligen direkt till
              häktet. För det handlar om mycket pengar. Det handlar faktiskt
              om väldigt mycket pengar. Och det finns många exempel.
            </seg>
            <seg n="6755fa18">
              Ett exempel är Vantörs Hemtjänst. Där fick två chefer betala
              69 500 kronor för några gamla möbler och datorer trots att de
              fick med sig kundstocken på 300 pensionärer och nästan all personal.
              Efter nio månader redovisar företaget en vinst på 4 miljoner efter
              skatt.
            </seg>
            <seg n="12647ebe">
              Ett annat exempel är Förskolorna Upptäckarna AB i Älvsjö som
              såldes 2008 till två förskolechefer för 805 000 kronor. Mellan
              2009 och 2011 har företaget haft en sammanlagd vinst på 16,9 miljoner.
            </seg>
            <seg n="8d51002c">
              Ett tredje exempel är en ensamföretagare i Hässelby och Vällingby
              som driver Freja Assistanstjänst. Hon var chef för stadens ledsagarservice
              och betalade 3 000 kronor för ett arkivskåp med samtliga kundmappar.
              Hon fick med sig personalen. Hon hyrde en lokal av kommunen. Och
              hon har hittills samlat på sig 6,3 miljoner i vinst.
            </seg>
            <seg n="7f3b1c2f">
              I huvudstaden har ministerns moderata partikolleger slumpat bort
              gemensamt ägda verksamheter värda över 80 miljoner kronor för
              endast 3,4 miljoner. Och skulle man lägga till den bostadsrättsomvandling
              som pågått pratar vi inte bara om miljoner, utan vi pratar faktiskt
              om miljardbelopp. Trots det kommer ingen att stå till svars i
              rättegång.
            </seg>
          </u>
          <note type="speaker" n="ee2e298c">
            Anf. 21 FINN BENGTSSON (M):
          </note>
          <u who="finn_bengtsson_40fb24" xml:id="i-c5ea36a8b84f8bb9-0" n="7c33ab74">
            <seg n="dfc8e3d5">
              Fru talman! Det är en intressant interpellation som Teres Lindberg
              har ställt. Jag ska först notera det som statsrådet säger i sitt
              svar, nämligen att det vid avknoppningar naturligtvis är helt
              centralt att det görs en noggrann och marknadsmässig värdering
              av de tillgångar som ska överlåtas. Detta är naturligtvis den
              grundprincip som gäller.
            </seg>
            <seg n="f3811ec5">
              När rättsväsendet överprövar möjligheten att så inte har skett
              är det helt rimligt att man inleder förundersökningar. Och när
              de sedan avslutas har uppenbarligen, enligt det rättssystem vi
              har, inget oegentligt begåtts.
            </seg>
            <seg n="f5754af6">
              Det som är intressant med den här interpellationen är att den
              egentligen belyser en tydlig konflikt som vi har mellan Alliansen
              och Socialdemokraterna och kanske i synnerhet Vänsterpartiet.
              Det handlar om vårt intresse av att öka mångfalden, framför allt
              i den sociala sektorn, för att patienter och individer ska kunna
              välja sin sjukvård, omsorg och skola på ett sätt som gör dem friare
              från politikerstyrning. Samtidigt ser jag ett viktigt könsperspektiv.
              Det här handlar ofta om kvinnodominerade yrken, där man då får
              möjlighet att kanske hamna hos en annan arbetsgivare än den enda
              arbetsgivaren.
            </seg>
            <seg n="b5a4cec3">
              Till skillnad från Alliansens mångfaldssträvande finns det ett
              slags fåfaldssträvande hos Socialdemokraterna. Och är man vänstersocialdemokrat
              eller vänsterpartist vill man nog ha enfald, det vill säga en
              enda utförare.
            </seg>
            <seg n="d201d162">
              Vad är då, fru talman, risken med detta? Jo, om man vill ha fåfald
              eller enfald, och vi har nu lyckats uppnå en större mångfald,
              måste man på något sätt återta den här egendomen. Det innebär
              att staten, som part i målet, kanske vill expropriera den här
              egendomen.
            </seg>
            <seg n="567cc918">
              Man kan naturligtvis fundera på hur sjyst det är att kanske på
              icke marknadsmässiga villkor vilja överta egendom som har drivits
              framgångsrikt av andra entreprenörer inom till exempel social
              verksamhet, men även inom mycket annan verksamhet, för att staten
              själv vill styra och ställa över allting.
            </seg>
            <seg n="cc1594c0">
              Det här är också i så fall en form av stöld. Expropriering har
              ju ofta liknat väldigt dåliga marknadsvillkor. Man kan fundera
              lite grann på vilken roll staten får i ett sådant sammanhang.
            </seg>
            <seg n="10302d81">
              Vi kan också fundera lite grann på det här med stöld från folket,
              så som det är formulerat i rubriken på denna interpellation, när
              man inom socialdemokratin eller ännu hellre med stöd av Vänstern
              vill driva ännu mer verksamhet i aktiebolagsform, där politiker
              äger och styr. Det är klart att det inte alltid har visat sig
              vara så marknadsmässigt. Ibland använder man, genom statligt ägande,
              resurserna på ett icke optimalt sätt. Det drabbar också skattebetalarnas
              pengar, vilket i sin tur kanske inte kan tolkas som en stöld,
              men det är i alla fall ett sämre utnyttjande av offentliga resurser.
            </seg>
            <seg n="985d152d">
              Jag vill påminna interpellanten om att det under socialdemokratiska
              år har sålts ut en hel del statlig egendom, kanske inte alltid
              på marknadsmässiga villkor, såsom det har visat sig i efterförloppet.
              Man kan då fundera lite grann på om de socialdemokratiska politikerna
              i det här fallet handlar det om ministrar också borde ha någon
              form av straffansvar enligt intentionerna i den här interpellationen.
            </seg>
            <seg n="f67c096b">
              Fru talman! Sammanfattningsvis finns det en annan sida av det
              här myntet som handlar om vad man egentligen har för ambition
              att skapa en mångfald för det goda syftet att folk ska få välja
              friare från politikers styrning. Och just i kvinnodominerade yrken
              får man en möjlighet att få andra arbetsgivare än enbart staten.
            </seg>
            <seg n="7ed376f5">
              Vad är alternativet om vi vänder på kuttingen och i stället exproprierar
              egendom som staten inte har ägt för det högre syftet att man tycker
              att man själv vill driva den här verksamheten?
            </seg>
          </u>
          <note type="speaker" n="510dfacc">
            Anf. 22 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-1f58f7505f028610-9" n="12a3219e">
            <seg n="34a08503">
              Fru talman! Lagen gäller lika för alla. Reglerna är tydliga och
              lika, oavsett om det är privat verksamhet eller om det är offentlig
              verksamhet, vad gäller trolöshet mot huvudman. Man kan inte säga
              att det är skillnader i detta.
            </seg>
            <seg n="d0412673">
              Men det som är viktigt att ha klart för sig när det gäller trolöshet
              mot huvudman, vilket vi diskuterar här, är att det kräver ett
              uppsåt, det vill säga att avsikten med ett agerande ska vara att
              skada det allmänna eller den verksamhet som man är satt att sköta.
              Om man inte har den avsikten, och det kan bevisas, kommer man
              inte heller att fällas för ett sådant brott. Det är viktigt.
            </seg>
            <seg n="2ed878c1">
              Det är inte heller olagligt i Sverige att vara korkad eller att
              göra dåliga affärer eller att ha dåligt omdöme. Det är fullt lagligt.
              Det är tråkigt och trist. Men vi drar inte folk inför domstol
              för det. Om man skulle välja att ändra reglerna vad gäller trolöshet
              mot huvudman till att innefatta detta skulle vi få ett mycket
              märkligt samhälle.
            </seg>
            <seg n="ba797017">
              Det är också viktigt, tycker jag, att ha klart för sig att ansvarsutkrävande
              i olika situationer inte nödvändigtvis måste vara juridiskt ansvarsutkrävande.
              Politiskt förtroendevalda är faktiskt underkastade demokratiska
              val och kan avsättas. Det händer också att politiker och partier
              tvingas avgå därför att de har betett sig olämpligt, misskött
              ekonomin eller på annat sätt agerat mot medborgarnas vilja.
            </seg>
            <seg n="11fb0a6e">
              I den meningen skiljer sig naturligtvis den offentliga verksamheten
              från den privata, där man kan tänka sig att det i stället är aktieägare,
              kunder eller andra som på olika sätt agerar för att få bort personer
              som på något sätt har misskött sin ställning men egentligen inte
              begått något brott.
            </seg>
            <seg n="940ff2b0">
              Jag tror att det är viktigt att se skillnaden mellan vad som
              är kriminaliserat och vad som är olämpligt eller felaktigt. Självklart
              är jag alltid beredd att diskutera om det straffrättsliga skyddet
              kan stärkas, men det måste i de fallen finnas straffvärda beteenden
              som inte täcks av befintlig lagstiftning. I de här fallen tror
              jag faktiskt inte att det är så.
            </seg>
            <seg n="6c0d0f78">
              Däremot är det min bestämda uppfattning att den här typen av
              försäljningar och avknoppningar naturligtvis måste ske med gediget
              underlag och eftertänksamhet. När det gäller en del sådana här
              ärenden finns det också domstolspraxis som har prövats. Regeringsrätten
              har till exempel slagit fast att den princip som ska gälla vid
              avknoppning är att all egendom ska överlåtas till marknadsvärde.
              Det finns ett antal sådana principer som ändå har kommit fram
              i olika ärenden, och jag tror att det är viktiga kompassriktningar
              för förtroendevalda att tänka på och använda sig av.
            </seg>
            <seg n="33d7435c">
              Sedan är det naturligtvis så att vi kan ha helt olika uppfattningar
              huruvida man ska ha mer av valfrihet och mer av privata verksamheter
              inom olika områden, och det leder naturligtvis till politiska
              debatter. Men min bedömning är att det utifrån lagstiftningsperspektiv
              och rättsväsendets agerande inte finns någon anledning att kräva
              förändringar mot bakgrund av de exempel som Teres Lindberg har
              tagit upp.
            </seg>
          </u>
          <note type="speaker" n="494fc35e">
            Anf. 23 TERES LINDBERG (S):
          </note>
          <u who="teres_lindberg_3a2d29" xml:id="i-fbcc0d4bd7450200-1" n="658090c6">
            <seg n="2c111968">
              Fru talman! Fru minister! De exempel som jag hänvisade till var
              olagliga. Man följde inte marknadsmässiga principer när man gjorde
              detta. I Helsingforss stad hann man faktiskt rea ut arton förskolor,
              fem hemtjänstverksamheter, fem vårdcentraler och en assistansverksamhet,
              och de affärerna var olagliga just för att man inte tillämpade
              marknadsmässiga principer. Konsekvensen av att de var olagliga
              var att man till exempel i Vantörs Hemtjänst från stadsdelens
              sida vädjade och bad att de skulle betala lite extra pengar till
              staden. Men vinsterna ser fortfarande likadana ut. Det finns inga
              konsekvenser när politiken inte gör det som lagstiftningen kräver
              i dag.
            </seg>
            <seg n="ddb50c8b">
              Ministern hänvisade också till att det handlade om politiska
              mål att öka mångfalden, och det är här det blir problem. Ett annat
              exempel som jag inte nämnde är förskolan Kulturkrabaten som överläts
              till en privat aktör, och nu finns det för de boende inte längre
              några andra alternativ än den privata aktören.
            </seg>
            <seg n="9ad8345a">
              Jag tycker inte att det är mångfald utan precis tvärtom. Inte
              nog med att man gör det här till underpriser man begränsar dessutom
              möjligheten för människor att faktiskt få välja olika utförare.
              Det där argumentet håller alltså inte. Man kan från ett utifrånperspektiv
              inte annat än se att själva avsikten var just att rea ut, och
              ingen kan hävda att man inte visste att det var till underpriser.
              Det är bara att titta på protokollen. Den politiska oppositionen
              talar på möte efter möte och i protokoll efter protokoll om att
              det här faktiskt inte är okej, men den politiska majoriteten struntar
              fullständigt i det.
            </seg>
            <seg n="5e608000">
              Det är här någonstans vi har det grundläggande problemet. Senast,
              nu i år, lades åtalet ned mot landstinget när det gäller utförsäljningen
              av Serafen. Serafen såldes för 690 000. Efter ett år fick man
              en vinst på 2,2 miljoner, och sedan såldes det vidare för 20 miljoner.
              Det är helt horribelt! Om något är stöld från folket är det väl
              ändå det.
            </seg>
            <seg n="b0ca94e9">
              Som skattebetalare i Helsingfors har jag svårt att finna ord
              för frustrationen och ilskan över hur mina och alla andra stockholmares
              gemensamma ägodelar och skattepengar behandlas av den moderatledda
              majoriteten i Helsingforss stadshus och i Helsingforss läns landsting.
              Det handlar ju om medvetet dåliga affärer, och det som känns så
              märkligt är att lagstiftningen inte säger att det inte är okej.
            </seg>
            <seg n="31f243bf">
              Det jag efterfrågar är att lagstiftningen borde ses över så att
              det redan från början står klart att det kan bli personliga repressalier
              för politiker när de medvetet begår stöld från folket. För det
              är vad det handlar om. Det är inte svårare än så stöld från folket!
            </seg>
          </u>
          <note type="speaker" n="230f98ce">
            Anf. 24 FINN BENGTSSON (M):
          </note>
          <u who="finn_bengtsson_40fb24" xml:id="i-c5ea36a8b84f8bb9-1" n="7c33ab74">
            <seg n="964b409d">
              Fru talman! Nu far interpellanten Teres Lindberg ut i anklagelser
              om stöld och annat som rättsapparaten enligt henne inte har förmåga
              att hantera. Låt oss då slå fast väldigt tydligt att det justitieministern
              sade i sitt inlägg var att det förefaller som om rättsväsendet
              har en förmåga att fånga upp och utreda brottsmisstankar på just
              det här området som interpellationen berör. Detta att man lägger
              ned en förundersökning gör att jag finner det ytterst tveksamt
              att juridiskt överpröva detta med politiska övertoner så som Teres
              Lindberg just nu har gjort.
            </seg>
            <seg n="081f8e20">
              Det andra som justitieministern, på ett alldeles korrekt sätt,
              sätter fingret på är nämligen att när det handlar om politikers
              ansvar vid sidan av den juridiska processen som naturligtvis är
              det första så utkrävs det i allmänna val. Låt oss säga att någon
              går till val på att öka mångfalden, vilket jag tror att Alliansen
              har stor trovärdighet i till skillnad från framför allt Socialdemokraterna
              med stöd av Vänsterpartiet. Om väljarna då lägger sin röst på
              allianspartier som kanske i kommuner och landsting får möjligheten
              att öka mångfalden till exempel genom att avknoppa verksamhet,
              skulle detta då förbjudas av Socialdemokraterna genom att vi överprövar
              den rättsordning vi har och därigenom dessutom ifrågasätter det
              kommunala självstyret som är vunnet i allmänna val? Det är en
              förfärande tanke.
            </seg>
            <seg n="bba377e5">
              Fru talman! Jag tycker att man måste besinna sig när man ställer
              en sådan här interpellation till justitieministern där det handlar
              om den rättsordning som vi har som förefaller fungera för att
              beivra de brott och de brottsmisstankar som finns. Sedan har man
              att utkräva ansvar av politiker i allmänna val, och därefter får
              man faktiskt gilla vad väljarna vill ha. Vill de ha mer mångfald
              så vill de ha fler utförare, och då måste man kunna knoppa av
              på ett anständigt sätt. Allt annat är helt orimligt.
            </seg>
          </u>
          <note type="speaker" n="1a5a4e6a">
            Anf. 25 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-1f58f7505f028610-10" n="12a3219e">
            <seg n="408c7ad5">
              Fru talman! Försäljningarna var olagliga, säger Teres Lindberg.
              Det är riktigt utifrån meningen att en försäljning kan strida
              mot kommunallagen, men det behöver inte betyda att det är brottsligt
              och att någon ska straffas för att en försäljning är olaglig.
              Det som händer när man använder kommunallagen är att försäljningen
              blir ogiltig. För att ett straff ska kunna utkrävas måste det
              finnas ett uppsåt, så det finns två led i de här frågorna som
              är viktiga att reda ut.
            </seg>
            <seg n="ff22e72d">
              Jag tror att det här med uppsåtet är viktigt för att någon ska
              dömas för sina beslut eller handlingar, både i offentlig verksamhet
              och i annan. Annars är vi inne på att kriminalisera det jag sade
              inledningsvis, det vill säga att fatta osmarta beslut, att vara
              korkad, att göra fel eller att göra en dålig affär, och då hamnar
              vi i ett moras. Det finns ett skäl till att lagstiftningen är
              utformad som den är, och jag har svårt att se hur man skulle förändra
              den i det här avseendet.
            </seg>
            <seg n="c498d668">
              Jag har ingen möjlighet och ska inte heller ägna mig åt att gå
              igenom varje enskilt ärende, och det är ju flera som har prövats.
              Jag tycker att det är viktigt att det har utvecklats en praxis
              och tydliga besked om vilka grundprinciper som gäller. Det är
              lätt för den som inte vill ha några avknoppningar över huvud taget
              att säga: Titta där, det där gjorde de fel från början, och det
              har de nu fått en anvisning om. Men det är klart att om man bryter
              ny mark eller vill förändra finns det ett utrymme för att det
              också begås ett och annat misstag eller fattas något mindre lyckat
              beslut. Det får man rätta till. Det behöver inte vara olagligt
              för den delen.
            </seg>
            <seg n="59c81b9c">
              Jag vidhåller nog att det är rimligt att ha regler som innebär
              att man kan stoppa ageranden som strider mot till exempel kommunallagen,
              för det är viktigt. Men för att något ska anses kriminellt och
              för att vi ska kunna straffa till exempel förtroendevalda och
              andra krävs det nog att vi kan bevisa att deras avsikt har varit
              att skada en verksamhet, dra egen vinning på något sätt eller
              vad det nu kan vara. Om det inte finns utan det handlar om andra
              faktorer tror jag att vi får nöja oss med att stoppa försäljningen
              eller få fastslaget en praxis och en anvisning om hur man ska
              agera i olika typer av ärenden.
            </seg>
            <seg n="a911dcdc">
              Det övriga får vi lämna till den politiska debatten, till de
              politiska valrörelserna och kampanjerna och det ansvarsutkrävande
              som finns utöver det rent juridiska.
            </seg>
          </u>
          <note type="speaker" n="2d349569">
            Anf. 26 TERES LINDBERG (S):
          </note>
          <u who="teres_lindberg_3a2d29" xml:id="i-fbcc0d4bd7450200-2" n="658090c6">
            <seg n="a55f28a7">
              Fru talman! För mig handlar det om trovärdighet. Ska man vara
              trovärdig som politiker måste man också vara beredd att ta ansvar,
              och att ta ansvar redan i förväg. Ministern antydde här att hennes
              partikolleger i Helsingforss stadshus och Helsingforss läns landsting
              skulle vara korkade. Det var inte jag som gjorde det. Jag tror
              faktiskt inte att de är korkade. Jag känner flera av dem hyggligt
              väl, i alla fall i politiska sammanhang, och jag tror mig veta
              att de inte är korkade.
            </seg>
            <seg n="a4348f3c">
              Det jag efterfrågar är en lagstiftning som faktiskt gör det möjligt
              att utkräva ansvar även av politiker, att det kan konstateras
              att det är olagligt att avknoppa verksamhet om det inte görs enligt
              marknadsmässiga principer. Det är en sak, och så slutar man med
              den. Problemet är ju att man hinner göra ganska mycket innan detta
              konstateras. Man visste ju om det redan från början. I det här
              fallet satte man ju det politiska målet före någonting annat.
            </seg>
            <seg n="fd727a10">
              Det jag vill se är en rättsordning där medvetet dåliga affärer
              genomförda av en politiker faktiskt ska kunna leda till påföljder.
              Så är det inte i dag. Det tycker jag är en stor brist i vår lagstiftning.
            </seg>
          </u>
          <note type="speaker" n="9df7bc06">
            Anf. 27 Justitieminister BEATRICE ASK (M):
          </note>
          <u who="beatrice_ask_94bfed" xml:id="i-1f58f7505f028610-11" n="12a3219e">
            <seg n="f3039797">
              Fru talman! Det handlar om trovärdighet, sade Teres Lindberg.
              Det gör ju all politik, trovärdighet för det politiska systemet
              och för de beslut som tas, och därför ska det utkrävas ansvar.
              Det är därför vi har en tydlig ordning i ett fritt samhälle där
              medierna granskar, där det förs en offentlig debatt och där vi
              också i allmänna val har möjlighet att rösta för politiker och
              rösta bort politiker. Nog handlar mycket om trovärdighet.
            </seg>
            <seg n="ae6a44f6">
              Men när det gäller de avknoppningar som finns med i Teres Lindbergs
              interpellation och frågan huruvida rättssystemet fungerar och
              tydligt ställer till svars menar jag att det är fel att leda arbetet
              i den riktningen att det skulle lagstiftas fullt ut om detta,
              för det blir inte riktigt. Det som krävs i dag är ett uppsåt.
              För att någon ska dömas för ett beslut ska man ha haft för avsikt
              att skada. Det måste då bevisas, precis som de normala principerna
              är i en rättsprocess.
            </seg>
            <seg n="78f0b7cb">
              Sedan kan det utifrån kommunallagen vara så att man inte har
              följt de regler som gäller. Då blir ett beslut ogiltigt. Det är
              viktigt att det är på det sättet.
            </seg>
            <seg n="7c247a23">
              Om man skulle gå den väg som Teres Lindberg antyder hamnar man
              i det jag försökte uttrycka med att det skulle vara olagligt att
              göra dåliga affärer. Det vore väldigt enkelt här i världen om
              vi kunde förbjuda till exempel dåligt omdöme. Då skulle vi få
              mycket bättre ordning. Jag tror inte att det är den väg vi ska
              gå.
            </seg>
            <seg n="0012c09b">
              Jag pratade i mina exempel varken om enskilda personer eller
              enstaka ärenden. Jag får inte yttra mig i enskilda ärenden eller
              domslut, utan jag försöker föra ett generellt resonemang. Då menar
              jag att Teres Lindberg med sitt engagemang i de här frågorna,
              som jag har full respekt för, tänker fel när hon försöker säga
              att mer skulle kriminaliseras. Jag tror att det är fel väg att
              gå för att utkräva ansvar och öka trovärdigheten.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="bac05a03">
            7 § Svar på interpellation 2012/13:281 om Kulturarvslyftet
          </note>
          <note type="speaker" n="06bacc73">
            Anf. 28 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_389c15" xml:id="i-31f5d1ea7705b606-0" n="5559b742" next="i-4099e0029f28ce5a-0">
            <seg n="c6d9e50f">
              Fru talman! Gunilla Carlsson i Hisings Backa har ställt frågor
              om vilka initiativ jag är beredd att ta för att ompröva Kulturarvslyftet
              och om vad jag är beredd att göra för att de medel som har anslagits
              till Kulturarvslyftet ska komma kulturarbetsmarknaden till godo.
            </seg>
            <seg n="3193d316">
              Gunilla Carlsson redogör i sin interpellation för en aktuell
              prognos för Kulturarvslyftet som visar att 300 platser kommer
              att anordnas inom satsningen under 2013. Jag har ingen anledning
              att ifrågasätta denna prognos utan konstaterar att endast en del
              av de möjliga platserna inom satsningen kommer att kunna tillskapas.
              Om reglerna för Kulturarvslyftet jämförs med förutsättningarna
              för andra utvecklings- eller lönebidragsanställningar eller reglerna
              för den sedan länge etablerade verksamheten inom Kulturarvs-IT,
              kan man konstatera att villkoren inom Kulturarvslyftet trots allt
              är goda. När man överväger förändringar av regelverket för satsningen
              måste det vägas in att det inte är önskvärt att villkoren ska
              skilja sig alltför mycket åt mellan likartade arbetsmarknadssatsningar
              och anställningsstöd.
            </seg>
            <seg n="0fb95c0a">
              Jag beklagar verkligen att inte fler potentiella anordnare sett
              möjligheterna inom satsningen. Vi börjar nu se att många av de
              projekt som startas inom Kulturarvslyftet ger goda resultat. Det
              gäller i hög grad både för anordnare och för dem som kan erbjudas
              platser inom satsningen. Min förhoppning är att dessa goda exempel
              ska göra att fler tar del av möjligheterna inom Kulturarvslyftet.
              Även om jag hade önskat att satsningen fått större omfattning
              är det ändå positivt att 300 personer, som i dag har en mycket
              svår situation på arbetsmarknaden, under 2013 kommer att erbjudas
              meningsfull och utvecklande sysselsättning inom kulturarvsområdet.
              Varje plats som skapas inom Kulturarvslyftet är värdefull. Jag
              kommer att noga följa den fortsatta utvecklingen.
            </seg>
            <seg n="a189d860">
              När det sedan gäller frågan om att använda de medel som avsatts
              för Kulturarvslyftet till helt andra ändamål är det viktigt att
              påminna sig att medlen har avsatts som en del av arbetsmarknadspolitiken
              för att skapa arbetstillfällen för människor som står långt från
              arbetsmarknaden och som har funktionshinder som medför nedsatt
              arbetsförmåga. Jag vill inte ta initiativ som bidrar till att
              ta resurser från de sämst ställda på arbetsmarknaden.
            </seg>
          </u>
          <note n="73640bb6">
            Anf. 29 GUNILLA CARLSSON i Hisings Backa (S):
          </note>
          <u who="lena_adelsohn_liljeroth_389c15" xml:id="i-4099e0029f28ce5a-0" n="5559b742" prev="i-31f5d1ea7705b606-0">
            <seg n="7b7c6e78">
              Fru talman! Jag vill börja med att tacka kulturministern för
              svaret.
            </seg>
            <seg n="25b07c4d">
              Det är inte första gången vi står här i kammaren och debatterar
              just Kulturarvslyftet. Det har naturligtvis sin grund i att vi
              tycker att regeringen inte tar sitt ansvar i den här frågan, precis
              som i så många andra frågor.
            </seg>
            <seg n="780b6796">
              Senast vi hade en interpellationsdebatt i den här frågan var
              i mitten av förra året. I den debatten uttryckte kulturministern
              sin glädje över att vi från oppositionen hade vaknat och att vi
              ville diskutera denna så viktiga fråga. Jag vill nog påstå, fru
              talman, att vi har varit vakna hela tiden, och vi har följt den
              här frågan noggrant. Vi har också vid flera tillfällen ställt
              frågan till kulturministern, och även till andra borgerliga ledamöter
              i kulturutskottet, men vi har hela tiden fått samma svar. Det
              är precis det svaret jag får också i dag: Vi följer frågan.
            </seg>
            <seg n="16c086d5">
              Vi socialdemokrater skulle vilja säga att det hade varit roligt
              om kulturministern och hennes regering också hade vaknat och gjort
              någonting åt den situation som det här landet just nu befinner
              sig i.
            </seg>
            <seg n="14f8f847">
              I dagsläget är arbetslösheten närmare 8 procent. Den är högre
              än när den moderatledda regeringen tog över regeringsmakten 2006.
              Då talade Moderaterna om massarbetslöshet. Det hör man inte i
              dag. Då kan man fundera över om den har försvunnit. Nej, det är
              snarare tvärtom. Den har blivit ännu värre.
            </seg>
            <seg n="c6e54781">
              Låt oss fundera med utgångspunkt i det förslag jag vill debattera
              i dag, det vill säga Kulturarvslyftet. Kultursarvslyftet är ett
              förslag och en reform som regeringen har lagt fram som inte fungerar.
              Det är därför jag och andra har lyft upp frågan i kammaren. Det
              är inte okej att avsätta medel i budgeten men som på grund av
              konstruktionen inte fungerar. Detta sker samtidigt som det finns
              en stor grupp människor som inte kommer in på arbetsmarknaden.
              Återigen svarar kulturministern att hon inte är beredd att göra
              några förändringar inom ramen för Kulturarvslyftet. Har inte ansvarigt
              statsråd några visioner, idéer eller förslag på hur pengarna,
              som trots allt är avsatta i budgeten, kan användas?
            </seg>
            <seg n="3ddc8b70">
              Konstruktionen på Kulturarvslyftets finansiering ifrågasätts.
              Institutionerna har hela tiden sagt att det är svårt att skapa
              platser inom Kulturarvslyftet på grund av att det kostar för mycket
              för institutionerna. Förra gången vi stod här sade kulturministern
              att regeringen går ut offensivt med kampanjer och informerar till
              exempel SKL, kyrkan och andra organisationer och säger att Kulturarvslyftet
              finns och att man ska ta möjligheten att skapa arbetstillfällen.
              Nu har februari precis passerat, och resultatet är fortfarande
              alldeles för lågt. Det är konstigt att kulturministern inte har
              några idéer eller förslag på vad som kan göras.
            </seg>
            <seg n="df614072">
              Jag ställer återigen en fråga till kulturministern. Hon ser hur
              resultatet ser ut. Myndigheterna skriver själva ned prognosen,
              och hon ställer sig bakom prognosen. Vad tänker kulturministern
              göra för att se till att medlen används på ett klokt och ansvarsfullt
              sätt så att människor kommer i sysselsättning?
            </seg>
          </u>
          <note type="speaker" n="1e643b6d">
            Anf. 30 FINN BENGTSSON (M):
          </note>
          <u who="finn_bengtsson_40fb24" xml:id="i-c5ea36a8b84f8bb9-2" n="7c33ab74">
            <seg n="05e42264">
              Fru talman! Låt mig först få kommentera interpellantens syn på
              arbetsmarknadsläget. Sedan alliansregeringen tillträdde finns
              det långt över 200 000 färre människor i utanförskap, och samtidigt
              ökar sysselsättningen med långt över 200 000 människor. Detta
              har skett trots att det råder en global finans- och till viss
              del statskris i vårt närliggande område, vilket är ett gott resultat
              givet den svåra situation som inte minst Europa drabbats av.
            </seg>
            <seg n="b958e535">
              När det gäller interpellationens huvudtes är det viktigt att
              konstatera att det finns huvudsakligen tre grupper som halkar
              efter vad gäller arbetsmarknadssituationen. Det är de unga, de
              utlandsfödda och de funktionshindrade.
            </seg>
            <seg n="4a1a20f7">
              Låt oss se på siffrorna lite mer i detalj för unga och utlandsfödda.
              Då ser vi att det ser någorlunda lovande ut. De unga kommer rätt
              snart i arbete sett internationellt mot andra jämförbara länder.
              De utlandsfödda har visserligen alltför lång väg in på arbetsmarknaden,
              men de kommer ändå in på arbetsmarknaden och får anställning.
            </seg>
            <seg n="493ec478">
              Detta gäller tyvärr inte de funktionshindrade. Min upplevelse
              är att detta är den mest utsatta gruppen av alla, och jag blev
              därför oerhört glad när alliansregeringen signalerade en extra
              satsning på de funktionshindrade. Det var inte sämre än att det
              gällde vår mest närliggande kulturskatt, det vill säga att inventera
              och se över vårt kulturarv.
            </seg>
            <seg n="592f5880">
              Precis som ministern sade i sitt svar ska vi glädjas åt de 300
              som har kommit in från en lång väg utanför arbetsmarknaden med
              hjälp av det stöd som Kulturarvslyftet ger. Jag har ibland spekulerat
              i de termerna eftersom detta är den grupp som står längst från
              arbetsmarknaden. För 2530 år sedan var miljöaspekter inte särskilt
              viktiga för arbetsgivare. I dag är det ett honnörsord att man
              bedriver ett miljö- och klimatsmart arbete. Man sätter en stämpel
              av kvalitet. Jag ser framför mig alliansregeringens vision inte
              minst kulturministerns tillsammans med arbetsmarknadsministerns
              att de funktionshindrade får komma in i arbetsgemenskapen på samma
              sätt som vi i dag värnar en kvalitetsstämpel på att vi driver
              miljö- och klimatarbete, det vill säga anställer och sysselsätter
              funktionshindrade. Det är en kvalitetsstämpel.
            </seg>
            <seg n="b8c736fc">
              Fru talman! Jag ser Kulturarvslyftet, precis som ministern uttryckte
              det i sitt svar till interpellanten, som en start på något unikt,
              en resa med specialdesignade möjligheter för dem som står allra
              längst bort från arbetsmarknaden. Man ska inte förklena starten
              med 300 individer som faktiskt har kommit in och där vi inte vet
              om prognoserna så småningom kommer att fullt ut slå in.
            </seg>
            <seg n="7bfac640">
              Kulturministern avslutade sitt svar till interpellanten med att
              Kulturarvslyftet är framförhandlat inom alliansregeringen till
              stöd för funktionshindrade mellan Arbetsmarknadsdepartementet
              och Kulturdepartementet. Därför är inte ministern beredd klokt
              nog att avstå de resurserna till något helt annat. Jag tror att
              det är viktigt att värna om den inslagna vägen eftersom många
              funktionshindrade gläds åt att få ta del av att också säkra Sveriges
              kulturskatter. Man kan försiktigtvis fråga vem som ska dela på
              ansvaret för att just funktionshindrade också får möjlighet att
              berika arbetsmarknaden tillsammans med oss andra som gudskelov
              inte har drabbats av funktionshinder. Också kulturarbetarna har
              ett ansvar att hjälpa oss andra att stimulera fler funktionshindrade
              än färre att komma in på arbetsmarknaden. I det här fallet hoppas
              jag att kulturarbetarna kommer att inse det och därför satsa på
              att ytterligare inkludera fler funktionshindrade i detta viktiga
              arbete.
            </seg>
          </u>
          <note type="speaker" n="331643a9">
            Anf. 31 Kultur- och idrottsminister LENA ADELSOHN LILJEROTH (M):
          </note>
          <note n="f2813f0d">
            Fru talman! Välkommen in i diskussionen, Finn Bengtsson.
          </note>
          <u who="lena_adelsohn_liljeroth_389c15" xml:id="i-4099e0029f28ce5a-1" n="5559b742" prev="i-31f5d1ea7705b606-1">
            <seg n="57ad5cdc">
              Jag sade i mitt svar att varje jobb är viktigt. Det gäller inte
              minst de många som nu har fått chansen att komma in i Kulturarvslyftet.
              I många fall har de en lång arbetslöshet bakom sig men vill och
              kan nu arbeta.
            </seg>
            <seg n="f9e6b3db">
              Jag är den absolut första att medge att det kan vara svårt att
              göra prognoser. Vi vet att det finns stora behov på våra kulturinstitutioner
              och att det finns en stor grupp människor som står utanför arbetsmarknaden.
              Det var också syftet med, och är syftet med, Kulturarvslyftet
              att gifta ihop behoven.
            </seg>
            <seg n="8cb70db5">
              Vi hade trott att det skulle gå fortare. Nu är vi inne på år
              två. De senaste siffrorna jag har är bättre, trots allt, än de
              som Gunilla Carlsson antyder. Hittills har det från Riksantikvarieämbetet
              kommit in 143 ansökningar som omfattar 555 platser. Flera av dem
              kommer nu i gång. De som får den chansen kommer att bidra till
              att vi har ännu fler goda exempel att visa upp. Det hade varit
              roligt om det hade varit dubbelt så många, men utan Kulturarvslyftet
              hade ingen av dessa platser kommit till. Jag tycker att vi ska
              glädjas åt detta. Jag har på intet sätt tappat tron på Kulturarvsprojektet.
            </seg>
            <seg n="94baf6ff">
              Det här är en bred satsning, till skillnad mot många andra. De
              ansökningar som hittills har kommit in är från statliga myndigheter,
              kommuner, föreningar och stiftelser. De spänner över stora delar
              av kulturarvsområdet, till exempel digitalisering av bilder, film
              och andra arkiv, vård, tillgängliggörande av kulturmiljöer, inventering
              av miljöer och samlingar. Den bredden är viktig att bygga på.
            </seg>
            <seg n="6eabdb4a">
              Jag har också under mina kontakter med såväl Arbetsförmedlingen
              som Riksantikvarieämbetet fått in beskrivningar på vad som faktiskt
              har hänt och vad det har betytt för många av dem. Låt mig nämna
              några.
            </seg>
            <seg n="48d04131">
              Sotenäs kommun arbetar med kommunens kulturarv. De ansvariga
              säger bland annat att det som förvånat dem mest är hur snabbt
              de anställda går från utanförskap till innanförskap. Att kunna
              berätta detta också för andra myndigheter, föreningar, kyrkan
              att det går och betyder något är också viktigt för dem. Det är
              något som de kommer att fortsätta att driva.
            </seg>
            <seg n="20795303">
              Westmannastiftelsen och Ängsö: Vi hade så sent som häromdagen
              diskussioner med landshövding Ingemar Skogö som sade: Kom till
              oss så får jag visa hur mycket vi gör i Västmanland när det handlar
              om Kulturarvslyftet! Där vårdar man skog, åkrar, gårdar, torp
              och hus och återskapar slottsparken. Den ansvarige säger så här:
              Vi är överraskade över att det är en så stark egen drivkraft i
              gruppen. Vi har inte behövt pusha de här personerna . Alla är
              så öppna för helt nya arbetsuppgifter, som man inte arbetat med
              tidigare. De är nyfikna på nya kunskaper.
            </seg>
            <seg n="77bf7100">
              Jag skulle kunna dra fler exempel. Ett tredje är Västerviks Museum,
              där de inventerar samlingarna och där man säger om de fem personer
              som arbetar inom Kulturarvslyftet: Arbetslaget visar stor föremålsentusiasm
              och gör ett otroligt bra jobb. Det har kommit med kreativa bidrag
              som löser frågorna på ett sätt som vi med museierfarenhet inte
              hade tänkt på i första hand.
            </seg>
            <seg n="258bc5ce">
              Det är bara några av de goda exempel som finns.
            </seg>
            <seg n="3fe3ee45">
              Fru talman! Jag tvivlar inte på att de personer som kommer in
              i Kulturarvslyftet växer och kommer vidare i livet. Det tror jag
              absolut att de gör. Jag tror inte heller att man ska förkasta
              att personer kommer vidare i arbetslivet absolut inte.
            </seg>
            <seg n="15c890e5">
              Det som frågan handlar om här är ju att man faktiskt avsätter
              rejält med pengar men att pengarna inte går åt. Verkligheten ser
              inte riktigt ut som den bild som kulturministern så gärna vill
              måla upp.
            </seg>
            <seg n="186e3c98">
              Det hade väl varit jättebra om 1 200 personer hade kommit i sysselsättning
              via Kulturarvslyftet förra året det var ju det som var prognosen
              för 2012. Det visade sig att man inte nådde upp till det, utan
              i december var man uppe i 174 personer inom Kulturarvslyftet.
            </seg>
            <seg n="596f8921">
              Vi socialdemokrater ställde oss bakom Kulturarvslyftet inför
              budgeten 2012. Men med tanke på att det inte fungerade med den
              konstruktion som det har valde vi att säga: Nej, vi lägger ned
              Kulturarvslyftet, och i stället satsar vi på ett nytt accessprojekt,
              som skulle komma kulturen till del och som också skulle skapa
              arbetstillfällen.
            </seg>
            <seg n="b504da3a">
              Då brukar kulturministern säga: Ja, men då vänder Socialdemokraterna
              alla de personer ryggen som Kulturarvslyftet vänder sig till.
              Det gör vi absolut inte. Det är det sista vi skulle välja att
              göra. Vi lägger fram förslag som vi tror på och som vi tror skulle
              generera arbetstillfällen för de personerna. Det handlar ju lite
              om att vara realistisk i de förslag man lägger fram.
            </seg>
            <seg n="e5a717cb">
              Du vet precis som jag att inte minst DIK, fackförbundet, har
              varit väldigt kritiskt till konstruktionen av Kulturarvslyftet,
              men det har också många av institutionerna varit.
            </seg>
            <seg n="72880515">
              Jag har i dag fått siffror man kan alltid diskutera vilka siffror
              som är riktiga från Riksantikvarieämbetet som visar att 218 personer
              har fått utvecklingsbidrag beviljat vad gäller Kulturarvslyftet.
              Det är en sak att få bidrag och en annan sak hur många det är
              som har ansökt om det. Men jag tycker inte att vi behöver fastna
              i det.
            </seg>
            <seg n="c4c145c8">
              Av 2 000 är det en prognos på 300. 1 700 blir inte av. Då är
              frågan: Hur tänker kulturministern? Tänker hon att man ska låta
              det här ligga kvar och låta pengarna gå tillbaka in till staten?
              Eller har hon några idéer, förslag och visioner om hur man skulle
              kunna använda pengarna i stället?
            </seg>
            <seg n="03452808">
              Trots allt är det drygt 9 000 personer som är inskrivna på AF
              Kultur som skulle kunna få arbeten om man valde att destinera
              om dessa resurser. Vi vet att Arbetsförmedlingen skickar tillbaka
              miljontals kronor därför att de ute på arbetsförmedlingarna inte
              kan använda dem gentemot de arbetssökande eftersom regelverket
              ser ut som det gör.
            </seg>
            <seg n="c41ec645">
              Har kulturministern några visioner och tankar, med tanke på att
              ni har avsatt resurserna och mängder av människor skulle vilja
              få ett arbete? Ni väljer att hålla fast vid en konstruktion som
              gör att detta inte kommer till stånd.
            </seg>
          </u>
          <note n="614e79a3">
            Anf. 32 GUNILLA CARLSSON i Hisings Backa (S):
          </note>
          <note type="speaker" n="ea74bea4">
            Anf. 33 FINN BENGTSSON (M):
          </note>
          <u who="finn_bengtsson_40fb24" xml:id="i-c5ea36a8b84f8bb9-3" n="7c33ab74">
            <seg n="a5511d0a">
              Fru talman! Gunilla Carlsson i Hisings Backa säger att hon inte
              tvivlar på att de som kommer in i Kulturarvslyftet växer och trivs
              med detta. Samtidigt skriver hon i sin interpellation: Vi socialdemokrater
              har föreslagit att lägga ned Kulturarvslyftet till förmån för
              att kulturinstitutioner skulle gynnas genom att arbetslösa akademiker
              skulle kunna komma i arbete. Man föreslår också lönebidragsanställningar
              inom ideell sektor.
            </seg>
            <seg n="3ac4293d">
              Men om nu 300 funktionshindrade får möjlighet att arbeta med
              vår kulturskatt, varför förmena dem detta? Kanske det också är
              en signal om att denna prognos så småningom kommer att infrias.
              Det måste ju få växa fram. Det här är ett nytt grepp som gör att
              funktionshindrade, som står längst ifrån arbetsmarknaden, får
              en bredare palett att arbeta med än bara i traditionell ideell
              sektor.
            </seg>
            <seg n="aecab28e">
              Dessutom stöder sig interpellanten på att förbundet DIK har kritiserat
              Kulturarvslyftet. Ja, man kan ju undra lite grann hur de känner
              ansvar för att inkludera funktionshindrade inom sin grupp av fackligt
              anslutna.
            </seg>
            <seg n="4cba34b3">
              Jag sade i mitt förra inlägg, och jag vidhåller detta, att det
              är ett ansvar för alla sektorer i samhället att stödja dem som
              står allra längst bort från arbetsmarknaden. Det är de funktionshindrade.
              Det gäller definitivt inte bara kulturarbetare, och det gäller
              lika mycket offentliga arbetsgivare som privata. Tyvärr är de
              offentliga arbetsgivarna inte bättre än vad de privata arbetsgivarna
              är på att anstränga sig i denna riktning.
            </seg>
            <seg n="510075b9">
              Men jag tror också, fru talman, att det är viktigt att konstatera
              att detta är ett unikt grepp, där man alltså tittar över Kulturdepartementets
              satsningar tillsammans med arbetsmarknadspolitiken för att just
              gynna den utsatta grupp som står allra längst ifrån arbetsmarknaden.
              Att förmena dem möjligheten att få komma i kontakt med Sveriges
              kulturskatt och få vara en del av att kartlägga denna tycker jag
              är ganska cyniskt att se bort ifrån de 300 individer som i dag
              har fått den möjligheten. Kanske kommer många fler att gynnas
              av detta på sikt.
            </seg>
          </u>
          <note type="speaker" n="716186cd">
            Anf. 34 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_389c15" xml:id="i-31f5d1ea7705b606-2" n="5559b742" next="i-4099e0029f28ce5a-2">
            <seg n="870ca8c2">
              Fru talman! Om vi ska påminna oss historien här var det inte
              självklart att satsningarna från Arbetsmarknadsdepartementet på
              dem som står längst bort från arbetsmarknaden skulle komma kulturarvet
              till godo. Det var inte givet man hade kunnat satsa på något helt
              annat område innan man kom in på att diskutera just Access. Nu
              valde man det här, vilket vi tycker är otroligt positivt.
            </seg>
            <seg n="2ac43cbd">
              Låt oss säga att man hade gjort en prognos om att detta kunde
              ge 300 eller 400 nya jobb. Vad hade Gunilla Carlsson sagt då?
              Hade hon sagt att det var en väldigt lyckosam satsning? Gunilla
              Carlsson kritiserar ju att man inte har nått upp till den prognos
              som fanns. Men inte desto mindre är detta riktiga jobb som görs,
              som är efterfrågade och som kan bli fler. Nu finns det 555 personer
              i ansökningarna. Min förhoppning är att det också kommer att leda
              till riktiga jobb.
            </seg>
            <seg n="bccbee3e">
              Sedan är frågan hur man kan ändra systemen. Jag får tillägga
              att de pengar som inte utnyttjas i Kulturarvslyftet inte försvinner
              ut i något svart hål. De går till andra satsningar inom Arbetsmarknadsdepartementet.
              Men visst hade det varit roligt om alltihop hade kunnat gå till
              kulturarvet det tycker jag också.
            </seg>
            <seg n="c05ece49">
              Det har gjorts förändringar. Bland annat finns det från februari
              i år möjlighet att kombinera något som heter särskilt introduktions-
              och uppföljningsstöd, Sius, med utvecklingsanställning. Den här
              förordningsförändringen innebär också utökade möjligheter att
              erbjuda stöd till både anordnare och anställda inom Kulturarvslyftet.
              Sius, den här speciella formen, är ett sätt att stödja arbetsplatser
              som har begränsad erfarenhet så att de kan anställa och arbeta
              med personer i den här målgruppen, det vill säga människor med
              handikapp av något slag.
            </seg>
            <seg n="bbbfacf7">
              Låt oss se hur det här går. Vi ser över det och följer det självfallet
              hela tiden. Vi kommer också att göra besök på de orter, platser
              och verksamheter där man har Kulturarvslyftet.
            </seg>
            <seg n="71a06ada">
              Access återkommer Gunilla Carlsson till. Hon vet också att Access
              var en tvåårig, begränsad satsning som den förra regeringen gjorde.
              Den var bra, tyckte vi inom Alliansen, som förlängde den med två
              år. Men den skulle också vägas mot en annan situation på arbetsmarknaden,
              där arbetslösheten vid den tidpunkten var lägre men hög inom just
              kulturområdet. Därför valde man att göra den här satsningen. Nu
              ser det lite annorlunda ut.
            </seg>
            <seg n="b4a419e0">
              Eftersom Gunilla Carlsson hänvisar till fackförbundet DIK kan
              man påminna sig om hur löneförväntningarna ser ut inom DIK. Satsningen
              i Socialdemokraternas budget är kraftigt underfinansierad. 196
              miljoner skulle gå till 600 jobb. Därmed är vi inne på en lön
              före skatt på 17 700. Det är långt under vad DIK förväntar sig.
            </seg>
            <seg n="dfea6312">
              Skulle de pengar som Gunilla Carlsson och Socialdemokraterna
              satte av till Access, en satsning för framför allt akademiker
              inget fel i det, men det är något helt annat, en annan grupp räcka
              till marknadsmässiga löner skulle vi vara nere på kanske 300400
              anställningar. Och det skulle vara 300400 anställningar till akademiker,
              som trots allt har betydligt lättare att få jobb inom kulturarvsområdet
              än den grupp som nu får jobb genom Kulturarvslyftet. Ska man vara
              hederlig ska man också lyfta fram detta.
            </seg>
          </u>
          <note n="781a75db">
            Anf. 35 GUNILLA CARLSSON i Hisings Backa (S):
          </note>
          <u who="lena_adelsohn_liljeroth_389c15" xml:id="i-4099e0029f28ce5a-2" n="5559b742" prev="i-31f5d1ea7705b606-2">
            <seg n="a84ba129">
              Fru talman! Jag lär inte få något svar från kulturministern på
              hur hon tänker sig att resurserna skulle kunna användas på ett
              annat sätt än det som ligger fast i dag vad gäller Kulturarvslyftet.
            </seg>
            <seg n="b3fe4f2a">
              Jag vill absolut sätta mig emot att jag på något sätt skulle
              säga att de jobb som kommit till inte är bra. Precis som jag inledde
              med att säga ställer vi socialdemokrater oss bakom Kulturarvslyftet.
              Men vi såg och lyssnade till den kritik som fördes fram. Och när
              vi också såg att resultatet inte på långa vägar nådde upp till
              det som var prognosen ställde vi oss frågan: Är det verkligen
              det här upplägget som fungerar och som är bra? Nej, uppenbarligen
              inte. Då sade vi att vi vill använda de här pengarna på ett annorlunda
              sätt.
            </seg>
            <seg n="3037083d">
              Men som jag sade vänder vi inte de här personerna ryggen. Vi
              har som ett exempel föreningsjobben som skulle kunna generera
              drygt 5 000 föreningsjobb för den här målgruppen som nu är 200
              personer.
            </seg>
            <seg n="a49d337a">
              Det handlar alltså lite om hur man väljer att fördela sina resurser.
              Att lägga resurserna på någonting som inte går att genomföra och
              senare skicka tillbaka dem tycker inte jag är att ta ansvar när
              vi ser hur situationen ser ut. När vi har en hög arbetslöshet
              och så många som skulle behöva komma in på arbetsmarknaden gäller
              det att ha en politik som möjliggör för människor att komma tillbaka
              i arbetslivet. Då behöver man lyssna. Och det räcker inte att
              bara följa en fråga, utan när det visar sig att det inte fungerar
              tycker jag att man som ansvarig minister faktiskt har ett ansvar
              att göra någonting åt det och komma med konstruktiva förslag som
              fungerar i verkligheten. Annars vänder man väldigt många människor
              ryggen, inte de som har lyckats komma in och har fått en plats
              det är jättebra men alla de andra som står kvar och inte kommer
              in på grund av att konstruktionen ser ut som den gör och att pengarna
              blir kvar i systemet.
            </seg>
          </u>
          <note type="speaker" n="8e96b346">
            Anf. 36 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_389c15" xml:id="i-1f58f7505f028610-12" n="5559b742">
            <seg n="b217d1c3">
              Fru talman! Gunilla Carlsson kritiserar fortfarande prognosen.
              Och lite rörande är det att höra hur hon beskriver det som att
              detta skulle vara den enda satsning som finns på hela arbetsmarknadsområdet,
              att pengarna skickas tillbaka och det är en stor arbetslöshet.
              Men det finns ju en otrolig massa olika verksamheter åtgärder,
              projekt och annat inom hela arbetsmarknadspolitiken som de pengar
              som nu inte används kan gå till i stället. Det är inte så att
              de ligger overksamma, och det vet Gunilla Carlsson.
            </seg>
            <seg n="647b8623">
              Kulturarvslyftet innebär en stor möjlighet, och det kommer säkert
              att bli fler som kan ta del av det. Den här satsningen innebär
              en trygghet i form av att man får en lön att leva på och arbetskamrater
              att bygga en vardag kring. Man får också tillbaka en tro på sig
              själv. Varje jobb här är viktigt. Access var bra, men det är en
              helt annan lösning som riktar sig till en helt annan grupp. Vi
              kan inte jämföra dem.
            </seg>
            <seg n="0ccc784e">
              Sedan har våra kulturinstitutioner museer, arkiv och andra fått
              utökade resurser. Det finns ett stort intresse för museerna. Museistatistiken
              visar också hur besökarna blir allt fler, och det kommer naturligtvis
              utställningar, samlingsarbeten och mycket annat till godo.
            </seg>
            <seg n="d5cb577c">
              Vi tar ansvaret för kulturarvet. Att vi nu äntligen också tar
              itu med Nationalmuseum, som Socialdemokraterna länge negligerade
              trots att behoven var så stora, är ytterligare ett exempel på
              detta, och mer lär komma.
            </seg>
            <seg n="f48325c2">
              Kulturarvslyftet är en satsning som betyder mycket både för kulturarvet
              och för de människor som har fått en chans. Och jag vill fortfarande
              hävda att Gunilla Carlsson, även om hon nu säger att det inte
              är så, trots allt vänder människorna ryggen genom att säga att
              det här ska avslutas och att pengarna ska gå till någonting annat.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="21736fbc">
            8 § Svar på interpellation 2012/13:282 om framtidens digitalisering
            av biografer
          </note>
          <note type="speaker" n="17760f3f">
            Anf. 37 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_389c15" xml:id="i-1f58f7505f028610-13" n="5559b742">
            <seg n="46188197">
              Fru talman! Lars Ohly har ställt två frågor angående stödet till
              digitalisering av biografer. För det första undrar han om jag
              avser att lägga fram ett förslag om att öka statens andel av stödet
              till digitalisering av biografer. För det andra undrar han om
              jag avser att lägga fram ett förslag som innebär att även nya
              biografer kan få del av digitaliseringsstödet.
            </seg>
            <seg n="8fa3aeed">
              Digitaliseringen av biograferna innebär, precis som Lars Ohly
              anför, en rad fördelar. Det handlar bland annat om ökade möjligheter
              att ta del av ett mer varierat filmutbud än tidigare. Biograferna
              får också möjligheter att visa annan kultur på den lokala biografen,
              såsom opera-, musik- och teaterföreställningar. Det kan också
              handla om nya möjligheter till ökad tillgänglighet för personer
              med funktionsnedsättning. När det gäller digitaliseringens möjligheter
              är jag alltså överens med Lars Ohly.
            </seg>
            <seg n="99794b35">
              Regeringens uppfattning är, som jag framhållit i tidigare svar
              på en interpellation om tillgång till digitalbio, att digitaliseringen
              blir mest kostnadseffektiv och långsiktig om den drivs av marknaden.
              Samtidigt finns det mindre biografer som inte klarar omställningskostnaderna
              av egen kraft. Det är mot den bakgrunden som det statliga stödet
              för digitalisering av biografer ska ses.
            </seg>
            <seg n="9b54a6bc">
              Regeringen aviserade i budgetpropositionen för 2011 att 60 miljoner
              kronor skulle avsättas för en satsning på digitalisering av biografer
              med 15 miljoner kronor per år under 20122015. Det skedde mot bakgrund
              av bedömningen att den övervägande delen av filmdistributionen
              inom några få år sannolikt skulle vara digital samt att biografer
              främst på mindre orter skulle riskera att slås ut på grund av
              omställningskostnaderna.
            </seg>
            <seg n="5fafc24c">
              Eftersom utvecklingen gått snabbare än beräknat har regeringen
              därefter agerat på olika sätt för att tillmötesgå branschens behov.
              Satsningen inleddes redan 2011 och avslutas redan 2013. Det sistnämnda
              sker genom att de 15 miljoner kronor som från början avsåg 2014
              görs tillgängliga redan i år, då totalt 30 miljoner kronor fördelas
              för digitaliseringen.
            </seg>
            <seg n="09ebcd79">
              Stöd till digitalisering av biografer infördes mot bakgrund av
              bedömningen att biografer, främst på mindre orter, på kort sikt
              riskerar att slås ut på grund av omställningskostnader för digitaliseringen.
              Satsningen gjordes inte för att nya biografer skulle få stöd.
              Att gränsen för stöd sattes till högst 50 procent av kostnaderna
              handlar bland annat om att det bedömdes rimligt att biografägarna
              själva och andra intressenter, till exempel på lokal eller regional
              nivå, står för en del av finansieringen.
            </seg>
            <seg n="93247fb4">
              Jag är liksom Lars Ohly väl medveten om att digitaliseringen
              av biografer har gått snabbt och att bland annat det statliga
              stödet varit till god hjälp i den pågående processen. Det är därför
              glädjande att många biografer hittills har klarat omställningen
              med eller utan det statliga stödet.
            </seg>
            <seg n="178d24e6">
              Jag är också medveten om att det finns ett stort antal biografer
              som ännu inte är digitaliserade och följer därför noga den fortsatta
              utvecklingen.
            </seg>
          </u>
          <note type="speaker" n="5ac8cc51">
            Anf. 38 LARS OHLY (V):
          </note>
          <u who="lars_ohly_517dae" xml:id="i-155c8276e166ea13-0" n="3bfa1928">
            <seg n="35d6bf3d">
              Fru talman! Ärade åhörare! Jag tackar kulturministern för svaret,
              även om det inte går att tolka som annat än ett nej på båda de
              frågor som jag ställde. Kulturministern avser inte att öka det
              statliga stödet eller lägga fram förslag i den riktningen. Kulturministern
              avser heller inte att lägga fram förslag som innebär att stöd
              även kan utgå till nya biografer. När politiker säger att de nogsamt
              ska följa utvecklingen vet man att de inte är så intresserade
              av att göra någonting, och det är just vad kulturministern visar.
            </seg>
            <seg n="77c5056c">
              Det är synd, för det här är både en fråga där vi är överens om
              mycket och en fråga där vi skiljer oss åt.
            </seg>
            <seg n="99edcd87">
              Kulturministern var i svaret inne på det som överensstämmer,
              och det är vikten av digitaliseringen och vilka möjligheter den
              för med sig. Här finns det nog bland alla som jobbar med filmpolitiska
              och kulturpolitiska frågor en samstämmighet om att digitaliseringen
              i sig är bra. Det är stora möjligheter som följer av att fler
              får ta del av inte bara film utan andra kulturella upplevelser
              genom digitaliseringen av biografer.
            </seg>
            <seg n="ea313a2c">
              Men det är som sagt också en fråga där vi skiljer oss åt. Det
              märks tydligt i kulturministerns svar när hon säger att digitaliseringen
              blir mest kostnadseffektiv och långsiktig om den drivs av marknaden.
            </seg>
            <seg n="39574ed0">
              Det är en intressant formulering, och som följdfrågor på min
              interpellation vill jag gärna höra vad kulturministern menar.
            </seg>
            <seg n="d6d3a16c">
              På vilket sätt skulle det vara mindre kostnadseffektivt om vi
              tog ansvar för en större del av digitaliseringen genom att till
              exempel öka det statliga stödet till mer än de 50 procent som
              är i dag?
            </seg>
            <seg n="ad2bf022">
              På vilket sätt skulle det vara mindre kostnadseffektivt om Sveriges
              riksdag eller regering beslutade att stödet också skulle kunna
              gå till etableringen av nya biografer?
            </seg>
            <seg n="e667fea0">
              På vilket sätt är det mer kostnadseffektivt att avstå från gemensamma
              insatser för att uppnå det mål vi tycks vara överens om, nämligen
              att digitaliseringen ska fortsätta och gärna får gå ännu fortare?
            </seg>
            <seg n="a6c420af">
              Det är en obegriplig, marknadsfundamentalistisk, dogmatisk position:
              Marknaden är de facto alltid bättre.
            </seg>
            <seg n="1c880aa0">
              Men så är det inte i verkligheten. Marknaden är inte alltid bäst
              på att fatta alla beslut eller på att avsätta pengar till alla
              viktiga satsningar. Oftast fungerar marknaden väldigt krasst ekonomiskt.
              Finns det möjligheter att plocka hem dessa pengar genom den investering
              som behövs? Finns det inte det blir det svårt.
            </seg>
            <seg n="94ed5edc">
              Det hundratal biografer som inte har digitaliserats är just små
              marknadsaktörer, till exempel föreningar. De har inte en jättestor
              publik att lita till och skulle behöva ett ökat stöd till digitalisering
              för att kunna locka en större publik och kunna erbjuda fler kulturella
              upplevelser.
            </seg>
            <seg n="11efe1b6">
              Det är detta perspektiv jag saknar hos kulturministern. Om vi
              är överens om att digitaliseringen kan innebära förbättrade villkor
              och större möjligheter till kulturella upplevelser, varför är
              då inte det utgångspunkten i stället för att överlåta digitaliseringen
              åt en marknad som ibland är högst ovillig att ta ansvar för kulturell
              utveckling?
            </seg>
            <seg n="67c522ac">
              Jag har förstått att svaret på mina två frågor i interpellationen
              är nej. Kulturministern avser inte att göra något och tänker nogsamt
              följa utvecklingen, det vill säga är inte intresserad av att göra
              något konkret.
            </seg>
            <seg n="c6c8eeb1">
              Men varför skulle det vara mer kostnadseffektivt att överlåta
              stöd på marknaden?
            </seg>
          </u>
          <note type="speaker" n="ee44e8c6">
            Anf. 39 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_389c15" xml:id="i-1f58f7505f028610-14" n="5559b742">
            <seg n="d7d2fcb4">
              Fru talman! Att Lars Ohly och jag har lite olika perspektiv är
              inte så märkligt, och när det handlar om vad som är marknadsdrivet
              och inte har vi säkert också olika uppfattningar. Jag tror på
              marknaden. Det gör jag bland annat i detta fall för att jag värnar
              om medborgarnas pengar.
            </seg>
            <seg n="3f9a67d0">
              Om Lars Ohly har satt sig in ordentligt i denna fråga, vilket
              jag hoppas, vet han att kostnaden för utrustningen var väsentligt
              högre för ett par år sedan än den är i dag. Skulle vi ha satsat
              60 miljoner kronor för ett par år sedan hade betydligt färre biografer
              kunnat digitaliseras.
            </seg>
            <seg n="edf3196d">
              Skälet är marknaden. Här gällde det att vänta in de stora aktörerna,
              bland annat i USA. När till exempel SF Bio gick över till digitalisering
              innebar det att kostnaden för utrustningen sjönk betydligt. Det
              är ett av skälen till att jag tror på marknaden. Hade vi gjort
              som Lars Ohly föreslår skulle betydligt färre biografer ha kunnat
              digitaliseras.
            </seg>
            <seg n="b46e2e35">
              Så sent som i december fick vi ta del av hur det har gått med
              digitaliseringen på andra håll i Europa. Det är en stor fråga
              inte bara hos oss, utan den har diskuterats i flera år när kulturministrarna
              har mötts i Bryssel. Då var, och är kanske fortfarande, Sverige
              ledande vad gäller andelen biografer som gått från den gamla tekniken
              med 35 millimetersfilm till digitalisering.
            </seg>
            <seg n="6089785a">
              Pengarna räcker till betydligt fler. Drygt 600 av 800 biografer
              är digitaliserade. Det finns pengar kvar i systemet. Det är Svenska
              Filminstitutet som avgör och har kontakterna med biograferna,
              och det är en rimlig ordning. Jag vet inte vad som skulle hända
              om jag plötsligt gav mig in i den frågan. Då kanske Lars Ohly
              skulle få för sig att anmäla mig någonstans; man kan aldrig vara
              riktigt säker.
            </seg>
            <seg n="743d7219">
              Det finns runt 38 miljoner kvar hos SFI för digitalisering av
              de resterande biograferna. Det är till stor del upp till SFI att
              avgöra hur man vill använda pengarna. Det finns också en rättviseaspekt
              på detta. Ska de biografer som var tidigt ute få en mindre andel,
              eller vill man göra någon annan satsning?
            </seg>
            <seg n="b34a7004">
              Det handlar inte om en brist på visioner utan om en verklighetsförankring.
              Självklart har vi och våra tjänstemän en dialog med SFI för att
              få veta hur det fungerar. I vilken takt kommer vi att kunna digitalisera?
              Hur ska vi klara digitaliseringen på de orter där det saknas underlag
              och där inte ens det statliga stödet hjälper? Ska vi göra en annan
              omprioritering?
            </seg>
            <seg n="edca61d8">
              Jag kan garantera Lars Ohly att frågan är viktig för oss. Den
              är viktig för hela Filmsverige och för den kulturella infrastrukturen.
              Men hade vi inte valt att lyssna på marknaden skulle pengarna
              ha räckt till betydligt färre biografer.
            </seg>
          </u>
          <note type="speaker" n="a372284c">
            Anf. 40 LARS OHLY (V):
          </note>
          <u who="lars_ohly_517dae" xml:id="i-155c8276e166ea13-1" n="3bfa1928">
            <seg n="2632478d">
              Fru talman! Kulturministern motsäger sitt eget interpellationssvar.
              Där säger hon att satsningen på digitaliseringen av biografer
              tidigarelades, men nu var det tydligen viktigare att vänta in
              att det skulle förbilligas. Det stämmer inte överens.
            </seg>
            <seg n="2cbd576c">
              Jag vill dock tacka kulturministern för trosbekännelsen. Kulturministern
              tror på marknaden. Som kulturpolitisk utgångspunkt är den ganska
              svag. Som grund för en visionär kulturpolitik är den katastrofal.
            </seg>
            <seg n="6f1daf14">
              Jag tror inte att kulturministern kan nämna en enda kulturyttring
              som klarar sig utan stöd från oss tillsammans, från samhället.
              Jag tror inte att kulturministern i förlängningen kan se en enda
              kulturform som klarar sig utan stöd från samhället.
            </seg>
            <seg n="a31cecd5">
              Anledningen är självklar. Det krävs, precis som i samhället i
              övrigt, en infrastruktur. Det krävs utbildning, lokaler och mängder
              av saker som marknaden bara tillhandahåller när det finns möjlighet
              att göra pengar.
            </seg>
            <seg n="2554414d">
              En tro på marknaden riskerar att leda till ett kulturellt förfall.
            </seg>
            <seg n="b5525f40">
              Dock har kulturministern genom sitt agerande och genom beslutet
              2011 visat att det fanns en förståelse för att det behövdes ett
              samhälleligt stöd. Det räckte inte med marknaden.
            </seg>
            <seg n="665357f6">
              Jag har inte fått svar på mina frågor om varför det skulle vara
              mer kostnadseffektivt att överlåta åt marknaden att bestämma vilka
              kulturpolitiska eller filmpolitiska satsningar som ska göras och
              hur fort digitaliseringen ska gå fram. Jag lyssnar gärna till
              svaren i kulturministerns nästa inlägg.
            </seg>
            <seg n="4ea8eac9">
              Vad som är tydligt är dock att den digitalisering som sker i
              dag sker med ett statligt stöd som inte räcker. Digitaliseringen
              går fort, men många lämnas bakom. Dessa täcker inte marknaden
              in.
            </seg>
            <seg n="be50954e">
              Att som kulturministern svara jag tror på marknaden till dem
              som inte har råd med en 50-procentig egeninsats för att klara
              av digitaliseringen av en biograf är ganska svagt. Jag tror att
              kulturministern själv känner att det som svar betraktat är ett
              icke-svar. Det innebär att svaret egentligen är: Jaha, då får
              ni väl vara utan.
            </seg>
            <seg n="f6356cab">
              Då faller ju allt som vi var överens om och som kulturministern
              sade i sitt interpellationssvar: När det gäller digitaliseringens
              möjligheter är jag alltså överens med Lars Ohly.
            </seg>
            <seg n="29932744">
              Kulturministern tog till och med ett antal formuleringar från
              min interpellation för att beskriva hur bra och viktig digitaliseringen
              är.
            </seg>
            <seg n="6282cda0">
              Men allt det föll för dem som inte hade råd med egeninsatsen.
              Där var det inte tillräckligt viktigt. Där var det inte tillräckligt
              mycket marknad för att en sådan satsning skulle kunna ske.
            </seg>
            <seg n="93387078">
              Därför är det bara sorgligt att höra en trosbekännelse i stället
              för ett svar som andas kulturpolitiska visioner och framtidstro
              och som dessutom för vidare tanken att digitaliseringens möjligheter
              måste nå fler.
            </seg>
          </u>
          <note type="speaker" n="410f64ef">
            Anf. 41 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_389c15" xml:id="i-1f58f7505f028610-15" n="5559b742">
            <seg n="1cbefcd6">
              Fru talman! Det kunde vara intressant med en ideologisk debatt,
              men Lars Ohly och jag kommer aldrig att kunna mötas. Vi har olika
              kultursyn det är alldeles rätt även om vi båda i det här fallet
              tror att digitalisering av biografer är ett bra sätt för människor
              att ta del av kultur, inte bara av film utan också mycket annat
              som man kan göra i dessa digitala hus framöver.
            </seg>
            <seg n="67a4cd94">
              Det är möjligt att Lars Ohly inte ens lyssnade på mig. Men jag
              tyckte att jag var så tydlig jag någonsin kunde vara, när jag
              talade om vad marknadsledande och marknadshänsyn betyder just
              när det handlar om kostnaden för detta.
            </seg>
            <seg n="68ae7a86">
              Om man tror på femårsplaner och att staten ska sätta upp någon
              form av pris, som det har varit i en del system som inte präglas
              av marknadstänkande, då förstår jag att vi aldrig kommer att kunna
              mötas. Men nu har efterfrågan på digital utrustning betytt att
              kostnaderna har blivit lägre.
            </seg>
            <seg n="b7096b17">
              Jag kan upprepa det flera gånger, så får väl Lars Ohly välja
              om han vill lyssna eller inte: Pengarna har därmed räckt till
              betydligt fler digitala satsningar än de skulle ha gjort annars.
              Sedan kan Lars Ohly möjligen anse och kanske till och med ha ett
              förslag på det i budgeten att man ska anslå mer än 60 miljoner
              kronor. Men det är den summa som Svenska Filminstitutet har uppgett
              behövs för satsningen.
            </seg>
            <seg n="d2fe4d95">
              Vi har lyssnat på marknaden i den meningen att när satsningen
              väl kom i gång internationellt gick det mycket fortare än vi hade
              trott, och det är därför som vi inte längre håller kvar vid den
              fyraåriga satsningen utan har lyckats pressa ned det till två
              år, för att så många som möjligt nu ska kunna gå över till digital
              utrustning och också kunna visa de filmer som numera produceras
              bara digitalt.
            </seg>
            <seg n="5aa99835">
              38 miljoner av de 60 återstår att fördela. Fyra beslutstillfällen
              finns under året för Svenska Filminstitutet. Det finns ungefär
              150 biografer kvar att digitalisera. Vill man kan man låta alla
              ta del av pengarna. Frågan är om det kommer att räcka för de mindre
              eller om man vill göra en annan prioritering. Mycket av de möjligheterna
              och det ansvaret ligger fortsatt hos Filminstitutet. Jag har stort
              förtroende för deras kompetens och deras kunskap. Skulle man öka
              stödet kommer kanske ett antal mindre biografer, som i Oxelösund
              och Åsele, inte att kunna få pengar ens med den här summan, om
              man smetar ut den över alla, helt enkelt därför att de biograferna
              är för små.
            </seg>
            <seg n="5efe782c">
              Om Lars Ohlys uppfattning är att man nu ska lägga en betydligt
              större del än vad Filminstitutet har uppgett är han naturligtvis
              fri att göra det.
            </seg>
          </u>
          <note type="speaker" n="a9354f0b">
            Anf. 42 LARS OHLY (V):
          </note>
          <u who="lars_ohly_517dae" xml:id="i-155c8276e166ea13-2" n="3bfa1928">
            <seg n="6c359426">
              Fru talman! Det är inte en femårsplan att föreslå att man ska
              öka stödet något till digitalisering av biografer. Det är en viss
              överdrift i det uttalandet, för att uttrycka sig milt. Det handlar
              helt enkelt om att bygga vidare på det system som regeringen själv
              har beslutat, nämligen att det behövs ett statligt, samhälleligt
              stöd för att digitaliseringen ska kunna få fart.
            </seg>
            <seg n="f6772c6c">
              Vi ser att det inte räcker, och då säger vi att vi behöver ta
              ett större gemensamt ansvar, särskilt som vi inte tror på marknaden.
              Marknaden är nyckfull och är en dålig herre över kulturpolitiken.
              Håll undan marknaden! Låt oss i stället se till att bygga en kulturpolitik
              som har tillgänglighet som ledord, där tillgången till att utöva
              egen kultur men också ta del av kultur, till exempel genom digitalisering
              av biografer, blir ett samhällsintresse, där vi ser det som något
              positivt ifall fler får möjlighet att både utöva och få tillgång
              till professionellt utövad kultur och där vi inte låter plånboken
              styra utan faktiskt ser kulturen som en välfärdsfråga.
            </seg>
            <seg n="2e2dcad7">
              Kulturministern säger i slutet av interpellationssvaret att hon
              är medveten om att det finns ett stort antal biografer som ännu
              inte är digitaliserade och följer därför noga den fortsatta utvecklingen.
              Kanske något hårdraget sade jag att det sista är ett sätt för
              politiker att säga att man inte bryr sig. Men kulturministern
              har inte övertygat mig om motsatsen i sina svar, eftersom det
              fortfarande inte finns ett enda konkret besked, utan att svaret
              på mina frågor om man avser att göra något när man upptäcker problem
              tydligen är: Nej, vi avser inte att göra något.
            </seg>
          </u>
          <note type="speaker" n="1ee2daba">
            Anf. 43 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_389c15" xml:id="i-1f58f7505f028610-16" n="5559b742">
            <seg n="b0b46c6b">
              Fru talman! Vi har under allianstiden ökat budgeten. Det vet
              också Lars Ohly. I dag är det fler medborgare som tar del av kultur
              än tidigare. Marknaden, som är ett så förhatligt ord för Lars
              Ohly, vad står det för? Vad är marknaden? Jo, det är människors
              önskningar, människors viljor, människors drömmar och människors
              behov. Det är marknaden.
            </seg>
            <seg n="daf29acb">
              Av kulturen i Sverige svarar medborgarna för ungefär två tredjedelar.
              Det är människors önskan att gå på bio, köpa ett konstverk, lyssna
              på en konsert eller vad det kan vara. Det är bra så. Den kakan
              växer. Det ger nya jobb. Det ger tillfällen att ta del av alltmer
              kultur i hela landet.
            </seg>
            <seg n="1ba182f7">
              Vårt kulturliv är rikt. Svenskarna är de mest kulturaktiva i
              hela Europa. Det har vi också statistik på. Dessutom ökar intresset
              för kultur.
            </seg>
            <seg n="38818fe0">
              Det är riktigt att vi också behöver ett samhälleligt åtagande.
              Det kan se ut på olika sätt. Men vi är tämligen eniga i hela riksdagen
              om att det ska utgå ett gemensamt stöd för museer, arkiv, digitalisering
              av biografer i det här fallet, bibliotek, konserthallar och annat
              annars kommer det inte att finnas sådan kultur. Det finns inte
              olika uppfattningar om detta. Detta stöder vi från allianssidan,
              också mer än tidigare regeringar har gjort. Det är bara att ta
              del av den senaste statistiken från Myndigheten för kulturanalys,
              så blir det förhoppningsvis klart för Lars Ohly.
            </seg>
            <seg n="afef8915">
              Pengarna till digitalisering av biografer är inte slut. Det finns
              38 miljoner kronor kvar för att digitalisera de resterande 150.
              Det är inte en fråga som jag ska lägga mig i vilka biografer som
              ska digitaliseras eller inte. Men jag tycker att det är viktigt
              att de små orterna kan ha en digitaliserad biograf.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="021a07b5">
            9 § Svar på interpellation 2012/13:261 om Vattenfall och ägardirektiv
          </note>
          <note type="speaker" n="0a65f59a">
            Anf. 44 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-17" n="c99e74ad">
            <seg n="b4217a94">
              Fru talman! Kent Persson har frågat mig när jag avser att vidta
              åtgärder som gör att Vattenfall lever upp till uppdraget att bedriva
              affärsmässigt och miljömässigt hållbar energiproduktion som det
              gavs av regeringen 2009.
            </seg>
            <seg n="81683196">
              Enligt den bolagsordning för Vattenfall som regeringen efter
              riksdagens godkännande antog våren 2009 har bolaget som verksamhetsändamål
              bland annat att generera en marknadsmässig avkastning genom att
              affärsmässigt bedriva energiverksamhet så att bolaget är ett av
              de bolag som leder utvecklingen mot en mer miljömässigt hållbar
              energiproduktion.
            </seg>
            <seg n="55f93ab5">
              I enlighet med vad regeringen anfört i den nämnda propositionen
              är avsikten inte att Vattenfall på kort sikt ska omvandlas till
              ett bolag som enbart ska äga förnybar eller koldioxidfri produktion.
              EU 2020-målen utgör en naturlig referenspunkt för Vattenfalls
              rapportering vad avser utvecklingen mot en hållbar energiproduktion.
            </seg>
            <seg n="9d51112c">
              Vattenfall har mot bakgrund av det nämnda uppdraget formulerat
              tydliga mål för att det ska vara möjligt att mäta och följa upp
              att verksamheten utvecklas i enlighet med uppdraget. Den redan
              beslutade målsättningen att reducera koldioxidutsläppen till 65
              miljoner ton per år till 2020 ligger fast. Vidare beslutade bolaget
              i samband med den extra bolagsstämman den 28 november 2012 om
              ett ambitiöst tillväxtmål inom förnybar produktion, nämligen att
              växa mer än den genomsnittliga tillväxten på de marknader man
              verkar på.
            </seg>
            <seg n="c69dcc03">
              Sammanfattningsvis gör jag bedömningen att de vidtagna åtgärderna
              medför goda förutsättningar för Vattenfall att uppfylla de mål
              som uppställts i bolagsordningen.
            </seg>
          </u>
          <note type="speaker" n="c8017998">
            Anf. 45 KENT PERSSON (V):
          </note>
          <u who="kent_persson_d7bdf7" xml:id="i-cdc19b8ec226b4de-0" n="a6affe4c" next="i-7cd945e96a983344-0">
            <seg n="0aa04676">
              Fru talman! Jag tackar statsrådet för svaret. Detta är en fortsättning
              på den interpellationsdebatt som vi hade strax före jul och som
              också handlade om Vattenfall och Vattenfalls affärer, bland annat
              Nuon.
            </seg>
            <seg n="0c42017d">
              Anledningen till denna interpellation är den bokslutskommuniké
              som Vattenfall presenterade i början av 2013 och som egentligen
              är en ganska dyster läsning. Man kan kort sammanfatta denna bokslutskommuniké
              med att den handlar om vikande resultat och ökade utsläpp.
            </seg>
            <seg n="c58a4a75">
              I min interpellation efterlyste jag vad regeringen tänker göra
              för att Vattenfall ska leva upp till det beslut som togs 2009,
              nämligen att affärsmässighet ska kompletteras med hållbar miljömässighet
              i Vattenfalls affärer.
            </seg>
            <seg n="2130c795">
              Om vi tittar lite grann på vad som har hänt under de år som den
              borgerliga regeringen har styrt de statliga företagen och Vattenfall
              kan vi konstatera att regeringen 2007 tog ett beslut om att samtliga
              företag ska ha en hållbarhetsredovisning, Global Reporting Initiative.
              Bland annat ska man inrapportera den ekonomiska påverkan och miljöpåverkan
              på sina affärer. Detta var bra. Det är frågor som Vänsterpartiet
              har drivit tidigare när det gäller de statliga företagen.
            </seg>
          </u>
          <note n="fff852d8">
            I samband med den verksamhetsberättelse som kom 2008 uttryckte
            sig Maud Olofsson på följande sätt i en kommentar till den:
          </note>
          <u who="kent_persson_d7bdf7" xml:id="i-7cd945e96a983344-0" n="a6affe4c" prev="i-cdc19b8ec226b4de-0">
            <seg n="8e172108">
              Arbete med hållbarhetsfrågor är viktigare än någonsin, och rapporteringen
              driver detta arbete framåt. Det är här som de statliga företagen
              är ett föredöme.
            </seg>
            <seg n="99adaaf0">
              Hösten 2008 köper Vattenfall den polska kraftkoncernen Enea.
              Vi kunde läsa om det i Dagens Industri. I ett slag ökar man utsläppen
              ganska rejält. Vi kan också i dag konstatera att aktievärdet har
              sjunkit och halverats, från 4,6 miljarder kronor till 2 miljarder
              kronor.
            </seg>
            <seg n="25952968">
              Kravet på att kombinera affärsmässighet med hållbarhet uppfylls
              inte när det gäller köpet av Enea.
            </seg>
            <seg n="43004e37">
              År 2009 hyllade dåvarande näringsministern köpet av Nuon. Även
              här kan vi konstatera att kraven på affärsmässighet och hållbarhet
              när det gäller miljöpåverkan inte uppfylls.
            </seg>
            <seg n="bbd3f4bb">
              Givetvis är detta ganska allvarligt när man ser på den fortsatta
              utvecklingen. Därför blir det också synnerligen intressant att
              se hur regeringen och statsrådet tolkar det uppdrag som de har
              gett Vattenfall om att Vattenfall ska vara en av de ledande på
              de marknader där man finns när det gäller miljöpåverkan och utsläpp.
              Vad menas med en av de ledande, och hur mäter man egentligen det?
              Handlar det om en av två, en av tre eller en av fyra, och vad
              är det egentligen för mål? EU:s 2020-mål är inte relevanta när
              det gäller Vattenfall. År 1990, som är referenspunkt, hade man
              i princip noll utsläpp. Hur ska man styra mot noll utsläpp om
              man inte är tvungen att fejka det på något sätt?
            </seg>
          </u>
          <note type="speaker" n="5011945c">
            Anf. 46 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7dd9fd" xml:id="i-85b671070045c84b-0" n="cb30503a">
            <seg n="f0a08136">
              Fru talman! Det är inte utan att man blir lite förvånad när man
              läser denna interpellation och lyssnar på Kent Persson och Vänsterpartiet
              i denna fråga. Kent Persson är bekymrad över att Vattenfall fortfarande
              gör stora investeringar i kol och gas och har synpunkter på hur
              ägardirektivet är utformat.
            </seg>
            <seg n="84ca2425">
              Men låt oss då reda ut lite faktauppgifter. Vattenfalls sista
              beslut att nyinvestera i kolkraft togs 2006. Det var alltså på
              den tiden då Socialdemokraterna fortfarande styrde landet och
              Thomas Östros var ansvarig för det statliga ägandet och då Kent
              Persson och Vänsterpartiet var stödparti åt den regeringen.
            </seg>
            <seg n="1b3ecc7c">
              Det hör till saken att det tar flera år att färdigställa denna
              typ av stora investeringar som vi talar om här. Ett av de kraftverk
              som vi nu talar om är nyligen igångsatt, och det andra tas i drift
              2014. Det är detta som gör att Vattenfalls investeringsposter
              fortfarande till stor del består av fossilkraft.
            </seg>
            <seg n="a01b42f9">
              År 2007 beslutade Vattenfall att inga nya investeringsbeslut
              ska tas i fråga om kolkraft. I princip alla beslut om nyinvesteringar
              för Vattenfall under de senaste åren efter det gäller förnybar
              energi och särskilt vindkraft.
            </seg>
            <seg n="51c4dddd">
              Om man tittar på den senaste investeringsplanen som Vattenfall
              presenterade helt nyligen och som gäller för perioden 20132017
              är det hela 56 procent av investeringarna som går till vindkraft.
              Redan i dag är Vattenfall en av världens största operatörer när
              det handlar om havsbaserad vindkraft. Man har flera stora vindkraftsparker
              i Sverige, Storbritannien, Danmark och Tyskland samt Holland efter
              köpet av Nuon.
            </seg>
            <seg n="a7056801">
              Under hösten som gick togs också beslut om de nya hållbarhetsmålen
              som redan har nämnts och som bland annat innebär att Vattenfall
              drastiskt ska minska sina koldioxidutsläpp från 90 till 65 miljoner
              ton till år 2020.
            </seg>
            <seg n="a34a5f67">
              När det gäller ägardirektivet skulle jag vilja påstå att det
              nya ägardirektivet från 2009 är både tydligare och bättre än det
              gamla. I det gamla direktivet gjordes ett tillägg 2005, det vill
              säga under den dåvarande S-regeringen och den ansvarige ministern
              Thomas Östros, som sagt den regering som Kent Persson och Vänsterpartiet
              då stödde. Detta tillägg lyder:
            </seg>
            <seg n="ee5ab392">
              Bolaget ska inom ramen för kravet på affärsmässighet vara det
              ledande företaget i omställningen till en ekologiskt och ekonomiskt
              uthållig svensk energiförsörjning.
            </seg>
            <seg n="46e0ea92">
              Det säger sig självt att just denna formulering om att det är
              den svenska energiförsörjningen som ska vara ekologisk ställer
              dörren på vid gavel för att göra vilka investeringar man vill
              i fossilkraft så länge man gör dem utanför Sveriges gränser.
            </seg>
            <seg n="fb6b3614">
              Riksrevisionen hade också en hel del kritiska synpunkter på just
              detta tillägg i den rapport som Riksrevisionen gjorde 2007. Det
              är alltså i detta direktiv, som beslutades under den socialdemokratiska
              regering som Kent Persson och Vänsterpartiet stödde, som dessa
              problem har uppkommit. I det nuvarande direktivet som Alliansen
              har tagit fram är dessa otydligheter borta.
            </seg>
            <seg n="475be4c6">
              Jag menar att det finns rätt mycket som tyder på att Vattenfall
              nu är på väg i rätt riktning när det gäller att minska investeringarna
              i kolkraft och i stället öka dem i förnybara energikällor. Sanningen
              är alltså att de sista stora investeringsbesluten när det gäller
              kolkraft togs under den socialdemokratiska regering som Kent Persson
              och Vänsterpartiet stödde. Det är konsekvensen av dessa beslut
              som fortfarande återspeglas i hur investeringsposterna ser ut
              i dag.
            </seg>
          </u>
          <note type="speaker" n="3e53ad31">
            Anf. 47 JENS HOLM (V):
          </note>
          <u who="jens_holm_726eb1" xml:id="i-e2b1085ed5dafb6a-0" n="7ffaa718">
            <seg n="5f58018a">
              Fru talman! Jag tycker att Jonas Jacobsson Gjörtler har lite
              problem med historiebeskrivningen. Det polska fossilbolaget Enea
              köptes i november 2008, inte före 2006. Holländska fossilbolaget
              Nuon köptes 2009, inte före 2006. Vi känner till att det senare
              applåderades av den dåvarande näringsministern Maud Olofsson.
            </seg>
            <seg n="9ef7e69c">
              Jonas Jacobsson Gjörtler fortsätter den borgerliga argumentationslinjen,
              nämligen att allt var sossarnas fel. Men nu, Jonas, har ditt parti
              och de andra stödpartierna i den borgerliga regeringen styrt i
              över sex år. Det går inte längre att skylla på sossarna.
            </seg>
            <seg n="159b7be4">
              Vi kan bara titta i det senaste bokslutet från Vattenfall, alltså
              det min kollega Kent Persson refererar till. Ifall man tittar
              noga i bokslutet ser man att det där konstateras att investeringarna
              i kol och gas har varit större än investeringarna i förnybart.
              Med anledning av detta skulle jag vilja fråga Peter Norman om
              han anser att det är att vara ett av de ledande företagen när
              det gäller hållbar energiproduktion i Europa att de fossila investeringarna
              är större än de förnybara. Jag får inte ihop det.
            </seg>
            <seg n="3d458dc2">
              Jag tror att ett av de grundläggande problemen med Vattenfall
              är att vi har en så svag politisk ledning av Vattenfall. År 2009
              lade den borgerliga regeringen fram en ändring av ägardirektivet
              där man formulerade det som så att Vattenfall skulle vara ett
              av de bolag som leder utvecklingen mot en miljömässigt hållbar
              energiproduktion. Vad betyder det att vara ett av flera bolag?
              Det är precis som Kent Persson frågade: Är det ett av två, eller
              är det ett av fyra? Är det ett av alla europeiska energibolag?
            </seg>
            <seg n="3ad4561e">
              För att det inte ska finnas några tvivel om vad vi ska använda
              vårt gemensamt ägda energibolag Vattenfall till har vi i Vänsterpartiet
              lagt fram en motion om förtydligade ägardirektiv till Vattenfall.
              Där säger vi väldigt klart och tydligt att Vattenfall ska vara
              det ledande energibolaget i energiomställningen i Europa.
            </seg>
            <seg n="932cc534">
              Jag vill fråga Peter Norman: Om man förtydligar ägardirektivet
              för ett företag vi äger gemensamt och om man pekar ut att företaget
              ska vara det ledande företaget i energiomställningen, anser inte
              Peter Norman att det är ett bättre verktyg för att ställa om?
              Innebär inte en ökad politisk styrning av bolaget också att vi
              kan få ett konkretare resultat, nämligen att vi kan styra utvecklingen
              åt det håll vi önskar? Det skulle jag gärna vilja ha svar på.
            </seg>
          </u>
          <note type="speaker" n="291d8398">
            Anf. 48 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-18" n="c99e74ad">
            <seg n="3379a07a">
              Fru talman! Jag vill börja med att tacka Kent Persson för interpellationen.
              Jag vet att Kent Persson och Vänsterpartiet har ett starkt engagemang
              i denna fråga och även i Vattenfall, och det uppskattar jag. Därför
              är det viktigt, roligt och intressant att debattera med Kent Persson.
            </seg>
            <seg n="8b59905b">
              Om vi går tillbaka lite tycker jag att vi kan säga så här: Vattenfalls
              strategi under 2000-talets början var i huvudsak att köpa på sig
              en stor mängd kolkraftstillgångar i Tyskland, i Holland och på
              andra ställen. Tanken bakom detta tror jag var två saker, som
              inte gick helt rätt. Det ena var att man hade räknat med ett stigande
              energipris, vilket inte realiserades.
            </seg>
            <seg n="1416fb57">
              Det andra var att man räknade med att metoden för att lagra koldioxid
              i marken, alltså CCS, skulle utvecklas. Vattenfall var tidigt
              ute och hade en testanläggning som var i framkant av forskningen.
              Sedan kom dock beslutet i Tyskland om att inte tillåta koldioxidlagring
              på tysk mark, och detta var ett stort bakslag för Vattenfall med
              tanke på den strategi man hade valt.
            </seg>
            <seg n="ba9991d7">
              Så tror jag att vi kan säga att det var. Sedan kan vi ha synpunkter
              på vem som fattar beslut och så, men jag tror att detta är ett
              av skälen till att Vattenfall i dag sitter med de problem de gör.
            </seg>
            <seg n="1246a70b">
              Till detta hör att ett antal av de kolkraftverk man har i Tyskland
              försörjer stora tyska städer med elektricitet. Dessa stora tyska
              städer har i dag inget alternativ. Tyskland har beslutat sig för
              att avveckla kärnkraften, vilket kommer att leda till kraftigt
              ökade växthusgaseffekter från Tyskland. Det är förstås ett beslut
              Tyskland själva får fatta, men det betyder i sin tur att Tyskland
              i alla fall under en övergångstid blir mer och mer beroende av
              kolkraft inte minst av de anläggningar Vattenfall själva har.
            </seg>
            <seg n="3cabb8a6">
              Det betyder att det finns ett mycket stort politiskt tryck i
              Tyskland att Vattenfall ska vara kvar i kolkraftverken i Tyskland.
              Detta tycker jag ändå att man ska beakta, för Vattenfalls och
              på sikt även Sveriges trovärdighet.
            </seg>
            <seg n="4d56afa2">
              Det var en allmän, rapsodisk kommentar för att sätta in problemen
              i sitt sammanhang. Vad gör vi nu? Vi hade en bolagsstämma i november
              2012. Detta var resultatet av en lång process mellan oss som ägare
              och bolagets styrelse vad gäller strategi. Vad slår vi fast där?
              Jo, vi slår fast ökad satsning på nordiskt fokus, det vill säga:
              hem till Norden, inklusive vindkraften i England.
            </seg>
            <seg n="865fcefe">
              Vi säger också tillsammans med bolaget att innehav med hög koldioxidhalt
              ska avyttras, i första hand i Tyskland. Det handlar om en successiv
              avveckling.
            </seg>
            <seg n="08dc13ea">
              Bolaget säger också att det ska vara mer satsning på förnybart
              än vad marknaden gör. Detta kommer in på Jens Holms fråga vad
              ett av de ledande betyder. Ett exempel på detta är att bolaget
              nu självt säger: Vi ska satsa mer på förnybart än vad andra gör.
              Det är ett svar på frågan varför man är ett av de ledande.
            </seg>
            <seg n="afdf9e78">
              Vi sänker avkastningsmålen från 15 procent till 9 procent av
              sysselsatt kapital, vilket innebär ungefär 10 procent enligt det
              gamla sättet att räkna. Det möjliggör investeringar i projekt,
              till exempel solkraft, som inte har samma höga avkastningstal
              som till exempel vattenkraften.
            </seg>
            <seg n="97c41480">
              Vi sätter också upp det gör vi med alla bolag i den offentliga
              sektorn mål att de själva ska utverka hållbarhetsmål för det egna
              företaget.
            </seg>
            <seg n="8ca87298">
              Detta är flera mycket konkreta ställningstaganden som lanserades
              på bolagsstämman 2011. Jag håller alltså inte alls med om att
              styrningen i detta bolag har varit dålig, åtminstone inte under
              den tid jag har haft ansvar.
            </seg>
          </u>
          <note type="speaker" n="12c6ec64">
            Anf. 49 KENT PERSSON (V):
          </note>
          <u who="kent_persson_d7bdf7" xml:id="i-f8842b31be597895-0" n="a6affe4c">
            <seg n="af40d3d1">
              Fru talman! Jag tackar för det fortsatta svaret och för beskrivningen
              av att det fanns kolkraftsaffärer under 2000-talet. Det var i
              stort helt korrekt också.
            </seg>
            <seg n="786e148c">
              Till Jonas Jacobsson Gjörtler vill jag bara säga att du glömmer
              bort att den borgerliga oppositionen 2006 KU-anmälde dåvarande
              näringsministern på grund av satsningen på 40 miljarder på förnybar
              energi inom Vattenfall. Så var det. Det ville ni inte ha. Vad
              ni ville ha vet jag inte, men definitivt ingen förnybar energi.
            </seg>
            <seg n="31c72372">
              Vi börjar med avkastningskravet. Det är korrekt att det också
              är sänkt, men när det gäller beskrivningen av varför man har sänkt
              avkastningskravet är min bild av det hela, när jag läser Vattenfalls
              bokslutskommuniké och det som har förevarit, att kolkraften inte
              har någon lysande framtid. Det är billigt att bryta kol, ja, men
              det är oerhört dyrt att driva kolkraftverken. Dessutom har priserna
              pressats på elmarknaden, mycket tack vare mängden förnybar energi
              som har kommit in. Sedan har lågkonjunkturen också spelat en viss
              roll.
            </seg>
            <seg n="cbfab7c6">
              Detta är bakgrunden till att man sänker lönsamhetskraven, enligt
              mitt sätt att se det: att Vattenfall inte kan leva upp till de
              högt uppsatta målen. Då har man heller inget investeringsutrymme
              framöver.
            </seg>
            <seg n="71d86005">
              Anledningen till att jag ställer frågan och tjatar om detta med
              hur man ska kombinera affärsmässighet med miljömässigt hållbar
              energiproduktion är två av de stora affärer man gjorde 2008 och
              2009. Jag menar att de på ett tydligt sätt visar att man inte
              har klarat av hållbarhetsfrågorna kontra affärsmässighet. Man
              har gjort dåliga affärer och släpper ut mer koldioxid än tidigare.
              Man är en av de största utsläppsbovarna i Europa. Det är det som
              är resultatet, och det är resultatet av en politik som förts under
              en borgerlig regering.
            </seg>
            <seg n="8a842234">
              Även om man har planerat tidigare kan alla investeringsbeslut
              omprövas om det är så att verkligheten visar sig och om man vill
              leva upp till vad man har sagt. Jag menar att just de hållbarhetskriterier
              som finns och som man enligt regeringen ska leva efter har man
              inte klarat av. Jag menar att det måste vara en viktig del när
              man gör upp verksamheten för Vattenfall. Jag ifrågasätter hur
              pass stor vikt Vattenfall egentligen har lagt vid just dessa delar.
            </seg>
            <seg n="4e2a409a">
              Dessutom ska vi komma ihåg att det i samband med satsningarna
              på kolkraften öppnas fem nya gruvor som påverkar miljön på ett
              negativt sätt i Tyskland. Fem nya dagbrott kommer att öppnas.
              Det kommer att göra att utsläppen ökar ytterligare. Vattenfall
              har en problematik och en historik som är belastande. Därför måste
              det till en kraftfull styrning från regeringens sida av Vattenfall
              och den ledning regeringen ansvarar för.
            </seg>
          </u>
          <note type="speaker" n="c8347a41">
            Anf. 50 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7dd9fd" xml:id="i-85b671070045c84b-1" n="cb30503a">
            <seg n="38b789d8">
              Fru talman! Både Jens Holm och Kent Persson tar upp de köp av
              bolag som Vattenfall har genomfört 2008 och 2009, dels Enea i
              Polen, dels Nuon i Holland. Jag kan tycka att det är lite intressant
              att resonera kring den rätt väsentliga skillnaden mellan att göra
              nyinvesteringar i nyproduktion av kolkraft, alltså att bygga kolkraftverk,
              och att köpa befintliga anläggningar. I det senare fallet handlar
              det bara om att de utsläpp som redan finns byter ägare. Det bidrar
              alltså inte till några ökade utsläpp i sig. Tvärtom skulle man
              kunna säga att Vattenfall, som ju har höga ambitioner på det här
              området, har större möjlighet att påverka utsläppen som ägare.
              Sedan kan det vara problematiskt ändå; det kan finnas goda skäl
              att sälja verksamheterna nu. Jag tror att man ska se det på det
              viset. Syftet med köpet av Enea i Polen var att göra gemensamma
              investeringar i CCS-teknik för att på så sätt, trodde man, komma
              till rätta med koldioxidutsläppen. Vattenfall har arbetat mycket
              med teknik för att öka biobränsleinblandningen i kolkraften, vilket
              är ett sätt att minska utsläppen av ett i grunden problematiskt
              energislag.
            </seg>
            <seg n="91ca6f29">
              När det gäller målkonflikter kan man konstatera att det verkligen
              fanns målkonflikter i det gamla ägardirektivet, vilket Riksrevisionen
              tydligt påpekade. Tidigare nämnde jag problemen med definitionen,
              att det som var svensk energiproduktion skulle vara ekologiskt.
              Men det fanns andra målkonflikter mellan de ekologiska och de
              ekonomiska målen. Man kan lätt hamna i konflikt mellan dessa två.
              Det var inte tydligt vilket som var prioriterat.
            </seg>
            <seg n="1768edbb">
              Faktum kvarstår att de investeringsbeslut gällande ny kolkraft
              som togs var under en S-regering med stöd av Vänsterpartiet.
            </seg>
          </u>
          <note type="speaker" n="44fcef75">
            Anf. 51 JENS HOLM (V):
          </note>
          <u who="jens_holm_726eb1" xml:id="i-e2b1085ed5dafb6a-1" n="7ffaa718">
            <seg n="9dbd512c">
              Fru talman! Nej, Jonas Jacobsson Gjörtler, Vänsterpartiet har
              aldrig stött uppköp av Nuon, Enea eller andra fossilbolag runt
              om i Europa. Nu har du inte rätt till ytterligare inlägg, men
              jag tycker att den relevanta frågan är: Vem hade makten 2008?
              Vem hade makten 2009? Vem hade möjligheten att stoppa de här korkade
              investeringarna? För det kan vi alla se i backspegeln att de var,
              både ekonomiskt och från ett miljömässigt perspektiv.
            </seg>
            <seg n="cc5ab700">
              Till finansmarknadsministern ska jag säga att jag i alla fall
              vill tacka för att vi har fått lite av en konkretisering av förändringen
              i ägardirektivet, nämligen att Vattenfall ska vara ett av de bolag
              som leder utvecklingen mot produktion av hållbar energi. Finansmarknadsminister
              Peter Norman sade att Vattenfall ska satsa mer än vad andra bolag
              gör. Det är uppenbarligen regeringen nöjd med. Då är min konkreta
              följdfråga: Är regeringen nöjd när man kan läsa i bokslutet att
              Vattenfall gör större investeringar i gas och i kol än vad det
              gör i det förnybara? Är regeringen nöjd med det? Om inte, vill
              jag förstås veta vad regeringen tänker göra för att vi ska få
              Vattenfall på rätt kurs, för vi är nog ganska många här som inte
              tycker att Vattenfall är på rätt kurs.
            </seg>
            <seg n="67f8f433">
              Jag tyckte att Peter Norman sade att de tyska utsläppen av koldioxid
              kommer att öka därför att man avvecklar kärnkraften. Hittills
              är det inget som visar på det. Jag undrar vad ministern har för
              fog för det. Vi vet att det har öppnats ett nytt kolkraftverk,
              men det är ett gammalt beslut som inte har med avvecklingen av
              kärnkraften att göra. Vad har ministern för fog för att säga att
              utsläppen kommer att öka i Tyskland när vi ser att de minskar
              och att det förnybara växer så det knakar?
            </seg>
          </u>
          <note type="speaker" n="cd69d2b6">
            Anf. 52 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-19" n="c99e74ad">
            <seg n="90db4308">
              Fru talman! Jag måste säga att jag inte kommer från den där världen.
              Jag är inte så intresserad av vem som fattade vilket beslut, vilken
              partifärg det var och vilket block som var i regering. Låt oss
              konstatera att Vattenfall har försatt sig i problem grundade i
              beslut som ett antal olika regeringar fattat under ett antal år.
              Jag är inte road av att gräva i exakt vem som fattade vilket beslut.
              Nu är vi där vi är, och då gäller det att göra någonting bra av
              det. Jag överlåter den andra diskussionen åt er själva, var så
              goda.
            </seg>
            <seg n="6739b3f1">
              15 procents avkastningskrav på ett bolag är rent allmänt inte
              rimligt i en låginflationsekonomi. Sådana avkastningskrav kan
              leda till ett orimligt risktagande i banksektorn, i energisektorn
              eller vad det nu kan vara. Därför är den typen av krav inte bra
              i sig. Det gäller att anpassa kraven till det som kan vara rimligt
              för ett energibolag. Då får man titta på marknadsförutsättningarna,
              titta på vad andra bolag i ungefär samma sektor avkastar och vad
              som kan vara rimligt.
            </seg>
            <seg n="f18c6944">
              Jag kan säga till Kent Persson att skälet till att vi sänkte
              avkastningskravet för Vattenfall är att det ska vara möjligt att
              göra mer investeringar i det som i dag inte ger speciellt hög
              avkastning, till exempel solkraft. Det kanske blir annorlunda
              i framtiden.
            </seg>
            <seg n="53c5e15d">
              För att vara riktigt trovärdig i det jag säger vill jag upprepa
              det jag sade tidigare, och det är ett svar på Jens Holms frågor.
              För första gången, tror jag, säger Vattenfall självt att man ska
              ha nordiskt fokus. Man säger själv att man ska göra selektiva
              avyttringar med fokus på koldioxidintensiv produktion. Jag tror
              inte att man har sagt det tidigare. Man säger själv att man ska
              investera mer än vad konkurrenterna gör i förnybar energi.
            </seg>
            <seg n="7fff96d8">
              Detta tycker jag är jättebra, Jens Holm. Detta är nytt. Detta
              gjorde inte regeringar tidigare. Det tycker jag att man kan vara
              glad över. Jag menar att Vattenfall därmed har tagit ett stort
              steg för att komma på rätt kurs. Det tar tid att vända en supertanker,
              och det är vad Vattenfall är. Man sitter fast i en massa beslut
              som inte borde ha fattats. Då har man två val. Ett är att lägga
              ned all kolkraft i Tyskland rakt av, och då kommer ett antal tyska
              städer att inte ha elektricitet. Så kan man forcera en försäljning,
              och då skulle man åstadkomma gigantiska kapitalförstöringar för
              svenska folket som äger bolaget. Här kan vi tycka olika. Jag tror
              inte på en forcerad försäljning; jag tror snarare på en selektiv
              avyttring i samverkan med bolaget, något som jag vill hävda sker
              för första gången.
            </seg>
            <seg n="f2d7165b">
              Jag missade att svara på en fråga som Jens Holm ställde tidigare,
              det vill säga om man ska ändra i direktivet till det ledande eller
              en av de ledande. Det här kan man säkert diskutera. I verkligheten
              tror jag att i och med att Vattenfall sitter fast i den struktur
              man har är det svårt att på kort sikt bli det ledande. Vi får
              nog acceptera att vi sitter fast i de här tillgångarna som vi
              är överens om att vi inte vill ha. Men när vi nu är där gäller
              det att ratta runt bolaget så att det över tiden får en utveckling
              som Jens Holm, Kent Persson och jag är nöjda med. Jag tycker ändå
              att det strategiarbete som vi har gjort tillsammans med bolaget
              har lett till konkreta resultat, vilket vi inte tidigare sett
              i bolaget. Det är jag stolt över.
            </seg>
          </u>
          <note type="speaker" n="a0791d40">
            Anf. 53 KENT PERSSON (V):
          </note>
          <u who="kent_persson_d7bdf7" xml:id="i-f8842b31be597895-1" n="a6affe4c">
            <seg n="12502c75">
              Fru talman! Det var befriande att höra statsrådets anförande.
              Jag och Vänsterpartiet delar uppfattningen att det måste finnas
              en strategi för hur man gör sig av med fossilanläggningarna, kolkraften.
              Det måste finnas tid att göra det på ett klokt sätt, för annars
              realiseras de här vansinnesaffärerna Nuon och Enea. Eneaaktierna
              har tappat hälften av sitt värde, men det blir en förlust först
              den dag man avyttrar. Det är då man ser det i resultaträkningen.
              Nu finns det bara i balansräkningen, vad jag förstår.
            </seg>
            <seg n="e37075dd">
              Det behövs alltså en strategi. Det är alldeles tydligt. Det finns
              en skillnad mellan att vara en av de ledande och att vara den
              ledande i det här, och det är givetvis en viktig signal man sänder
              till ledningen för Vattenfall om man ska vara en av de ledande
              eller den ledande.
            </seg>
            <seg n="312f3209">
              När det gäller avkastningskrav har jag ingen annan uppfattning.
              Jag tycker att det är rimligt att man sänker avkastningskraven,
              på samma sätt som jag och Vänsterpartiet tycker att det är rimligt
              att man sänker dem för SJ också. Jag ser fram emot förändringar
              även när det gäller SJ framöver, så att man får utrymme för de
              nödvändiga investeringar som där behövs.
            </seg>
            <seg n="e2bfe8a3">
              Det var dock inte den delen som jag tog upp när jag kritiserade
              avkastningskraven, utan det handlade om att den ekonomiska situationen
              för Vattenfall har blivit så ansträngd. Därför har sänkningen
              forcerats fram. Jag tycker att det är bra att den har gjorts,
              men jag tror inte att det handlade om att man skulle få ökat utrymme
              för investeringar, utan det var verkligheten som styrde det beslutet.
            </seg>
          </u>
          <note type="speaker" n="899bfb2f">
            Anf. 54 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-20" n="c99e74ad">
            <seg n="41a1d55f">
              Fru talman! Jag vill återigen tacka Kent Persson och Jens Holm
              för interpellationsdebatten. Den är viktig. Det här är ett av
              de största företagen i bolagsportföljen. Om man skulle dividera
              värdet på hela bolagsportföljen med nio miljoner svenskar får
              man ett värde på ungefär 60 00070 000 kronor per person, vilket,
              om jag inte är felunderrättad, är mer än en normalsvensks nettoförmögenhet.
              Det är alltså mycket stora värden vi pratar om. Här är Vattenfall
              tillsammans med LKAB de absolut största bolagen. Det är viktiga
              saker.
            </seg>
            <seg n="9114bd22">
              Jag tror att vi är överens om mycket. Det är möjligt att vi har
              olika uppfattningar om hur snabbt man ska avveckla koltillgångarna
              i Tyskland och Holland. Bolaget har nu, efter att ha diskuterat
              det här med oss under ett år ungefär, tillsammans med oss tagit
              fram ett strategipapper som jag är glad över. Man är nu mycket
              mer tydlig än man någonsin har varit tidigare.
            </seg>
            <seg n="beb8259a">
              Jag är också nöjd med det arbete som sker i styrelsen. Det är
              uppenbart att styrelsen under Lars G. Nordströms ledning har tummen
              i ögat på ledningen för Vattenfall, vilket jag tror har saknats
              tidigare.
            </seg>
            <seg n="655e3b9d">
              Jag ser med tillförsikt fram emot att jobba med Vattenfall och
              att ha ytterligare interpellationsdebatter i riksdagen, gärna
              med Kent och Jens.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="1b255461">
            10 § Svar på interpellation 2012/13:268 om bolånetak och amorteringskrav
          </note>
          <note type="speaker" n="370e131b">
            Anf. 55 Statsrådet PETER NORMAN (M):
          </note>
          <u who="unknown" xml:id="i-31f5d1ea7705b606-3" n="c99e74ad">
            <seg n="b03340fc">
              Fru talman! Ulla Andersson har frågat mig när jag avser att ta
              initiativ till en utvärdering av bolånetaket.
            </seg>
          </u>
          <note n="18b05e76">
            Bolånetaket infördes för cirka två år sedan som en rekommendation
            av Finansinspektionen. En första utvärdering presenterades av
            FI i mars 2012. En andra utvärdering väntas i mars i år då FI
            publicerar den så kallade Bolånerapporten. Behovet av ytterligare
            utvärdering prövas löpande.
          </note>
          <u who="unknown" xml:id="i-4099e0029f28ce5a-3" n="c99e74ad">
            <seg n="9fe3cc48">
              Vidare har Ulla Andersson frågat mig om jag anser att den höga
              privata skuldsättningen är ett fortsatt problem och vilka åtgärder
              som i så fall ska föreslås.
            </seg>
            <seg n="2fd0c127">
              Hushållens skuldsättning har ökat under lång tid. Ökningstakten
              har dock mattats av de senaste åren. FI ser också tecken på att
              belåningsgraderna vid bostadsköp minskar för första gången på
              tio år. Det finns fortfarande anledning att vara bekymrad och
              vi följer noga utvecklingen. Regeringen har skärpt kraven på bankerna
              avseende kapitaltäckning. Därtill har FI infört ett bolånetak
              och föreslagit en skärpning av riskvikterna för bolån. Behovet
              av ytterligare åtgärder prövas löpande.
            </seg>
            <seg n="1c839875">
              Slutligen har Ulla Andersson frågat mig om jag avser att ta initiativ
              till införande av amorteringskrav på nya lån.
            </seg>
            <seg n="51f251d2">
              Lagstadgade amorteringskrav tycker jag inte är rätt väg att gå
              utan riskerar att försvåra återhämtningen i svensk ekonomi. Att
              lagstifta om amorteringskrav är dessutom förenat med betydande
              svårigheter. För det första är det svårt att utforma kravet på
              ett sätt som inte är enkelt att kringgå. För det andra kan det
              finnas situationer i livet där det är högst rimligt att avvakta
              med att amortera på bolån, exempelvis vid ett tillfälligt arbetsuppehåll
              på grund av studier eller sjukdom.
            </seg>
          </u>
          <note type="speaker" n="f1d7bb76">
            Anf. 56 ULLA ANDERSSON (V):
          </note>
          <u who="ulla_andersson_ab2816" xml:id="i-4c4ba213b8d9b759-0" n="545c75c4" next="i-8f503f01737478ee-0">
            <seg n="e07b9d8f">
              Fru talman! Vänsterpartiet stod bakom bolånetaket när det infördes,
              även om vi menade att amorteringskrav på nya lån med en belåningsgrad
              över 75 procent vore ett bättre instrument. Majoriteten förordade
              dock ett bolånetak, och vi ställde oss bakom förslaget eftersom
              det var viktigt för oss att åtgärder sattes in för att dämpa prisuppgången
              på bostäder och den höga belåningsgraden.
            </seg>
            <seg n="8cd08b54">
              Vi förde samtidigt fram krav på investeringsstöd till nybyggnation
              av hyresrätter, eftersom en grundläggande orsak till den ökade
              skuldsättningen är bostadsbristen. Hushållens skuldsättning har
              ökat mer än inkomsterna sedan mitten av 1990-talet. Skulderna
              uppgår till 170 procent av inkomsterna, och Sverige ligger på
              en föga imponerande femteplats på listan över hushållens skuldsättning.
              Vi ligger till exempel före både Portugal och Spanien, och hushållens
              skulder för bolån har blivit tre gånger så stora på tio år i nominella
              termer och uppgår nu till drygt 2 500 miljarder.
            </seg>
            <seg n="39dac17c">
              En av huvudorsakerna är att bostadsrätterna har ökat medan antalet
              hyresrätter har minskat, och 65 procent av invånarna bor i en
              kommun med bostadsbrist. Självklart bidrar också det låga ränteläget
              till den högre skuldsättningen, liksom att lönernas andel av produktionsresultaten
              har sjunkit genom åren.
            </seg>
            <seg n="a6442683">
              Prisökningen i Sverige har knappt varit i takt med Irlands och
              Spaniens de senaste tio åren, men här har priserna fortsatt att
              stiga. Bara Hongkong och Sydafrika har haft högre prisuppgång.
              Bankerna kalasar och har ökat sina bolånemarginaler, som slår
              nya rekord.
            </seg>
            <seg n="b6c97458">
              Bolånetaket blev kanske inte den prisdämpare som man hoppades
              på när det infördes, därav min interpellation. Framför allt trodde
              man att priserna skulle dämpas i de dyra områdena i storstäderna,
              men så blev det inte. Siffror från Svensk Mäklarstatistik visar
              att bostadsrätterna steg med 8 procent under fjolåret. Framför
              allt har priserna på små lägenheter ökat kraftigt, med hela 14
              procent under fjolåret. Däremot påverkade det prisutvecklingen
              i mindre städer, verkar det som.
            </seg>
            <seg n="a755275c">
              Om vi tittar på nya bolånetagares skulder ser vi väldigt oroväckande
              siffror, som visar att amorteringskrav på nya lån vore rimligt.
              Utanför storstäderna är belåningsgraden på nya lån 400 procent
              i förhållande till disponibla inkomster. I Göteborg är den drygt
              500 procent och i Helsingfors hela 600 procent.
            </seg>
            <seg n="7045d7db">
              Nästan 60 procent av nya bolånetagare har amorteringsfria lån,
              och de allra flesta hushåll som lånar för första gången amorterar
              alltså inte. 20 procent har lån som amorteras på mindre än 50
              år. Det betyder att de troligtvis aldrig kommer att äga sin bostad
              och att banken kommer att fortsätta tjäna stora summor pengar
              på deras bostadsköp, på den troligtvis största investering de
              någonsin kommer att göra i sina liv. Så ser Sverige ut i dag.
            </seg>
            <seg n="eb7ad69b">
              Mäklarsamfundet har visat att unga och de med låga inkomster
              nästan helt har försvunnit från bostadsmarknaden sedan bolånetaket
              infördes. Man menar också att bankerna mer kollar om man klarar
              kontantinsatsen än om man klarar av lånen. Man menar också att
              det har haft en stor effekt på orter, så att nybyggnationen minskar,
              framför allt i regioner med lägre tillväxt. Man menar också att
              unga som inte har föräldrar som klarar av den högre kontantinsatsen
              drabbas väldigt hårt. Slutsatsen är att bolånetaket behöver följas
              upp, och det vill också Vänsterpartiet.
            </seg>
            <seg n="21443f14">
              Jag tycker att det är bra att Finansinspektionen följer upp detta
              årligen, men vi menar också att en utvärdering vore mer rimlig.
              Jag kommer att återkomma till varför vi tycker att det är viktigt
              med en heltäckande utvärdering av bolånetaket och på vilka punkter
              vi tycker att det ska ingå.
            </seg>
          </u>
          <note n="1d1dee9e">
            Ajournering
          </note>
          <note n="93c36aa7">
            Kammaren beslutade kl. 15.59 på förslag av förste vice talmannen
            att ajournera förhandlingarna till kl. 18.00.
          </note>
          <u who="ulla_andersson_ab2816" xml:id="i-8f503f01737478ee-0" n="545c75c4" prev="i-4c4ba213b8d9b759-0">
            <seg n="3e6eaa62">
              Återupptagna förhandlingar
            </seg>
          </u>
          <note n="219e3752">
            Förhandlingarna återupptogs kl. 18.00.
          </note>
          <note n="a984e051">
            10 § (forts.) Svar på interpellation 2012/13:268 om bolånetak
            och amorteringskrav
          </note>
          <note type="speaker" n="41418a7e">
            Anf. 57 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-21" n="c99e74ad">
            <seg n="49852575">
              Herr talman! Låt mig använda detta anförande till att prata lite
              om amorteringar och hushållens skuldsättning.
            </seg>
            <seg n="875ef541">
              Jag tycker att nivån på hushållens skuldsättning är en svår fråga
              att analysera och att tycka till om. Den ökar mer än bnp har gjort
              under ganska många år och är nu uppe i 170 procent av den disponibla
              inkomsten. Å andra sidan har hushållen tillgångar som är betydligt
              större, åtminstone två till tre gånger så stora. Då är frågan:
              Hur ska man se på det här med en uppblåst balansräkning för hushållen?
            </seg>
            <seg n="ae6a0d54">
              De stora organisationer som bedömer svensk ekonomi då tänker
              jag på IMF, OECD och EU sätter en röd varningsflagg för hushållens
              skuldsättning. Tydligen tycker folk utanför vårt land, som tittar
              på Sverige, att det här är en anmärkningsvärt hög siffra. Det
              tycker jag att man får ta till sig.
            </seg>
            <seg n="755f8a2b">
              Sedan finns det inslag i amorteringsdebatten som jag inte riktigt
              tycker om. Det finns ibland ett moralistiskt inslag som jag inte
              tycker hör hemma där. Däremot är min uppfattning att vi hade en
              sundare kultur vad gäller amorteringar för en generation sedan
              det gäller våra föräldrars generation än vad vi har i dag. Man
              skjuter upp mycket av de bördor som man någon gång ändå måste
              betala.
            </seg>
            <seg n="9a6f3e6d">
              Men säg att ett hus kostar 5 miljoner eller något sådant. När
              man blir pensionär är det inte heller rimligt, tycker jag, att
              hela förmögenheten ska vara uppbunden i en fastighet. Det rimliga
              är väl ändå att man lever upp sina pengar eller skänker bort dem
              till barn eller så och inte binder fast dem i ett boende.
            </seg>
            <seg n="0a6e7f46">
              Av alla de här skälen tycker jag att amortering är svårt.
            </seg>
            <seg n="71941be6">
              Man har nyligen infört en amorteringslag i Holland. Där har man
              valt att ha en rak amortering på 30 år. Jag har räknat lite på
              det. Om man har ett lån på 3 miljoner kronor, vilket inte är ovanligt
              i Helsingforsstrakten i alla fall, ska man betala 8 300 i månaden
              i amortering. Det är en våldsamt stor siffra för de allra flesta
              hushåll. Och om man har 6 miljoner i lån det här är linjärt är
              det 16 600 i amortering varje månad. Det här inser alla är ett
              problem för enskilda hushåll, men det är också ett problem för
              makroekonomin. Man skulle dra undan väldigt mycket pengar från
              konsumtion som skulle påverka bnp på ett dramatiskt sätt.
            </seg>
            <seg n="ded17b64">
              Av de här skälen tror inte jag på något slags lagstiftning om
              amortering. Dessutom, som jag sade tidigare, finns det ibland
              starka skäl att inte amortera. Det kan till exempel vara när man
              går en utbildning eller när man är sjuk. Man kanske separerar
              från sin sambo, make eller maka.
            </seg>
            <seg n="20384719">
              Jag ser gärna en liten beteendeknuff i rätt riktning för att
              få folk att amortera mer, men jag tror inte på en lagstiftning
              om rak amortering.
            </seg>
          </u>
          <note type="speaker" n="49427c1a">
            Anf. 58 ULLA ANDERSSON (V):
          </note>
          <u who="ulla_andersson_ab2816" xml:id="i-5567d6bd72fc257d-0" n="545c75c4">
            <seg n="d77f3078">
              Herr talman! Tack, statsrådet, för svaret! Jag ställde tre frågor.
            </seg>
            <seg n="d9c2544c">
              Jag undrade om statsrådet ville ta initiativ till en utvärdering
              av bolånetaket. Det avser statsrådet inte att göra. Han menar
              att Finansinspektionens årliga uppföljning är tillräcklig.
            </seg>
            <seg n="008ac0a4">
              Jag frågade statsrådet om han ansåg att den privata höga skuldsättningen
              är ett fortsatt problem och vilka åtgärder som han i så fall tänker
              vidta. Statsrådet säger att han följer frågan om den höga skuldsättningen
              och att den är problematisk men att han inte anser att det behöver
              vidtas några andra åtgärder.
            </seg>
            <seg n="e929a472">
              Därmed vill han inte heller se ett amorteringskrav på nya lån
              vi tycker att det är rimligt när det är en belåningsgrad på över
              75 procent. Han ser problem med förslaget.
            </seg>
            <seg n="eb8a7678">
              Vi kan titta på bolånetaket, som skulle vara ett sätt för Sverige
              att sätta press på prisernas utveckling. Men det handlade också
              om att minska hushållens skuldsättning. Man kan då säga att bopriserna
              inte har minskat speciellt mycket, framför allt inte i Helsingfors
              och i storstäderna. När det gäller bostäder över lag har prisökningen
              varit 8 procent. För mindre bostadsrätter har den varit hela 14
              procent. Och hushållens skuldsättning ser enormt hög ut även framöver,
              eftersom nya lån tas.
            </seg>
            <seg n="51c4c097">
              I Helsingfors till exempel har man en belåningsgrad på 600 procent
              i förhållande till den disponibla inkomsten. I landet i stort
              är det 400 procent. Över 60 procent amorterar inte alls på sina
              nya lån. 20 procent har amorteringar på mindre än 50 år. Man kommer
              alltså nästan aldrig att bli skuldfri.
            </seg>
            <seg n="9cc4f8bc">
              Det tycker vi är problematiskt. Därför menar vi att det vore
              bra med en utvärdering av bolånetaket. Men det handlar också om
              att bolånetaket har fått effekter som jag inte tror att vi riktigt
              hade förväntat oss när vi införde det. Och även om Finansinspektionen
              följer upp bolånetaket kontinuerligt för att se hur det påverkar
              menar jag att man inte tar det helhetsgrepp som man faktiskt behöver.
            </seg>
            <seg n="255f852f">
              Det vi behöver veta är vilka som har utestängts från bolånemarknaden
              på grund av lånetaket. Vi får signaler om att det är unga men
              också ekonomiskt utsatta grupper eller svaga grupper. Vilka effekter
              har det fått för individen och gruppen? Hur har flyttströmmarna
              påverkats? Kan folk flytta dit jobben finns? Troligtvis inte eftersom
              priserna är höga och vi har ett bolånetak som gör att man måste
              in med en hög kontantinsats.
            </seg>
            <seg n="8d3bd5fa">
              Vilka regionala effekter har bolånetaket fått? Det visar sig
              att på de orter där det kanske inte har varit så stor prisutveckling
              har man fått en större effekt när det gäller dämpning av priserna.
            </seg>
            <seg n="d0f5cc1c">
              Hur har det påverkat bostadsrätter och villor? Vi hör att det
              har blivit en väldigt hög prisökning på små bostadsrätter. Vi
              ser att husmarknaden har påverkats kraftigt. En halvering av beviljade
              bygglov på två år gör det väldigt svårt för nybyggnation av hus.
            </seg>
            <seg n="038287b5">
              Vi hör också om att blancolånen eventuellt kan ha ökat. Vi vet
              inte, men det ska Finansinspektionen titta på. Vi hör att SBAB
              och andra banker har ganska mycket blancolån. Sedan får vi höra
              att bankerna flyttar fokus från möjlig återbetalningsförmåga till
              möjlig kontantinsats.
            </seg>
            <seg n="b720016c">
              Allt det här menar jag tyder på att vi borde ta ett helhetsgrepp
              om bolånetaket och se om det är det rätta instrumentet eller om
              det behöver justeras eller om vi behöver vidta någon annan åtgärd.
            </seg>
            <seg n="3e2251a6">
              En annan åtgärd menar jag är ett amorteringskrav på nya lån när
              det är en belåningsgrad över 75 procent. Det är en rimlig åtgärd
              eftersom vi ligger på femte plats när det gäller mest skuldsatta
              hushåll.
            </seg>
            <seg n="280c6416">
              Statsrådet menar att vi skulle strama åt den konsumtion som vi
              behöver ha i den ekonomiska kris som är. Men samtidigt kan vi
              se att Riksbanken inte vågar sänka räntan på grund av hushållens
              höga skuldsättning. Det måste ju ha en större åtstramande effekt
              på ekonomin än om vi skulle införa ett amorteringskrav på nya
              lån när det är en belåningsgrad över 75 procent. En utebliven
              räntesänkning kostar ju tiotusentals jobb, helt enkelt, vilket
              jag inte tror att ett amorteringskrav gör. Och Riksbanken har
              varit tydlig med att man behöver nya politiska beslut som påverkar
              hushållens skuldsättning. Därför tycker jag inte att statsrådets
              argumentation håller.
            </seg>
          </u>
          <note type="speaker" n="53cdd89c">
            Anf. 59 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-22" n="c99e74ad">
            <seg n="76ec25bd">
              Herr talman! Jag kan lugna Ulla Andersson med att säga att bankerna
              själva nu har en norm att man ska amortera om lånet är över 75
              procent av marknadsvärdet på huset. Om man har ett lån som är
              över 75 procent är rekommendationen från bankerna att det ska
              amorteras. Det finns alltså redan. Hur uppfyllelsegraden är vet
              jag inte, men här finns en frivillig överenskommelse bland bankerna
              som är initierad av oss genom diskussioner med bankerna.
            </seg>
            <seg n="c8fbdabb">
              Det är några saker som jag inte är riktigt överens med Ulla Andersson
              om. När jag först fick frågan om en utvärdering tänkte jag: Inspektionen
              gör den här utvärderingen redan, och det kommer en ny i mars.
              Jag förstod inte riktigt vad frågan handlade om. Nu förstår jag
              mer vad Ulla Andersson är ute efter. Låt oss se på den utvärdering
              som kommer nu i mars. Finns det skäl att göra en bredare utvärdering
              utesluter jag inte alls detta. Låt oss återkomma till den frågan
              när vi har utredningen i vår hand och se om det är några saker
              som vi kanske till och med kan komma överens om att utreda vidare.
            </seg>
            <seg n="56dc6f62">
              Jag tycker inte att man ska vara skuldfri när man blir gammal.
              Om jag ska vara krass tycker jag som sagt inte att de pengar man
              har tjänat ihop under ett liv bör bindas i en dyr fastighet när
              man dör. Jag tycker att det är bättre att använda de pengar man
              har tjänat ihop under ett liv och göra roliga saker för dem än
              att ligga där på dödsbädden och se ett skuldfritt hus segla i
              väg.
            </seg>
            <seg n="c11252f2">
              I frågan om man ska vara skuldfri eller inte kanske vi är oense,
              för jag tycker inte att man ska eftersträva en skuldfrihet när
              man blir gammal. Vad gäller amorteringar är vi nog inte så oense,
              men jag tror inte på en regelmässig amortering i enlighet med
              de argument jag just anförde. Det finns ett stort antal lägen
              i livet där det inte är lämpligt. Om man har ett år kvar på sin
              högskoleutbildning och sedan räknar med att få ett ganska bra
              jobb och köper en bostadsrätt, då tycker jag till exempel inte
              att man ska amortera det första året. Det gäller också om man
              blir arbetslös, ensamstående, sjuk och så vidare.
            </seg>
            <seg n="21fa5dac">
              Däremot tror jag att vi kan göra saker på amorteringssidan. Vi
              jobbar intensivt på departementet med andra typer av åtgärder
              som handlar just om att ändra beteendet så att man får lite av
              det som Ulla Andersson och jag egentligen är ute efter. Man ska
              få folk att amortera mer, men man ska få det genom en beteendeförändring.
            </seg>
            <seg n="a21a7739">
              Jag är orolig, som jag ofta är, för att kunderna är i underläge
              i bankögonblicket, och jag tror att det är så att ganska många
              personer tar lån och i stället för att amortera på lånet köper
              finansiella produkter. Det kan vara aktier, fonder eller vad det
              nu är. För vissa kanske det är alldeles utmärkt, men för många
              är det ett bättre sparande att i stället för att köpa de här ofta
              dyra bankprodukterna amortera ned sina lån.
            </seg>
            <seg n="dc51512a">
              När det gäller detta finns det inte så många andra vägar än upplysning
              och utbildning, och här kommer vi tillbaka till våra program för
              att utöka till exempel kunskapen i privatekonomi redan i högstadiet
              och även i gymnasiet samt ge extra pengar till Finansinspektionen
              för projektet Gilla din ekonomi.
            </seg>
          </u>
          <note type="speaker" n="c3a6dc61">
            Anf. 60 ULLA ANDERSSON (V):
          </note>
          <u who="ulla_andersson_ab2816" xml:id="i-5567d6bd72fc257d-1" n="545c75c4">
            <seg n="edf8be4b">
              Herr talman! Tack, statsrådet! Jag kan väl säga att jag inte
              tror att statsrådet alls behöver vara orolig för att man ska vara
              skuldfri när man blir pensionär med tanke på den utveckling vi
              ser nu. Över 65 procent av de nya låntagarna amorterar inte alls,
              och 80 procent har en amorteringstid på över 50 år. Jag tror helt
              enkelt att vi slipper den oron.
            </seg>
            <seg n="ba18acdf">
              Jag tycker att det är mer oroväckande att skuldsättningen och
              skuldutvecklingen ser ut som den gör, och jag tycker fortfarande
              inte att argumentationen håller. Visst, det kan vara krångligt,
              men det visar vi också att bolånetaket har varit. Vi ser även
              en utveckling på blancolånesidan och så vidare. Man kan införa
              undantag och sådant även i en amortering om så skulle vara, för
              den här frivilliga rekommendationen för bankerna kan man säga
              inte följs riktigt med tanke på de siffror jag nyss nämnde.
            </seg>
            <seg n="a359364a">
              Jag är mycket orolig för att Riksbanken säger sig inte kunna
              sänka reporäntan på grund av hushållens skuldsättning. Sedan kan
              vi diskutera målsättning och sådant för Riksbanken, men Riksbanken
              är väldigt tydlig med att de saknar politiska beslut för att kunna
              sänka reporäntan. Detta tycker jag är mycket, mycket allvarligt.
            </seg>
            <seg n="56f9ccef">
              Lars E O Svensson har räknat ut att det handlar om ungefär 65
              000 jobb på grund av att räntan hålls så pass hög som den gör
              på grund av hushållens skuldsättning. Jag tycker därför att statsrådet
              har ett väldigt stort ansvar när han säger att han inte tänker
              vidta några ytterligare åtgärder. Jag skulle verkligen vilja höra
              hur han ser på Riksbankens agerande i den här frågan och sitt
              eget ansvar utifrån det i så fall.
            </seg>
            <seg n="ced1a785">
              Till slut kan jag säga att jag är glad över att statsrådet ändå
              öppnar för en utvärdering av bolånetaket. Ibland kanske interpellationerna
              är kortare än de skulle vara, men jag tycker att de signaler vi
              har fått från olika håll från Mäklarsamfundet, olika mäklarbyråer,
              småhusbranschen och också från andra visar på att tydliga utestängningseffekter
              och andra effekter som kanske inte alltid var de avsedda med bolånetaket
              faktiskt behöver utvärderas.
            </seg>
          </u>
          <note type="speaker" n="6f0ee610">
            Anf. 61 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-23" n="c99e74ad">
            <seg n="6e209bfc">
              Herr talman! Ulla Andersson säger att bolånetaket eventuellt
              stänger ute ungdomar. Det var precis det som var meningen, vill
              jag påstå. Meningen med inspektionens bolånetak var att skydda
              konsumenter. Det var ett konsumentskyddsargument som fördes fram,
              och det var att man inte ville att folk med mycket låga inkomster
              och mycket låga tillgångar skulle skuldsätta sig för mycket. Det
              var själva argumentet för bolånetaket, och tycker man att det
              argumentet är rimligt måste man också acceptera att vissa grupper
              inte kommer att kunna köpa bostäder som man kanske kunde tidigare.
              Det ligger i sakens natur.
            </seg>
            <seg n="607d8468">
              Vad gäller Riksbanken är det väl så att Ulla Andersson och andra
              i oppositionen har privilegiet att tycka till väldigt mycket om
              Riksbanken. Det har jag av naturliga skäl svårare att göra. Jag
              lämnar penningpolitiken till Riksbanken.
            </seg>
            <seg n="3f5bf245">
              Jag vill bara upprepa att det inte är så att jag inte ser hushållens
              skuldsättning som något problem alls tvärtom. Jag tycker att den
              är hög. Jag tar till mig de bedömningar som kommer från utländska
              observatörer som IMF, OECD och EU. Vi har planer på att agera
              för att få i gång mer amortering än man har i dag.
            </seg>
            <seg n="0b5e81b2">
              Jag tror dock på en annan teknik, det vill säga, jag tror inte
              på en regelmässig amorteringslag, utan jag tror mer på åtgärder
              som handlar om att ändra kundernas beteende vad gäller amortering,
              och jag vill påstå att vi i närtid kommer att komma med ett sådant
              förslag som i bästa fall lyckliggör även Ulla Andersson.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="621b6eb3">
            11 § Svar på interpellation 2012/13:269 om bolånen
          </note>
          <note type="speaker" n="593302c9">
            Anf. 62 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-24" n="c99e74ad">
            <seg n="9f48b5a8">
              Herr talman! Ulla Andersson har frågat mig om jag är villig att
              öka bankkundernas makt och minska deras bolånekostnader genom
              ett antal specifika åtgärder.
            </seg>
            <seg n="93ff900a">
              Jag delar Ulla Anderssons bild av att bolånekunderna i dag har
              ett betydande informationsunderläge. I allt väsentligt delar jag
              även Ulla Anderssons principiella syn på att bankernas finansieringskostnader
              och bolånemarginaler bör vara tydliga för konsumenten.
            </seg>
            <seg n="63f699a2">
              Bankernas finansiering av bolån sker på olika sätt, bland annat
              genom inlåning och genom utgivning av säkerställda obligationer.
              Bankernas finansieringskostnad följer av den anledningen inte
              helt rörelser i Riksbankens reporänta och gör så allt mindre.
              Samtidigt är det rimligt att hushållen kan förstå hur bolåneräntan
              är kopplad till de finansieringskostnader som bankerna har, och
              det är önskvärt att bankerna öppet redovisar sina finansieringskostnader
              för bolån.
            </seg>
            <seg n="9fb75ab2">
              I syfte att öka kundernas insyn i hur utlåningsräntorna bestäms
              och ge konsumenterna en tydligare bild av förhandlingsutrymmet
              vid tecknande av bostadslån har Finansinspektionen fått i uppdrag
              att se över om bolåneinstituten bör åläggas att publicera finansieringskostnaden
              för olika typer av bolån med olika löptid. Finansinspektionen
              ska även överväga om bankerna bör åläggas att publicera finansieringskostnaden
              för en viss typ av bolån. Finansinspektionens redovisning ska
              även innehålla en handlingsplan för hur insatser kan genomföras
              och en tidsplan för detta. Uppdraget ska redovisas senast den
              1 augusti 2013.
            </seg>
            <seg n="a63d8951">
              Regeringen har även gett Finansinspektionen i uppdrag att sedan
              i maj 2012 varje kvartal analysera och redovisa hur bland annat
              bolånemarginaler och finansieringskostnader utvecklas. Genom detta
              stärks transparensen i fråga om bankernas långivning och marginaler.
            </seg>
            <seg n="f7f8d04f">
              Den nuvarande beräkningsmodellen för bolån kan leda till orimligt
              höga kostnader för den enskilde låntagaren vid förtida inlösen
              av lån, särskilt vid långa bindningstider. Därför har det inletts
              ett lagstiftningsarbete som syftar till att ta fram en mer rättvis
              och enkel modell som ska minska både kostnaderna för låntagaren
              och de inlåsningseffekter som kommer sig av att det kan bli för
              dyrt att byta bank.
            </seg>
            <seg n="aedada41">
              Det är högst rimligt att bankerna ger tydlig information till
              kunden om villkoren och eventuella tidpunkter för ränteändringar.
              Det är dessutom i överensstämmelse med konsumentkreditlagen. Kunden
              ges därigenom möjlighet att bevaka sin rabatt och ta ställning
              till om det finns anledning att initiera en omförhandling av låneavtalet.
              Regeringen följer frågan noga och behovet av ytterligare åtgärder
              prövas löpande.
            </seg>
          </u>
          <note type="speaker" n="b52c2443">
            Anf. 63 ULLA ANDERSSON (V):
          </note>
          <u who="ulla_andersson_ab2816" xml:id="i-5567d6bd72fc257d-2" n="545c75c4">
            <seg n="d47a09c5">
              Herr talman! Tack, statsrådet, för svaret!
            </seg>
            <seg n="294b53a0">
              Bostadsbristen har ju lett till en kraftigt ökad skuldsättning,
              och bankerna gnuggar självklart händerna av förtjusning samtidigt
              som människor tvingas betala förmögenheter i räntor. De som köper
              sin bostad kommer troligtvis inte någon gång under sin livstid
              att äga den bostad de köpt eftersom de inte har möjlighet att
              amortera ned sina lån. I stället kommer de att få se banken som
              ägare till bostaden.
            </seg>
            <seg n="23e119d1">
              Som jag sade tidigare är det ungefär 60 procent av de nya bolånetagarna
              som inte amorterar. I Helsingfors är skuldsättningen så hög som
              600 procent av den disponibla inkomsten för nya bolånetagare.
              Och hushållens kostnader för bolån ökar. På två år har hushållens
              kostnader för bolån ökat med över 30 procent. I Helsingfors har
              barnfamiljer fått se sina kostnader öka med 3 000 kronor i månaden.
              Det är en ökning med drygt 40 procent.
            </seg>
            <seg n="a428c700">
              Bankernas vinster på bolånen bara ökar och ökar. Vinsten på ett
              bolån på 1 ½ miljon ökade med 15 procent på ett kvartal i fjol
              höst. Jag har svårt att förstå varför folk ska tvingas betala
              övervinster till bankerna för att de måste ha ett boende. Det
              kan handla om så mycket som mellan 5 000 och 10 000 kronor per
              år för ett bolån på en halv miljon, som enbart ska betalas för
              bankens vinst.
            </seg>
            <seg n="610fe32b">
              Enligt Finansinspektionen har bankernas nettomarginal på nya
              tremånaderslån ökat med ca 300 procent under de senaste två åren.
              Statsrådet och jag är överens om att bolånekunderna är i klart
              underläge när de förhandlar om sina lån, eftersom bankerna inte
              på något sätt redovisar för kunderna vilka kostnader de själva
              har, vilka påslag de gör eller vilken totalnivå påslaget görs
              utifrån. Därför har vi presenterat fem olika förslag för att pressa
              kostnaderna för bolånekunderna, och fyra av dessa verkar statsrådet
              och jag vara överens om. Det är bra, men den viktigaste punkten
              verkar vi vara oense om, och den kommer jag att återkomma till.
            </seg>
            <seg n="0bc6c29c">
              Jag tycker ändå att det är bra att Finansinspektionen har fått
              i uppdrag att kvartalsvis analysera och redovisa bolånemarginalernas
              utveckling och bankernas finansieringskostnader samt att även
              öka transparensen kring bankernas långivning och kostnader för
              en viss typ av bolån. Statsrådet säger även att en ändrad lagstiftning
              är på gång i syfte att minska kostnaderna för inlösen av lån i
              förtid. Det är bra, men det har jag hört i drygt ett år nu så
              det verkar ta lite väl lång tid med den lagändring som jag tycker
              är väldigt nödvändig.
            </seg>
            <seg n="01333227">
              Bankernas bolånemarginaler fortsätter ju att öka trots regeringens
              olika initiativ. Enligt en rapport Finansinspektionen släppte
              i augusti i fjol var bolånemarginalerna då de högsta på tio år.
              Det är förskräckande siffror. I absoluta tal har bankernas gemensamma
              räntenetto ökat med 11 procent sedan andra kvartalet 2011, vilket
              motsvarar ett överskott på 27 miljarder på tre månader. Det är
              enorma belopp helt enkelt.
            </seg>
            <seg n="f671ea3b">
              Det är därför vi har lagt fram förslaget man har en liknande
              modell i Finland att bankerna genom föreskrifter ska tvingas erbjuda
              kunderna ett låneavtal som utgår från reporäntan. Då utgör reporäntan
              ett golv för bankens och kundens förhandling. Vi menar att den
              låneformen ska erbjudas alla bolånekunder och strikt utgå från
              reporäntan. Sedan får bankerna redovisa alla eventuella påslag
              skriftligen. Kunderna får då ett väldigt tydligt underlag som
              de sedan kan gå vidare med och även förhandla med andra banker
              utifrån. Man ser vilka administrationskostnader, vilka upplåningskostnader,
              vilka vinster och så vidare banken tar ut. Man får en starkare
              ställning som bolånekund helt enkelt.
            </seg>
            <seg n="861c90a8">
              Den här modellen finns som sagt redan i Finland, och jag tycker
              att det vore värt att pröva att införa en sådan här modell, för
              jag tror faktiskt att det skulle sätta en press nedåt på bolånekundernas
              kostnader för sina räntor och därmed också minska bankernas vinster,
              vilket jag tycker är mycket rimligt utifrån de nivåer de faktiskt
              har i dag. Därför är jag lite besviken på att statsrådet fortfarande
              avvisar det förslaget. Jag hoppas väl att det även där kan komma
              en ändring i frågan.
            </seg>
          </u>
          <note type="speaker" n="317d6569">
            Anf. 64 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-25" n="c99e74ad">
            <seg n="03dc142e">
              Herr talman! Huvudskälet till att jag inte tycker att det här
              är en så bra idé är ju att bankerna inte har reporäntan som sin
              finansieringskostnad, utan de har andra typer av kostnader som
              finansieringskostnad. Därmed kan man missleda kunden. Det kan
              till och med bli så att kunden får betala ett högre pris än han
              annars skulle ha gjort i och med att bankerna kan motivera ett
              högre uttag av marginaler med att reporäntan har gått upp, även
              om denna inte ligger till grund för bankernas finansiering.
            </seg>
            <seg n="177ac251">
              Jag förstår vad Ulla Andersson är ute efter, men jag tror att
              den utformning som Ulla Andersson föreslår inte skulle gagna kunderna.
              Tvärtom skulle det eventuellt kunna leda till att kunderna får
              det sämre. Därför är jag inte villig att i alla fall för dagen
              gå med på denna idé.
            </seg>
            <seg n="80caecae">
              Låt mig berätta lite om hur jag ser på den övergripande frågan.
              Bankerna har alltså, som vi är helt överens om, ett informationsöverläge
              gentemot kunderna. Tricket att lösa upp de här bankvinsterna är
              ju att kunden blir mer kunnig och mer självsäker och är villig
              att bryta en bankrelation som han kanske har haft under många
              år.
            </seg>
            <seg n="d77aae47">
              Det här kan man göra på flera olika sätt. Ett är att som politiker
              bilda opinion kort och gott, säga att det här är orimligt och
              så vidare. Det har finansministern gjort under ett antal år och
              även jag i någon mening, och jag vill påstå att en morgontidnings
              räntekarta är en utlöpare av den här diskussionen. Det är jättebra,
              för den här morgontidningens räntekarta är en stor hjälp, framför
              allt för folk i storstäderna, men inte bara för dem faktiskt utan
              även för andra.
            </seg>
            <seg n="5ce87cea">
              Det andra är starka kunder. Det var vi inne på förut, det vill
              säga utbildning i privat ekonomi redan på högstadiet, studiecirklar,
              gärna i form av konceptet Gilla din ekonomi som Finansinspektionen
              använder sig av, och gärna extra pengar till konsumentorganisationer
              som gör att kunderna känner sig starkare och får lite mer råg
              i ryggen när de går in på bankkontoret.
            </seg>
            <seg n="47d28ea7">
              Vi har också olika uppfattningar när det gäller om staten ska
              äga en bank eller inte, här i form av SBAB. Nu äger staten den
              här banken, och då tror jag att vi kan vara ganska överens om
              att vi ska använda den bank vi har på ett så bra sätt som möjligt.
              Nu har vi lyckats få SBAB att ge ut enkla fondprodukter. Det är
              alldeles utmärkt. Vardagsbank är någonting som SBAB försöker lansera.
              Det tycker jag är jättebra. Man försöker också med ganska goda
              inlåningsräntor ge möjlighet till inlåning i banken. Det är här
              som de stora bankerna har det stora försteget mot SBAB. De får
              billigare inlåning och kan därmed ge mer konkurrenskraftiga priser,
              även om bankerna tjänar mycket pengar.
            </seg>
            <seg n="1371ed7e">
              Det tredje steget i SBAB är att möjliggöra betalningar. Kan man
              möjliggöra betalningar i SBAB blir SBAB en fullsortimentsbank
              som förhoppningsvis kan ta ännu mer kunder, erbjuda ännu mer konkurrenskraftiga
              priser och därigenom bli en ännu större utmanare till banksystemet.
              SBAB skall användas på ett så bra sätt som möjligt. Det händer
              väldigt mycket på SBAB nu jämfört med hur det var för bara några
              år sedan.
            </seg>
            <seg n="01f5a67c">
              Sedan kan jag lugna Ulla Andersson med att arbetet med ränteskillnadsersättningen
              är inne i sitt slutskede. Det visar att det är väldigt komplicerat,
              både ekonomiskt och inte minst juridiskt, att hitta en lösning
              för detta. Men den lösning som kommer att presenteras kommer att
              göra det både enklare och billigare för kunden att byta bank,
              för det här tror jag är en av de största faktorerna när det gäller
              varför man är kvar i en bank och inte byter till en konkurrent.
            </seg>
          </u>
          <note type="speaker" n="365471f6">
            Anf. 65 ULLA ANDERSSON (V):
          </note>
          <u who="ulla_andersson_ab2816" xml:id="i-5567d6bd72fc257d-3" n="545c75c4">
            <seg n="c345e83c">
              Herr talman! Det är bra att lagstiftningen är på gång, statsrådet.
              Jag hoppas verkligen att det är ganska snart, eftersom jag tycker
              att man blir lite otålig i sin väntan på de olika förslagen, och
              de är absolut nödvändiga för att det ska komma till stånd en förändring
              och att bolånekundernas makt på så sätt kan öka.
            </seg>
            <seg n="91be7d27">
              Däremot blir jag lite orolig när statsrådet säger att vårt förslag
              att genom föreskrifter tvinga bankerna att utgå från reporäntan
              i sina förhandlingar med bolånekunderna inte är någon bra idé.
              Vidare säger statsrådet att finansieringskostnaderna för bankerna
              inte alltid följer reporäntan. Där är han av en annan uppfattning
              än riksbankschefen Ingves som menar att det historiskt sett har
              varit så, och jag tror att det också fortsättningsvis kommer att
              vara så. Men jag menar också att bolånekunden inte ska behöva
              ta ansvar för bankernas olika finansieringsmodeller. Jag menar
              att det är viktigare att bolånekunderna faktiskt har mer makt
              i sin förhandling med banken än de har.
            </seg>
            <seg n="1978ab38">
              Jag blir också orolig när statsrådet säger att det inte är någon
              bra idé utan att det som vi har är bättre och att man genom utbildning
              ska stärka bolånekunderna. Men bankernas vinster, 27 miljarder
              i vinst på bolån på tre månader, tycker jag är övermaga och det
              gör mig djupt orolig. Jag tycker att det är utsugning av de bolånekunder
              de faktiskt har.
            </seg>
            <seg n="df575964">
              Bolånemarginalen har ju ökat med 300 procent på två år. Jag tycker
              att man politiskt har ett ansvar för att bistå bolånekunderna
              på olika sätt. Då tycker jag att det instrument som vi har presenterat,
              som man också använder i Finland och som faktiskt på olika sätt
              har varit bra där, kan vara värt att försöka även i Sverige. Statsrådet
              kan ändå inte tycka att det är rimligt att bankerna har sådana
              stora vinster på sina bolån som de har i dag.
            </seg>
            <seg n="e8891658">
              Även om man skulle ges en möjlighet att bryta sina lån i förtid
              och sänka den kostnaden vet också statsrådet att det är ett svårt
              mönster att bryta och att bankkonkurrensen i Sverige inte är så
              stor. Vi har de fyra storbankerna så att säga, även om SBAB säkert
              kan bli en viktigare spelare än de är i dag, vilket jag också
              hoppas på.
            </seg>
            <seg n="c5eef3e1">
              Jag tycker att statsrådet avfärdar förslaget lite lätt. Jag kan
              lägga till att Finland har amorteringskrav och att Finland ligger
              långt efter oss i skuldsättningsligan. Jag tror att det finns
              all anledning att titta på goda exempel runt omkring oss och inte
              vara rädda för att pröva dem.
            </seg>
            <seg n="1b6e5504">
              Förhoppningsvis kan finansmarknadsministern vakna till liv och
              tycka att det är ett bra förslag och inte vara negativ och säga
              att det inte är en bra idé. Han borde titta på de faktiska siffrorna.
              27 miljarder i vinst på tre månader på bolån är inte heller rimligt.
              Det är inte rimligt att en barnfamilj ska behöva jobba ihop 5
              00010 000 kronor per år bara för att banken ska få en vinst på
              deras lån. Det är en vinst som många gånger är mycket större än
              vad den någonsin skulle behöva vara.
            </seg>
          </u>
          <note type="speaker" n="7da7ff6b">
            Anf. 66 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-26" n="c99e74ad">
            <seg n="7190e439">
              Herr talman! Riksbankschefen säger, mycket riktigt, att det har
              varit så. Observera tempus! Det var till och med så att han sade
              att det var för ett tag sedan. Sedan har marknaden utvecklats
              mycket, och det är nu stor skillnad mellan bankernas finansieringskostnad
              och reporäntan.
            </seg>
            <seg n="a9c309b8">
              Mitt huvudsakliga argument är att jag tror att man kan förleda
              konsumenten om man använder en felaktig referensränta som inte
              är relevant för bankernas upplåningskostnad. Då tror jag att de
              illasinnade bankerna lurar kunderna än mer. Det är därför jag
              inte tycker att det är en bra idé.
            </seg>
            <seg n="e29938ff">
              Däremot tycker jag ofta att Ulla Andersson har bra idéer vad
              gäller bankerna. Det är inte så att jag säger nej till det mesta.
              Tvärtom. Jag tycker att det kommer bra idéer från Ulla Andersson
              och Vänsterpartiet för att göra marknaderna bättre på banksidan.
            </seg>
            <seg n="b4e0129f">
              Bankernas vinster är höga. Det är ibland svårt att dra ut en
              kronsiffra. De måste också kopplas till det kapital som bankerna
              binder. Man ser ofta att bankerna har åtminstone en avkastning
              på eget kapital som är över 10 procent till och med uppåt 15 procent.
              Detta är orimligt höga nivåer, och detta är tokigt av många olika
              skäl. Det jag har kritiserat tidigare och det gör jag fortfarande
              är att Nordea har som mål att få 15 procents avkastning. Om man
              sätter sådana mål blir det ett felaktigt och eventuellt osunt
              beteende i organisationen. Då ger man signaler till medarbetarna
              att en avkastning på 14 procent är ett misslyckande, vilket naturligtvis
              blir helt absurt. Det kan i sin tur leda till ett exceptionellt
              risktagande, vilket inte är bra för vare sig banken eller kunderna.
              Utan tvivel finns det skäl att vara kritisk mot bankernas höga
              mål för vinstmarginalerna.
            </seg>
            <seg n="76a90caf">
              Här tycker jag att man kan diskutera vad som ska göras åt detta.
              Vi tar in pengar till en stabilitetsfond, som Ulla Andersson vet.
              I dag finns över 40 miljarder kronor i den. Man kan diskutera
              ökad beskattning av finanssektorn. Bankernas tjänster är i dag
              i stor utsträckning momsbefriade.
            </seg>
            <seg n="f1ba7869">
              De förslag som kommer från Vänsterpartiet och andra är ofta att
              det ska läggas en transaktionsskatt på finansiella instrument,
              som har föreslagits från EU. Vi har haft en sådan skatt tidigare
              på 80-talet. Då försvann all handel till London. Som det ser ut
              nu kommer skatten i huvudsak att betalas av stora pensionsfonder,
              och skatten ska eventuellt gå till byråkraterna i Bryssel. En
              skatt från pensionärer till Brysselbyråkraterna är inget som jag
              förordar.
            </seg>
            <seg n="0cc1e4ce">
              Däremot utesluter jag inte att hitta andra typer av beskattningar
              för finanssektorn. Jag håller med om att den vinstnivå som bankerna
              har inte är sund. Vi får jobba på olika fronter, opinion, kundutbildning
              och eventuell beskattning, för att få marknaden att fungera bättre.
            </seg>
          </u>
          <note type="speaker" n="b7755fc8">
            Anf. 67 ULLA ANDERSSON (V):
          </note>
          <u who="ulla_andersson_ab2816" xml:id="i-5567d6bd72fc257d-4" n="545c75c4">
            <seg n="04d0145b">
              Herr talman! Statsrådet sade att han tror att man förleder kunderna
              genom felaktig referensränta.
            </seg>
            <seg n="cdada8e2">
              Vi säger att man ska utgå från reporäntan. Sedan får bankerna
              redovisa sina kostnader, det vill säga även sina egna upplåningskostnader
              eller kostnader för att ge ut lånet. Då blir det tydligt för kunden
              vilka olika påslag banken faktiskt har. Kunden får det också skriftligt,
              vilket stärker kundens ställning även gentemot andra banker och
              kan ställa bankerna mot varandra vilket skulle behöva göras i
              större utsträckning än vad som görs i dag. Det argumentet köper
              jag inte riktigt.
            </seg>
            <seg n="664275b3">
              Det är bra att statsrådet tycker att vi kan öka beskattningen
              av finanskapitalet. Det gläder alltid en vänsterpartist. Sedan
              kan jag också som vänsterpartist säga att jag tycker att det är
              tråkigt att det inte kommer fram fler förslag i debatten om frågorna
              om hushållens skuldsättning och hur man på olika sätt kan minska
              bankernas övervinster och få en mer sund finansmarknad. Det kunde
              vara fler som deltar. Men jag är glad att Peter Norman och jag
              ofta debatterar i kammaren och att vi på olika sätt kan mötas,
              även om vi också är oense emellanåt.
            </seg>
            <seg n="0a61043d">
              Just förslaget om reporäntan för bolånekunderna tycker jag är
              ett förslag väl värt att pröva. Det är mycket lättare för en kund
              att gå till banken och tala om hur stor reporäntan är. Banken
              kan erbjuda kunden ett lån med utgångspunkt från reporäntan och
              redovisa alla kostnader och påslag. Det är få som då skulle acceptera
              ett påslag med 15 procent i avkastning. Bolånehandläggarna på
              banken skulle få det lite svettigt att motivera påslaget. Sedan
              kan de säkert dölja det på olika sätt, men det kan följas upp
              från Finansinspektionens sida.
            </seg>
            <seg n="293cc540">
              Jag fortsätter att jobba på att driva opinion mot finansmarknadsministern
              i frågan och hoppas att jag får honom och andra med mig. Då kan
              det kanske komma till stånd en förändring så småningom.
            </seg>
          </u>
          <note type="speaker" n="c4faf956">
            Anf. 68 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-27" n="c99e74ad">
            <seg n="cb93f049">
              Herr talman! Till slut tror jag att vi ändå blev ense i frågan
              om upplåningskostnaden. Det uppdrag som inspektionen har fått
              är att se över om instituten bör åläggas att publicera sina finansieringskostnader
              för olika typer av bolån. Det menar jag är det viktiga.
            </seg>
            <seg n="0c20a276">
              Om man lyckas med detta, om de redovisar sina finansieringskostnader,
              blir frågan rörig om reporäntan blandas in. Det är finansieringskostnaden
              som är grundfrågan. Det är precis det jag har sagt åt inspektionen
              att undersöka i fråga om bolåneinstituten. Vi har konvergerat
              i våra synpunkter hoppas jag.
            </seg>
            <seg n="32a5a063">
              I övrigt tackar jag så mycket för interpellationen. Det är alltid
              roligt att diskutera med Ulla Andersson. Hon har både en stor
              kunskap och ett stort engagemang i bankfrågor, vilket jag verkligen
              högaktar. Jag tror att vi i många stycken är mer överens än vad
              det kan låta ibland.
            </seg>
            <seg n="3b459c47">
              Det är ett svårt problem med en marknad där kunden är i ett sådant
              underläge jämfört med leverantören. Jag tror att frågan måste
              angripas på många olika sätt på bred front. Man ska aldrig heller
              tro att man är klar, utan man måste hela tiden fortsätta. Finanssektorn
              är skicklig på att skapa nya produkter som ofta är betydligt svårare
              än de gamla, och den är också duktig på att marknadsföra produkterna
              i ett skimmer av att de ska ge större avkastning än vad de kommer
              att göra. Jag ser också fram emot fortsatta debatter.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="2515deb5">
            12 § Svar på interpellationerna 2012/13:277, 278 och 297 om Nuonaffären
          </note>
          <note type="speaker" n="a55daff9">
            Anf. 69 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-28" n="c99e74ad">
            <seg n="03229db0">
              Herr talman! Per Bolund, Jennie Nilsson och Fredrik Olovsson
              har med anledning av Vattenfalls köp av det holländska företaget
              Nuon ställt frågor till statsministern respektive finansministern.
              Per Bolund har frågat vilken information statsministern fick om
              Nuonaffären innan den genomfördes, om statsministern i förväg
              gav sitt godkännande till affären och om statsministern avser
              att ändra organiseringen av Regeringskansliet för att bättre hantera
              stora statliga företagsaffärer. Jennie Nilsson har frågat om statsministern
              haft kännedom om och godkänt affären. Slutligen har Fredrik Olovsson
              frågat finansministern om Finansdepartementet och finansministern
              kände till de varningar som förelåg inför Nuonaffären, vilken
              bedömning finansministern i så fall gjorde av relevansen i dessa
              varningar och vilket råd finansministern gav till statsministern
              och de partiledare som gav klartecken för affären.
            </seg>
            <seg n="e86a14b2">
              Då dessa interpellationer berör likartade frågeställningar besvaras
              de inom ramen för ett gemensamt svar.
            </seg>
            <seg n="aabc5416">
              Arbetet inom regeringen är så fördelat att det är jag som ska
              svara på interpellationerna.
            </seg>
            <seg n="cbc26c93">
              Av aktiebolagslagen följer att ett bolags styrelse ansvarar för
              och fattar beslut i samtliga bolagsfrågor som inte ägaren på bolagsstämma
              givit särskilda anvisningar om. Det ankommer därmed på styrelsen
              att ta det fulla ansvaret för förvaltningen av bolagets angelägenheter
              och att bedöma bolagets risker och ekonomiska ställning. Mot denna
              bakgrund har regeringen inte fattat något beslut avseende Vattenfalls
              förvärv av Nuon.
            </seg>
            <seg n="e5565679">
              Enligt statens ägarpolicy är de statliga bolagens styrelser skyldiga
              att inför särskilt viktiga avgöranden samordna sin syn i dessa
              frågor med företrädare för ägaren. Det är också styrelsens ansvar
              att bedöma i vilka fall som samordning bör ske. Även om samordning
              skett med ägaren är det alltjämt styrelsen som fattar och ansvarar
              för bolagets beslut.
            </seg>
            <seg n="2211d2ef">
              Vattenfalls förankring med ägaren inför bolagets förvärv av Nuon
              skedde genom att styrelsen samordnade sin syn på förvärvet med
              ägaren, som i detta fall företräddes av Näringsdepartementet och
              dess departementschef. Till stöd för sin bedömning av förvärvet
              av Nuon i februari 2009 hade ägaren i huvudsak två underlag, dels
              ett underlag från ett strategiarbete där större förvärv utvärderades,
              dels ett underlag från en oberoende konsult som gjort en bedömning
              av ett marknadsmässigt prisintervall för Nuon vid tidpunkten för
              förvärvet. Till grund för den senare konsultens bedömning låg
              olika värderingsmetoder, exempelvis diskontering av framtida förväntade
              vinster, noterade bolags marknadsvärde samt genomförda köp och
              försäljningar av jämförbara bolag inom energisektorn.
            </seg>
            <seg n="abbd2cf0">
              Sammanfattningsvis har således ägaren inför förvärvet av Nuon
              erhållit viss information från Vattenfall i en löpande ägardialog
              och även tagit fram ett eget underlag för att bilda sig en uppfattning
              om det föreslagna förvärvet. Däremot har regeringen inte fattat
              något beslut om Vattenfalls förvärv av Nuon. Detta beslut fattades
              av bolagets styrelse. Beslutet var dock förankrat hos ägaren genom
              ansvarigt statsråd, och därmed får regeringen anses informerad.
            </seg>
          </u>
          <note n="4075395c">
            Då Jennie Nilsson, som framställt interpellation 2012/13:278,
            anmält att hon var förhindrad att närvara vid sammanträdet medgav
            tredje vice talmannen att Eva-Lena Jansson i stället fick delta
            i överläggningen.
          </note>
          <note type="speaker" n="8ddc0fcc">
            Anf. 70 PER BOLUND (MP):
          </note>
          <u who="per_bolund_4dcd65" xml:id="i-f0f390c8ee1d0e72-0" n="48e7609f">
            <seg n="44241011">
              Herr talman! Jag har i min interpellation ställt tre olika frågor,
              och jag har riktat dem till statsministern. Anledningen till det
              är att jag tycker att det är han som är ansvarig för regeringens
              organisering och att det därför är rimligt att han svarar på frågorna
              hur han tycker att man ska organisera regeringen när stora affärer
              i hundramiljardersklassen ska genomföras.
            </seg>
            <seg n="beef2187">
              De frågor jag har ställt är: Vilken information fick statsministern?
              Gav statsministern något godkännande till den här affären? Anser
              statsministern att man behöver ändra organisationen när så här
              stora hundramiljarderkronorsbeslut ska fattas?
            </seg>
            <seg n="cffc1e9a">
              Trots flera veckors arbete och ganska mycket resurser på Regeringskansliet
              lyckas ministern inte svara på någon enda av dessa frågor, tyvärr.
            </seg>
            <seg n="529714db">
              Det är tråkigt att statsministern väljer att inte vara här och
              svara på frågor som rör regeringens och Regeringskansliets organisering
              eftersom jag tycker att det är där ansvaret behöver ligga.
            </seg>
            <seg n="18ab59fe">
              Man kan nu konstatera efter några veckor att det har varit väldigt
              många oklarheter från regeringens sida när det gäller hanteringen
              av Nuonaffären. Först när frågorna började ställas var det bara
              Maud Olofsson som var ansvarig. Allt skulle läggas på Maud Olofsson
              det var hon som var ansvarigt statsråd. Det var ingen annan i
              regeringen som var inblandad, verkade det som.
            </seg>
            <seg n="8ba69fe3">
              Med tiden kryper det fram, genom läckta dokument inifrån Regeringskansliet,
              att partiledarna i regeringen minsann visst hade fått information
              och också gett någon form av godkännande till affären, accepterat
              den.
            </seg>
            <seg n="18af4092">
              Sedan vänder regeringen tillbaka och säger att det är styrelsen
              som är ansvarig för sådana här affärer, inte ägaren.
            </seg>
            <seg n="4db786da">
              Så läcker det med tiden ut nya dokument som visar att Regeringskansliet,
              och därmed också regeringsföreträdarna, faktiskt var djupt involverade
              i strategibeslut och inriktningsbeslut kring Vattenfalls verksamhet.
              Skulle man till exempel fortsätta att investera i el på den europeiska
              marknaden i Centraleuropa? Eller skulle man i stället renodla
              verksamheten och satsa på förnybar energi i Sverige eller kanske,
              som ett tredje alternativ, satsa på koldioxidfri el igen, vilket
              inbegriper även kärnkraft?
            </seg>
            <seg n="c1167fd1">
              Dessa beslut var regeringen informerad om. Vi har sett papper
              på att de frågorna var uppe på bordet, och man hanterade dem.
              Uppenbarligen fattades det också någon form av beslut, för man
              valde ju att gå vidare med det centraleuropeiska spåret, att investera
              ännu mer i kolkraft och fossilgas på den europeiska marknaden.
              Medvetet valde företrädare för regeringen bort hållbara investeringar
              från Vattenfalls sida och valde att i stället investera i den
              smutsigaste elproduktion som vi känner till.
            </seg>
            <seg n="10470214">
              Det här går inte att försöka förneka när papperen redan finns
              framme och man ser vilka föredragningar som har hållits och vilka
              frågor som har ställts på möten med Regeringskansliet.
            </seg>
            <seg n="cdc7c70f">
              Därför blir jag väldigt förvånad när finansmarknadsministern
              i svaret här nu går tillbaka och säger att den här frågan är förankrad
              hos ansvarigt statsråd. Nu är vi alltså tillbaka hos Maud Olofsson
              igen. Man har gått runt cirkeln ett varv, och nu är man tillbaka
              på att det är Maud Olofsson som är ensam ansvarig.
            </seg>
            <seg n="a961c58f">
              Jag måste ställa frågan: Var statsministern informerad? Fick
              statsministern någon information omkring den här affären, eller
              fick han inte det? Det är en enkel ja- eller nej-fråga, och den
              måste man kunna svara på.
            </seg>
            <seg n="b5c3c792">
              Hur är det med de andra partiledarna i regeringspartierna? Fick
              de eller fick de inte information om den här affären innan? Var
              det så att de också gav sitt godkännande till den här affären?
            </seg>
            <seg n="46b508a1">
              Jag tror att de flesta svenskar förväntar sig att i en affär
              på hundra miljarder kronor är både finansministern och statsministern
              informerade och ger någon form av åtminstone informellt godkännande,
              att det inte är bara ett ensamt statsråd och en styrelse som fattar
              den typen av beslut.
            </seg>
            <seg n="f47be4ae">
              Det är också intressant att höra från finansmarknadsministern,
              som ändå har ansvaret för statliga bolag: Tycker finansmarknadsministern,
              eftersom statsministern inte vill vara här, att den organisation
              som finns omkring köp i hundramiljardersklassen inom regeringens
              styrda företag är ändamålsenlig i dag?
            </seg>
          </u>
          <note type="speaker" n="feb78164">
            Anf. 71 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-362a7b279fb56aaf-0" n="9c4be3da">
            <seg n="a8e133f6">
              Herr talman! Jag ska å Jennie Nilssons vägnar tacka statsrådet
              för svaret, även om hon hade ställt frågan till statsministern,
              precis som Per Bolund hade gjort.
            </seg>
            <seg n="806c3261">
              Jag ska läsa ur Jennie Nilssons interpellation.
            </seg>
            <seg n="3d84acab">
              Svenska Dagbladets rapportering kring turerna i Nuonaffären väcker
              ett flertal allvarliga frågor kring vilken kontroll statsminister
              Fredrik Reinfeldt har över regeringens arbete.
            </seg>
            <seg n="48918a3f">
              I medierna har vi under den senaste veckan kunnat ta del av Regeringskansliets
              hantering när Vattenfall år 2009 köpte det holländska företaget
              Nuon för 97 miljarder kronor, vilket måste klassificeras som den
              största kontantaffären i Sverige någonsin.
            </seg>
            <seg n="b940affc">
              En affär av detta slag är en viktig fråga inte bara för bolagsstyrelsen
              utan också för ägaren, i detta fall den svenska staten.
            </seg>
            <seg n="e2ee7a12">
              Precis som Per Bolund lyfter Jennie Nilsson upp att statsministern
              pekar på Maud Olofsson. Det är ett nästan lika absurt svar vi
              får nu som på frågan om statsministerns syn på Maud Olofsson.
              När affären blev känd 2009 lät han Maud Olofsson svara på hur
              han såg på Maud Olofsson som statsråd.
            </seg>
            <seg n="164023c1">
              I frågan till statsministern från Jennie Nilsson står det: Har
              eller har inte statsministern haft kännedom om och godkänt affären?
            </seg>
            <seg n="117cf079">
              Jag kan uppdatera statsrådet Norman, som inte satt i regeringen
              vid den tiden. År 2009 satt jag i näringsutskottet, och vid utskottssammanträdet
              den 12 mars nästan på dagen fyra år sedan fick utskottet information
              om regeringens syn på Vattenfalls planerade samgående med nederländska
              Nuon. Det står i protokollet att det är regeringens syn, och man
              företräder alltså regeringen. Jag utgår då från att regeringen
              har haft diskussioner kring det här. Då borde väl svaret från
              statsrådet vara lite tydligare.
            </seg>
            <seg n="410e17c4">
              Det framgår också att man har haft vissa diskussioner. När jag
              läser skrivelsen från regeringen om det statliga ägandet som är
              undertecknad av Fredrik Reinfeldt och Maud Olofsson inser jag
              att även Fredrik Reinfeldt har haft en betydelse i detta fall.
              Man skriver där: Staten har ett stort ansvar att vara en aktiv
              och professionell ägare. Det övergripande målet för regeringen
              är att företaget ska skapa värde och i förekommande fall se till
              att de särskilt beslutade samhällsintressena utförs. I detta fall
              kan det diskuteras om man har lyckats eller inte.
            </seg>
            <seg n="03c8a5a6">
              Jag har ytterligare en fråga till statsrådet: Var regeringens
              utförsäljningsråd informerat och tillfrågat kring denna affär?
              Det som pågick och det som gjorde att man hela tiden sköt på att
              ha en tydligare styrning av Vattenfall var att man utredde alla
              statliga företag och då lät utförsäljningsrådet vara en av dem
              som granskade de här företagen. Då är min fråga: Har det rådet
              haft någon kännedom om affären?
            </seg>
          </u>
          <note type="speaker" n="f2b79707">
            Anf. 72 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-b0dcb95e1328ceb1-0" n="60201759">
            <seg n="0eebdbe7">
              Herr talman! Jag har skrivit en interpellation där jag frågar
              om finansministerns syn på Nuonaffären. Nu har vi fått höra om
              två interpellationer som är riktade till statsministern. Det beror
              naturligtvis på att det är en väldigt stor affär en affär i hundramiljardersklassen.
              Då är det naturligtvis väsentligt att få veta hur en sådan fråga
              hanterades i Finansdepartementet och hur finansministern agerade,
              inte minst därför att det inom Regeringskansliet fanns varningar
              om att priset för Nuon var alldeles för högt och att vi i efterhand
              har sett att det inte verkar vara en lysande affär för de svenska
              medborgarna, med nedskrivningar på i dagsläget 15 miljarder kronor.
            </seg>
            <seg n="783b4979">
              Nu verkar det vara ganska svårt att få några besked från finansministern
              om hur Finansdepartementet fungerade under den tiden, vad han
              själv visste, när han visste och vilka bedömningar som han då
              gjorde med anledning av informationen. I stället ska frågorna
              besvaras av Peter Norman, som ju inte satt i regeringen då och
              således inte heller riktigt kan veta hur det var.
            </seg>
            <seg n="505ed6e8">
              Det är inte bara här i kammaren som vi inte kan få svar från
              finansministern.
            </seg>
            <seg n="7518fa0a">
              I Svenska Dagbladet den 8 februari väljer han att skylla helt
              på Maud Olofsson och vill inte svara på frågor om hur han själv
              eller Finansdepartementet fått information eller vad departementet
              i så fall har gjort.
            </seg>
            <seg n="46c8b075">
              Den 11 februari, också då i Svenska Dagbladet, säger en hög tjänsteman
              på Finansdepartementet att man haft information men att man blev
              för lite informerad.
            </seg>
            <seg n="81e033cf">
              Den 22 februari har det ändrat sig lite ytterligare. Då kommer
              det fram att en nära tjänsteman till Anders Borg godkänt att Regeringskansliet
              tog in Merrill Lynch för att få en oberoende värdering av Nuon.
              Det blev också känt att Anders Borgs dåvarande statssekreterare
              deltagit i ett möte med partiledarnas statssekreterare och att
              det där diskuterades Vattenfalls strategi och förvärv.
            </seg>
            <seg n="f2bbcb6f">
              Det är med anledning av dessa uppgifter som det hade varit intressant
              att få finansministerns syn på frågan. Nu väljer han att huka
              eller så är uppgifterna möjligen så fördelade nuförtiden att han
              är förhindrad att svara. Men problemet är att när han ändå tvingas
              till det skyller han på Maud Olofsson.
            </seg>
            <seg n="b8a7b429">
              Peter Norman var ju själv inte med i diskussionen när det begav
              sig, så jag förstår att det är en otacksam uppgift att stå här
              i dag och tala om det. Han var inte finansmarknadsminister och
              fanns inte med i regeringen eller i Finansdepartementet. Ändå
              är det han som ska svara på mina frågor. Då är frågan om Anders
              Borg möjligen har informerat Peter Norman nu i efterhand om hur
              han såg på den här frågan. Vad kände han till om de farhågor som
              fanns i Näringsdepartementet om att priset kunde vara för högt?
              Vad gjorde han för bedömning av dessa uppgifter och hur agerade
              han med anledning av uppgifterna?
            </seg>
            <seg n="b985c8ea">
              Det är enkla frågor och också ganska relevanta, och hittills
              har de inte fått något svar. Jag hoppas att finansministern har
              informerat finansmarknadsministern så att han kan svara här i
              dag.
            </seg>
          </u>
          <note type="speaker" n="e7b561f0">
            Anf. 73 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7dd9fd" xml:id="i-85b671070045c84b-2" n="cb30503a">
            <seg n="26cdb790">
              Herr talman! När man lyssnar på debatterna kring de här frågorna
              kan man lätt få intrycket att det under tidigare regeringar aldrig
              har funnits något problem med den statliga ägarstyrningen, och
              så är ju inte fallet. Vi kan till exempel påminna oss om att Riksrevisionen
              med flera tidigare riktat skarp kritik och att den tidigare ministern
              Björn Rosengren faktiskt prickats just för bristande styrning
              av Vattenfall.
            </seg>
            <seg n="3087e3f6">
              När det gäller mer specifikt Vattenfalls expansiva inriktning
              kan det också vara på sin plats att påminna om att den inte precis
              är någon ny innovation som uppfanns 2009 utan att denna strategi
              hade ett styvt decennium på nacken.
            </seg>
            <seg n="ee9ac36d">
              Ur Riksrevisionens rapport från 2004 kan man bland annat läsa
              att Vattenfalls investeringar i Tyskland innebär en markant förändring
              av bolagets tidigare verksamhetsinriktning och strategi samt ett
              i väsentliga delar ändrat ekonomiskt risktagande i förhållande
              till tidigare. Det betyder att vägskälet kring det ökade risktagandet
              gällande Vattenfall fanns redan före millennieskiftet, alltså
              under den dåvarande regeringen.
            </seg>
            <seg n="14ea00fc">
              Beträffande den specifika Nuonaffären som diskuteras här kan
              vi i dag lätt konstatera att prissumman var hög men också att
              prissumman naturligtvis baserades på den information som fanns
              tillgänglig då. Och det var då självklart omöjligt att förutse
              att priserna på kol och utsläppsrätter skulle gå ned så mycket
              som de gjorde.
            </seg>
            <seg n="75fac368">
              Samma typ av problem med vad som i dag framstår som felbedömningar
              har flera andra stora energibolag råkat ut för. En kreditanalytiker
              från Standard det var inte så det var. Det är därför vilseledande
              att uttrycka sig så. Maud Olofsson har dessutom sagt att hon förankrade
              denna fråga i regeringen. Ändå fortsätter finansmarknadsministern
              att beskriva det på detta sätt.
            </seg>
            <seg n="9a594edd">
              I bästa fall får vi väl tro att det är en talepunkt från tiden
              innan allt kom fram som liksom hänger kvar i interpellationssvaret,
              för sedan har vi ju fått veta mycket mer. Det har ju framkommit
              uppgifter om hur Finansdepartementet var inblandat och vad man
              har vetat. Först skyller Anders Borg på andra och vill inte svara
              på frågor om hur han själv har agerat och vad han själv vetat.
              Sedan har man fått information, men den var inte tillräcklig.
              Slutligen visar det sig att departementet var väsentligt mer inblandat
              än man ville erkänna från början. Det väcker naturligtvis inte
              respekt.
            </seg>
            <seg n="824f7936">
              Därför har jag ställt frågan om när Anders Borg fick kännedom
              om de farhågor som fanns i Näringsdepartementet om att prislappen
              var för hög. Jag tycker att det borde vara en enkel fråga att
              svara på. Det finns väl rimligen ett sådant tillfälle. Jag har
              också frågat vilken bedömning han då gjorde av de uppgifterna.
            </seg>
            <seg n="41e28b5d">
              Jag tycker fortfarande att de frågorna är relevanta. Jag hoppas
              verkligen att han har berättat för finansmarknadsministern hur
              det var, så att du kan berätta det nu och svara på de frågor som
              vi har ställt.
            </seg>
          </u>
          <note type="speaker" n="97d32257">
            Anf. 78 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7dd9fd" xml:id="i-85b671070045c84b-3" n="cb30503a">
            <seg n="acebf369">
              Herr talman! Jag tänkte börja i den ända som Per Bolund var inne
              på här i slutet, diskussionen kring huruvida det skulle handla
              om någon spekulation kring priser på utsläppsrätter, elpriser
              och annat, att regeringen skulle ha gjort bedömningen att man
              skulle kunna tjäna på detta.
            </seg>
            <seg n="82371fa0">
              Jag måste säga att jag inte riktigt förstår det resonemanget.
              I så fall är det precis tvärtom. I det läge som har uppstått nu
              gynnas brunkol och den typen av energi, medan gasen missgynnas.
              Men om priset går upp igen kan det bli precis omvänt, och då blir
              det plötsligt mer lönsamt och gynnsamt att äga Nuon. Ditt resonemang
              känns därför lite bakvänt, Per Bolund. Som jag uppfattar det är
              det faktiskt precis tvärtom.
            </seg>
            <seg n="139ef065">
              Eva-Lena Jansson menar att om vi från Alliansens sida bara hade
              följt det förslag som Socialdemokraterna lade fram om hur bolaget
              skulle styras på ett tydligare sätt så hade allt varit frid och
              fröjd. Den bedömningen delar jag inte.
            </seg>
            <seg n="853b9438">
              Regeringen har successivt hela tiden förtydligat riktlinjer och
              policyer och ställt nya och tydligare krav. En viktig förändring
              som alliansregeringen har gjort är också att förändra ägardirektivet.
              Det gamla ägardirektivet med det tillägg som den förra regeringen
              gjorde 2005 fick rätt mycket kritik från bland annat Riksrevisionen
              just för att vara otydligt, medan regeringen har valt att tydliggöra
              detta genom ett nytt direktiv.
            </seg>
            <seg n="2c227a23">
              Den fråga man kan ställa sig är lite principiellt vad Socialdemokraterna
              själva vill med ägandet. Rent principiellt måste man förstå att
              om man äger ett bolag innebär det ett risktagande. Från Alliansens
              sida förstår vi det och är beredda att ta den risken i vissa fall,
              när det är motiverat med ett statligt ägande.
            </seg>
            <seg n="c250c995">
              Men frågan blir vad Socialdemokraterna egentligen tycker. Vill
              ni inte ha något ägande? Varje dag man behåller ett sådant här
              innehav innebär ju en risk. Vill ni ta den risken eller vill ni
              inte göra det?
            </seg>
          </u>
          <note type="speaker" n="2c6776ef">
            Anf. 79 LARS JOHANSSON (S):
          </note>
          <u who="lars_johansson_8ee90d" xml:id="i-d122fd590c3ba699-0" n="e004fc54">
            <seg n="f9c320e4">
              Herr talman! Jag har anmält mig till den här debatten eftersom
              jag tidigare har varit ledamot av näringsutskottet och har följt
              hur frågorna har hanterats under ett antal år, såväl när vi hade
              en socialdemokratisk regering som när vi har haft en borgerlig
              regering, då även finansmarknadsministern har tillhört regeringen.
            </seg>
            <seg n="cd650f14">
              Jag ska gärna börja med Jonas Jacobsson Gjörtlers påstående om
              att det tidigare under en socialdemokratisk regering gjordes affärer
              från Vattenfalls sida i Polen och Tyskland. Det är helt korrekt.
              Det är bara det att det då inte fanns några pm från ägarenheten
              om att de affärer som Vattenfall gjorde då skulle innebära stora
              ekonomiska risker.
            </seg>
            <seg n="e89c1e08">
              Man kan naturligtvis diskutera det. Det var en öppen diskussion
              om det var rätt av Vattenfall att gå in och köpa gammal kolkraft
              i Polen och östra Tyskland. Skälet till att Vattenfall gjorde
              det var att de ansåg att de med ny teknik skulle minska utsläppen
              av bland annat koldioxid. Men det var en öppen diskussion om det.
              Regeringen gick inte in och förhindrade den.
            </seg>
            <seg n="3b201f3e">
              Att Tyskland skulle fatta beslut om att avveckla kärnkraften
              var det väl ingen som kände till då. Jag tror i alla fall inte
              att man kan beskylla den tidigare socialdemokratiska regeringen
              för att ha haft den kunskapen i den frågan.
            </seg>
            <seg n="bf1cc82f">
              Det är alltså en viss skillnad i sak mot vad vi nu diskuterar,
              där regeringen har gömt undan viktiga pm inför beslutet. Detta
              har inte oppositionen känt till. Näringsutskottet har inte känt
              till det. Det har grävts fram efteråt. Det gör att frågan får
              en helt annan principiell betydelse.
            </seg>
            <seg n="bdc2220b">
              När jag tittar på det skrivna interpellationssvaret kan jag läsa
              sista meningen från Peter Norman: Beslutet var dock förankrat
              hos ägaren genom ansvarigt statsråd, och därmed får regeringen
              anses informerad.
            </seg>
            <seg n="e1a83e0e">
              Jag måste tolka det så att det har förelegat en allmän beredning.
              Det brukar ju vara så i regeringar att det alltid finns en allmän
              beredning, där man tar upp principiellt intressanta och viktiga
              frågeställningar och då hela regeringen är samlad och har möjlighet
              att diskutera vad man tycker i en sakfråga. Jag antar att det
              har varit så i den här frågan, att det har varit en allmän beredning.
            </seg>
            <seg n="c712a739">
              Då var inte finansmarknadsminister Peter Norman närvarande, eftersom
              han inte tillhörde regeringen, och då är min fråga: Har finansministern
              och statsministern informerat finansmarknadsministern om Nuonaffärens
              ekonomiska problem, eftersom man visste om att det skulle bli
              ekonomiska problem? Vi har därefter kunnat notera att Vattenfall
              har gjort nedskrivningar.
            </seg>
            <seg n="b2f221b7">
              Jag var själv med på ett sammanträde den 3 mars 2011 i näringsutskottet,
              när dåvarande ordföranden i Vattenfalls styrelse och vd:n i Vattenfall
              samt Peter Norman var närvarande. De hade nyligen presenterat
              att de hade gjort en nedskrivning med 4,5 miljarder kronor för
              föregående år, 2010. Då var frågan uppe: Hur är det med den här
              affären? Räcker det med en nedskrivning på 4,5 miljarder kronor?
              Ja, sade man från Vattenfalls sida, och Peter Norman hade inga
              invändningar vid det tillfället. Alla uppfattade det så att 4,5
              miljarder kronor var det som skulle skrivas ned. Det skulle inte
              behövas mer, för det var för övrigt en bra affär.
            </seg>
            <seg n="fb2d22ec">
              Nu vet vi att det inte var en bra affär. Nu har nedskrivningen
              varit 15 miljarder kronor sammanlagt. Dessutom vet vi att regeringen
              hade information om att det var en mycket riskabel ekonomisk affär.
              Men ingen har informerat vare sig näringsutskottet eller oppositionen
              i andra former. Det går därför att ifrågasätta att man kan stå
              här i dag och säga att det bara är ett statsråd som har varit
              informerad och att man i övrigt inte har kunnat agera i frågan.
              Självklart har regeringen haft möjlighet att agera före den här
              affären.
            </seg>
          </u>
          <note type="speaker" n="1442ba62">
            Anf. 80 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-29" n="c99e74ad">
            <seg n="923dfbbe">
              Herr talman! Låt mig först svara på Eva-Lena Janssons fråga om
              utförsäljningsrådet. Affärerna passerade inte det rådet. Det var
              inte meningen med detta råd, utan meningen var att rådet skulle
              komma med en second opinion för statliga utförsäljningar inte
              gå in i bolagsaffärer.
            </seg>
            <seg n="e12ff324">
              Sedan tänkte jag gå in på det som Per Bolund frågade mig om,
              hur vi arbetar och om det krävs en ändring i vårt arbete med de
              statliga bolagen.
            </seg>
            <seg n="e6f9ca27">
              Beslut på bolagsstämmor och nominering av ledamöter i styrelser
              är förstås centrala delar i vår ägarstyrningsmodell. Men för en
              aktiv ägare är också en löpande dialog med bolaget via ordföranden
              en central komponent. Sedan jag tillträdde har vi aktivt arbetat
              för att stärka denna dialog, och det är ordföranden som är länken
              till våra bolag. Vi träffar numera ordförandena i de stora bolagen
              minst en gång i kvartalet vid fysiska möten och ofta även på telefon.
            </seg>
            <seg n="a3ca6c6b">
              Det är viktigt att slå fast att en aktiv ägardialog inte syftar
              till att urholka styrelsens roll och ansvar. Det är styrelsen
              och bolagets verkställande ledning som ansvarar för bolagets operativa
              verksamhet. Styrelsen har alltid ett juridiskt och affärsmässigt
              ansvar för bolaget. Oavsett vad en ägare säger eller ger uttryck
              för bär styrelsen det juridiska ansvaret. Ägaren kan aldrig ha
              något ansvar för enskilda styrelsebeslut.
            </seg>
            <seg n="a36d0eac">
              Detta hindrar förstås inte att styrelsen kan och bör lyssna på
              sin ägare. Men ansvarsförhållandena förändras inte. Bara om styrelsen
              vilket händer då och då väljer att hänskjuta en fråga till en
              bolagsstämma eller om ägaren på eget initiativ ger en anvisning
              om beslut på stämman kan styrelsen bli skyldig att följa ägarens
              anvisning.
            </seg>
            <seg n="cfc35111">
              Styrelsens roll som ansvarig för förvaltningen av bolagets angelägenheter
              innebär att ägaren lägger stor vikt vid styrelsens förmåga att
              fatta kloka beslut. Det är inte rimligt att fatta detaljerade
              bolagsbeslut utan tillräcklig kunskap om bolagets verksamhet.
            </seg>
            <seg n="db838e1c">
              När exempelvis beslut om förvärv ska förankras är det rimligt
              att ägaren i stor utsträckning litar på sin egen styrelse. I den
              aktuella Nuonaffären gjorde styrelsen bedömningen att köpet av
              Nuon skulle stärka bolaget strategiskt och bidra till god lönsamhet.
              Det är då naturligt att ägaren efter en seriös prövning i stor
              utsträckning accepterar bolagets bedömning.
            </seg>
            <seg n="6fed4649">
              Styrelsen svarar, som jag tidigare nämnde, för förvaltningen
              av bolagets angelägenheter. Det var styrelsen för Vattenfall som
              fattade beslutet att köpa Nuon, ingen annan. Det är därför relevant
              att påminna om att den styrelse som i början av 2009 fattade beslut
              om Nuonaffären hade åtta ledamöter samt arbetstagarrepresentanter.
              Hälften av de åtta ledamöterna var utsedda av en socialdemokratisk
              regering och hälften av en alliansregering.
            </seg>
          </u>
          <note type="speaker" n="e03e2ac4">
            Anf. 81 PER BOLUND (MP):
          </note>
          <u who="per_bolund_4dcd65" xml:id="i-f0f390c8ee1d0e72-1" n="48e7609f">
            <seg n="d8a97523">
              Herr talman! Det var i denna kommentar som vi skulle få svar
              på våra frågor. Delvis fick jag svar på frågan om organisationen
              kring stora företagsköp, och det välkomnar jag, även om jag inte
              välkomnar svaret. Det verkar som om allting är frid och fröjd,
              att allting går precis som det ska göra och att det ska fortsätta
              att hanteras på samma sätt som man har hanterat Nuonaffären. Så
              tolkar jag finansmarknadsministerns svar. Det tror jag få egentligen
              är nöjda med.
            </seg>
            <seg n="866a499b">
              Om det är någonting som har framkommit i alla medieturer som
              har varit i denna affär är det att det finns enormt många oklarheter.
              Det är ingen som har lyckats förklara var det formella beslutet
              har fattats. Det är ingen som har lyckats förklara var någonstans
              som ägaren egentligen har gett sitt godkännande till denna affär.
            </seg>
            <seg n="9e8a1bbd">
              Det talas om att styrelsen kan och bör lyssna på ägaren. Men
              har ägaren gett ett godkännande eller har man inte gjort det?
              Vem har i så fall gjort det? Är det Maud Olofsson som näringsminister
              som har gett det på egen hand? Eller har det, som framkommit av
              papper som har läckt ut från Regeringskansliet, varit partiledarna
              i regeringspartierna som har fått information och också gett sitt
              godkännande, vilket faktiskt har framgått av de papper som har
              kommit fram i denna affär?
            </seg>
            <seg n="5c67624f">
              Det kan inte vara en acceptabel situation att det ska få finnas
              så stora oklarheter kring en så stor affär. I en demokratisk organisation
              och i ett demokratiskt land måste man kunna ställa människor till
              ansvar för stora affärer. Det är ganska häpnadsväckande att ägaren
              i detta fall vägrar att ta det ansvar som man måste ta.
            </seg>
            <seg n="53998d80">
              Maud Olofsson har fått ta mycket stryk i denna affär, och regeringsföreträdare
              har försökt knuffa över ansvaret på henne. Men om det är någonting
              som Maud Olofsson ska ha en eloge för i efterhand är det att hon
              faktiskt pekade just på ägarens ansvar, både för hur ett bolag
              drivs och för beslut om stora affärer.
            </seg>
            <seg n="46fd60fc">
              Därför bekymrar det mig mycket att ministrar i den nuvarande
              regeringen försöker undvika detta ansvar och försöker ducka för
              detta ansvar. Det försöker att inte ta något ansvar för denna
              stora affär. Jag tycker att det är oacceptabelt när vi ändå har
              en demokrati där vi väljer företrädare i regeringen som ska företräda
              alla oss ägare av till exempel Vattenfall att de inte vill ta
              detta ansvar.
            </seg>
          </u>
          <note type="speaker" n="bc65c576">
            Anf. 82 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-362a7b279fb56aaf-1" n="9c4be3da">
            <seg n="fe5ca110">
              Herr talman! Statsrådet Peter Norman svarade på en av frågorna,
              men han svarade inte på den som finns med i Jennie Nilssons interpellation:
              Har eller har inte statsministern haft kännedom om och godkänt
              affären? Det är den fråga som vi förväntar oss att få svar på
              här i dag.
            </seg>
            <seg n="59913780">
              I budgetpropositionen 2008/09 kan man läsa regeringens bedömning:
              Regeringen noterar i sin fortsatta förvaltning av bolaget Vattenfall
              att Riksrevisionens synpunkt att innebörden i bolagsordningens
              tillägg bör klargöras.
            </seg>
            <seg n="078cf3fc">
              Det visste regeringen redan då. Regeringen aviserade i sin höstproposition
              till riksdagen 2008 att man tänkte göra någonting åt styrningen.
              Sedan röstades det förslag som Socialdemokraterna genomförde ned.
            </seg>
            <seg n="175a7943">
              Min fråga återkommer: Vad visste statsministern?
            </seg>
            <seg n="60a7e060">
              På fredag kommer vi alla i Sverige att uppmärksamma alla starka
              kvinnor som står upp för vad de tycker och tänker. Vi kommer att
              manifestera just dessa kvinnor som finns runt om i hela världen
              och också i Sverige.
            </seg>
            <seg n="56c0a82d">
              Kvinnor tar stort ansvar. Vi har sett hur kvinnor har fått lämna
              regeringen när de har begått mindre förseelser, men männen är
              kvar.
            </seg>
            <seg n="fb850b14">
              Det som jag tycker är häpnadsväckande är att den enda som står
              upp för den affär som regeringen gjorde är den kvinna som inte
              längre sitter kvar i regeringen. Dagens regering vill inte låtsas
              om detta beslut. Man negligerar det, och man överlåter till en
              tidigare minister att ta hela ansvaret. Jag tycker faktiskt att
              det är lite skämmigt.
            </seg>
          </u>
          <note type="speaker" n="9b2088ca">
            Anf. 83 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-b0dcb95e1328ceb1-1" n="60201759">
            <seg n="2ced0573">
              Herr talman! Det har nog framgått att regeringen inte bara har
              fått information utan att man också aktivt har skaffat sig ett
              eget underlag. Man har alltså med Finansdepartementets godkännande
              lagt någon miljon på att köpa en värdering från Merrill Lynch.
            </seg>
            <seg n="9d5e5bf8">
              Sedan verkar det också klarlagt att frågan har diskuterats på
              möten där Finansdepartementets högsta politiska tjänstemän har
              närvarat. Det är uppenbart att frågan också har förankrats hos
              statsministern och partiledarna. Men det är inte det som jag har
              frågat om.
            </seg>
            <seg n="e7a43115">
              Jag har frågat om vad finansministern visste och vad han gjorde
              med den information som han eventuellt hade. Men det verkar inte
              gå att få något svar på dessa frågor. Det är förstås beklagligt
              med tanke på att vi i denna kammare faktiskt använder interpellationsverktyget
              som ett sätt att utkräva ansvar av statsråden och av regeringen.
              Det är en viktig del i demokratin. Men här kan man inte få besked
              om mycket enkla och basala saker.
            </seg>
            <seg n="0582a1ed">
              Detta kommer naturligtvis att fortsätta diskuteras i riksdagen.
              Här verkar det inte meningsfullt att fortsätta så mycket mer.
              Men i konstitutionsutskottet har vi naturligtvis en uppgift framöver
              att reda ut hur det egentligen gick till och vem som gjorde vad
              och när.
            </seg>
            <seg n="7ada6b72">
              Men det är olyckligt att regeringen inte är tydligare med hur
              detta hänger ihop bara för att man inte vill ta ansvar för en
              affär som man inte tycker blev så bra.
            </seg>
            <seg n="42b524ca">
              Vi har hört att det finns många argument som man kan ta till
              för att diskutera frågan på ett helt annat sätt om man vill ha
              den typen av politisk debatt. Men inte ens det gör regeringen,
              utan man väljer att i så stor utsträckning som möjligt passa från
              sitt ansvar.
            </seg>
            <seg n="ae0def55">
              Just när det handlar om Anders Borgs ansvar och vad han visste
              då ekar det tyst i kammaren. Det är tydligen ingenting som ska
              nämnas här, och han kommer inte att lämna denna typ av besked.
              Det beklagar jag.
            </seg>
          </u>
          <note type="speaker" n="9ba97f19">
            Anf. 84 LARS JOHANSSON (S):
          </note>
          <u who="lars_johansson_8ee90d" xml:id="i-d122fd590c3ba699-1" n="e004fc54">
            <seg n="0b095830">
              Herr talman! Det är uppenbart att det är finansmarknadsministern
              som får ta denna diskussion. Men interpellanterna har ställt frågor
              till statsministern och till finansministern eftersom de var med
              i den regering som gav Vattenfall tillåtelse att köpa Nuon. Av
              det skälet blir debatten lite märklig. Det är lite tråkigt eftersom
              en interpellationsdebatt är en del i vår demokrati för att kunna
              skapa debatt om viktiga politiska frågor och skapa en ökad tydlighet
              för människor så att de får veta vad som egentligen har skett
              i en regering. Vi får inte veta det i dag.
            </seg>
            <seg n="4c5384ee">
              När man lyssnar på finansmarknadsministern och läser interpellationssvaret
              undrar man om det verkligen kan vara så att regeringen är så oerhört
              passiv i så stora affärer. Det förvånar mig. Jag kunde inte drömma
              om att en regering skulle vara så passiv i en affär i 100-miljardersklassen.
            </seg>
            <seg n="e5621e0c">
              Det kan också vara precis som Maud Olofsson har sagt i någon
              tidningsintervju, nämligen att om man skulle ha agerat från regeringens
              sida skulle man ha behövt byta ut hela styrelsen men att det hade
              varit så jobbigt. Därför ville man inte göra det.
            </seg>
            <seg n="a61dad69">
              Luften känns inte så fin när det gäller denna fråga. Det finns
              säkert mycket mer att gräva fram framöver. Det kommer naturligtvis
              att ske i andra organ i riksdagen eftersom det är mycket viktigt
              att vi får klarhet och att vi lär av de misstag som begås. Här
              är det uppenbart att regeringen har begått ett misstag. Man har
              inte fullt ut tagit till sig den information som har funnits,
              och man har inte agerat som den ägare som man är till ett av de
              absolut största statliga bolagen. Det borde man ha gjort i tid.
              Då hade vi sluppit denna debatt och en dålig affär för Vattenfall.
            </seg>
          </u>
          <note type="speaker" n="8f81cd8e">
            Anf. 85 Statsrådet PETER NORMAN (M):
          </note>
          <u who="unknown" xml:id="i-1f58f7505f028610-30" n="c99e74ad">
            <seg n="04fd6504">
              Herr talman! Låt mig börja med att notera att det möte i näringsutskottet
              som Lars Johansson och även jag deltog i för något år sedan handlade
              om nedskrivningen av Nuon med 4 ½ miljard. Jag minns det också.
            </seg>
            <seg n="f3776720">
              Däremot låter det som om Lars Johansson tycker att jag borde
              överpröva detta beslut. Då tror jag att man är inne på en mycket
              farlig väg. Jag tycker att bolagets revisorer ska göra en så god
              bedömning som möjligt vid varje tidpunkt i fråga om vilket nedskrivningsbehov
              som finns. Det vore orimligt om ministern eller någon annan lade
              sig i detta. Det ska vara så bra som möjligt. Det var det ena.
            </seg>
            <seg n="13509c6d">
              Sedan har Lars Johansson ganska målande beskrivit vad som hände
              i början av 2000-talet när Socialdemokraterna hade makten. På
              den tiden satsade Vattenfall på stora kärnkraftsinvesteringar
              i Tyskland. Dessa investeringar har tillsammans med investeringar
              i transmissionsnäten också genererat en nedskrivning på ungefär
              15 miljarder kronor, vilket som av en slump råkar vara lika mycket
              som Nuoninvesteringen. Det kan man ha i åtanke. Dessutom satsade
              Vattenfall under denna tid på en väldig mängd kolkraft, av de
              skäl Lars Johansson framför.
            </seg>
            <seg n="9ad36035">
              Under denna period var Magdalena Andersson antingen planeringschef
              för statsrådsberedningen eller statssekreterare på Finansdepartementet.
              Jag undrar en sak. Vi har försökt hitta anteckningar om huruvida
              det fanns någon samordning mellan Vattenfall och dess ägare vid
              dessa förvärv. Eftersom investeringar i tysk kol- och kärnkraft
              innebar omfattande investeringar samt en delvis ny inriktning
              framstår den uteblivna samordningen som anmärkningsvärd. Vi hittar
              ingenting. Om det ändå förekommit samordning på informell väg
              vet inte vi. Den frågan kan bara besvaras av dåvarande ansvariga
              statsråd.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="63bdd7fc">
            13 § Svar på interpellation 2012/13:256 om upprustning av flerfamiljshus
          </note>
          <note type="speaker" n="ed1cd591">
            Anf. 86 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-1f58f7505f028610-31" n="f195de7c">
            <seg n="16e4795a">
              Herr talman! Amineh Kakabaveh har frågat mig vilka åtgärder jag
              avser att vidta för att påskynda upprustningen av bostäder i miljonprogramsområden
              och hur det ska ligga till grund för en positiv social utveckling.
              Amineh Kakabaveh frågar även vilka åtgärder jag avser att vidta
              för att bruksvärdesprincipen och besittningsskyddet ska respekteras
              samt hur hyresgästernas inflytande kan förbättras i samband med
              renoveringar.
            </seg>
            <seg n="900feac6">
              Frågan om upprustning och renovering av miljonprogrammets bostäder
              är högaktuell för många bostadsföretag, och de som inte har underhållit
              sitt bestånd står inför en stor utmaning.
            </seg>
            <seg n="d0e0c1a4">
              Jag anser inte att det är statens uppgift att genom subventioner
              gynna de fastighetsägare som inte levt upp till sitt underhållsansvar.
              Staten har däremot en viktig roll i att dels bistå de individer
              och hushåll som behöver hjälp, dels främja forskning som kan stärka
              en hållbar utveckling. Regeringen har exempelvis höjt bostadsbidraget
              för barnfamiljer och unga, sänkt skatten för pensionärer och höjt
              deras bostadstillägg. Regeringen har också genom forsknings- och
              innovationspropositionen föreslagit kraftigt ökade resurser för
              forskning om hållbart samhällsbyggande.
            </seg>
            <seg n="929c7f9b">
              Vad gäller den sociala utvecklingen i miljonprogramsområdena
              krävs det en mängd samverkande åtgärder. Det handlar bland annat
              om satsningar på arbete, utbildning och stävjande av kriminalitet.
              Fastigheternas skick är endast en del av en större problematik.
            </seg>
            <seg n="0b1c741a">
              När det kommer till bruksvärdesprincipen, besittningsskyddet
              och hyresgästernas inflytande vill jag påminna om att hyressättningen
              regleras i hyreslagen, och i enlighet med lagen ska hyran för
              en lägenhet vara skälig med beaktande av bruksvärdet. En ombyggnation
              kan innebära att hyresgästen får en bättre standard och därmed
              också en högre hyra. Bruksvärdessystemet innebär ett skydd mot
              hyreshöjningar som inte är standardförbättringar. De nya hyrorna
              är vanligtvis framförhandlade med Hyresgästföreningen, men om
              hyresgästen anser att hyreshöjningen är oskälig kan han eller
              hon vända sig till hyresnämnden för prövning.
            </seg>
            <seg n="4a173fc3">
              Jag vill även tillägga, i likhet med vad jag tidigare framfört
              under höstens interpellationsdebatter, att en ombyggnadsåtgärd
              i regel berör flera generationer av hyresgäster. I enlighet med
              hyreslagen anses hyresvärden ha ett beaktansvärt intresse av att
              till exempel vid en stamrenovering göra om badrummet så att det
              får en normal standard, det vill säga en standard som de flesta
              hyresgäster förväntar sig av en modern lägenhet. Det är normalt
              inte enbart den enskilde hyresgästens intresse som ska beaktas
              utan också ett mer allmänt hyresgästintresse. Fastighetsägarens
              intresse av att långsiktigt bedriva en rimlig fastighetsförvaltning
              måste också tas hänsyn till.
            </seg>
            <seg n="9116983d">
              Avslutningsvis vill jag påpeka att upprustningen av miljonprogrammet
              på flera håll har pågått och kommit igång. Jag har besökt ett
              flertal bostadsområden och kan konstatera att det finns goda exempel
              på åtgärder som har vidtagits för att involvera och värna hyresgästerna.
              Svenska Bostäder och Hyresgästföreningen har till exempel arbetat
              fram en modell som reglerar hyressättningen efter ombyggnation.
              Det är något som skulle kunna spridas och användas på flera håll
              i landet. Jag delar interpellantens uppfattning att en god dialog
              med de boende är av vital betydelse.
            </seg>
          </u>
          <note type="speaker" n="ab5f61f2">
            Anf. 87 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-71053431bf63289a-0" n="014cdfaf">
            <seg n="4fa50551">
              Herr talman! Jag tackar statsrådet Stefan Attefall för svaret.
              Det är naturligtvis positivt att statsrådet delar min uppfattning
              i vissa av frågorna det är alltid positivt men jag måste också
              säga att svaret är väldigt defensivt.
            </seg>
            <seg n="05c8db58">
              I Sverige står vi i dag inför stora utmaningar. En betydande
              andel av det som går under beteckningen rekordårens allmännytta,
              särskilt det som byggts före och under 70-talet, har stora upprustningsbehov.
              I dag beräknas 300 000 av lägenheterna i beståndet ha upprustningsbehov.
              Kostnaderna uppskattas till någonstans mellan 50 och 275 miljarder
              enligt såväl Sabos som Boverkets och Hyresgästföreningens beräkningar.
              Till detta projekt kommer staten inte att bidra med pengar; det
              har regeringen och Attefall klargjort.
            </seg>
            <seg n="67524ae8">
              En stor del av kostnaderna kommer i stället att finansieras genom
              hyreshöjningar, det vill säga betalas av hyresgästerna. Jag undrar
              verkligen vad som händer med hyrorna och vad som händer med de
              hyresgäster vars hem byggs om. Vart ska de ta vägen under och
              efter ombyggnationen? Vilket inflytande har hyresgästerna över
              själva processen? Vad blir konsekvenserna för individerna, familjerna
              och samhället? Ska de bo kvar eller tvångsflyttas?
            </seg>
            <seg n="de0a0e7f">
              Herr talman! Jag reagerar också väldigt starkt mot att statsrådet
              Attefall hänvisar till att man har höjt bostadsbidragen. Det är
              fråga om några hundralappar, medan hyreshöjningarna efter ombyggnaden
              kan röra sig om flera tusen kronor. Jag undrar verkligen om Stefan
              Attefall har någon idé om vart hyresgästerna ska flytta om de
              inte kan bo kvar på grund av hyreshöjningar. Tycker han ändå inte
              att det verkligen är märkligt, och också knepigt, att lägga 14
              miljarder på ROT-avdrag men inte ge något stöd till vare sig nybyggnation
              eller upprustning? Det är en ekvation som jättemånga, däribland
              jag, inte kan få ihop. Varför finns det så många miljarder till
              detta men inte till upprustningsområdena, där det är väldigt akut?
            </seg>
            <seg n="a9a96bcc">
              Tidigare forskning har visat att tvångsflyttningar, som är en
              vanlig följd av kraftiga hyreshöjningar i samband med renoveringar
              och ombyggnation, naturligtvis oundvikligen mest drabbar fattiga
              som har mindre ekonomiska medel att klara de hyreshöjningar de
              tvingas till. I dag är hyresfastigheterna liksom bostadsrättsföreningarna
              undantagna från regeringens ROT-avdrag. Trots att renoveringar
              av flerfamiljshus är en alltmer akut nödvändighet är renoveringsåtgärderna
              inom dessa områden missgynnade av regeringens politik.
            </seg>
            <seg n="21afd172">
              Både ur ett socialt och ur ett ekonomiskt perspektiv är det brådskande
              ett statligt initiativ måste tas. Det har både forskning och olika
              institutioner påpekat, och det vet Attefall om.
            </seg>
          </u>
          <note type="speaker" n="5550ee05">
            Anf. 88 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-1f58f7505f028610-32" n="f195de7c">
            <seg n="a8b495e8">
              Herr talman! Det är självklart en stor utmaning vi står inför
              när vi har byggt så många hus under en viss tidsperiod och de
              kommer in i den tidsepok då man måste börja rusta upp dem.
            </seg>
            <seg n="a0e7be14">
              Vi måste dock som riksdagspolitiker och regering inta en principiell
              hållning. Ett hus kan inte särbehandlas bara för att det är byggt
              ett visst år. Oavsett om det är byggt 1955, 1965, 1975 eller 1985
              måste politiken ha samma förhållningssätt. Det förhållningssätt
              jag försöker ha är att varje fastighetsägare har ansvar för sin
              fastighet oavsett när den byggdes. Det är det grundläggande förhållningssätt
              man måste ha i dessa frågor.
            </seg>
            <seg n="1dce67a6">
              Man måste ha stor respekt för att fastighetsägaren måste få sköta
              om sitt hus, rusta upp det, se till att de har en standard som
              tål ytterligare kommande 20, 30 och 40 år av fastighetens livslängd.
              Vi får ha stor respekt för att människor känner stor oro. Vad
              händer exakt nu när min lägenhet eller mitt område ska rustas
              upp? Vi måste självklart ha stor respekt för människors oro för
              den egna privata ekonomin.
            </seg>
            <seg n="ab716aaf">
              Den grundläggande principen måste vi ändå hålla fast vid: Det
              är fastighetsägaren som har ansvar för sina fastigheter.
            </seg>
            <seg n="7f30c689">
              Vi måste betona vikten av dialogen, och det står i lagstiftningen.
              Det är en sak som kan genomföras på lite olika sätt, men dialogen
              är oerhört viktig. Jag har rest runt i Sverige och träffat på
              många goda exempel där det har fungerat väl och där man har haft
              en omfattande dialog mellan fastighetsägare och de boende. Som
              man brukar säga krävs det mycket spring i trapporna, inte bara
              formella möten utan också samtal kring köksborden.
            </seg>
            <seg n="e22de3c7">
              Vi har regelverk. Om man inte är överens om upprustningen kan
              man pröva det i hyresnämnden. Sedan kommer man tillbaka och har
              en nästa diskussion: Vad blir hyran i den nyupprustade lägenheten?
              Det kan också bli en prövning. Efter förhandlingar med Hyresgästföreningen
              blir det prövning i hyresnämnden. I en del av diskussionerna om
              höga hyror handlar det ofta om de första budens förslag, inte
              förslag efter den slutliga prövningen och förhandlingen. Vi ska
              komma ihåg att i de här upprustningssituationerna talar man om
              hyreshöjningar på kanske mellan 15 procent och, som skräckexempel,
              60 procent, med hela spannet däremellan beroende på i vilket skick
              fastigheten är, hur den har skötts om tidigare och vilken grundstandard
              det var på fastigheten när den byggdes en gång i tiden. Olika
              förutsättningar gör att det är olika situationer i olika fastigheter.
            </seg>
            <seg n="f2f67290">
              Vi har ett instrument som heter bostadsbidrag och som vi för
              första gången sedan 1997 har höjt. Det innebär upp till 600 kronor
              mer i bostadsbidrag per månad för exempelvis en ensamstående förälder
              med barn. Vi har förstärkt bostadstilläggen för våra pensionärer
              och sänkt skatten för pensionärer och dem som har inkomst av arbete.
              Det är ett instrument som vi måste titta vidare på för att se
              hur vi kan hjälpa till.
            </seg>
            <seg n="dc6c0e48">
              Sedan har vi områden som har särskilda problem. Vi har pekat
              ut 15 områden i Sverige där det är speciella omständigheter. Där
              genomför och diskuterar regeringen ytterligare åtgärder för att
              hjälpa till. Det är 15 områden där problematiken är mer komplex.
              Det handlar om att skolorna inte fungerar särskilt väl, det handlar
              om hög arbetslöshet, det handlar om att det saknas trygghet ute
              på gator och torg och det handlar om att det finns fysiska upprustningsbehov.
              Där har regeringen en del program på gång och en hel del utredningsarbete
              som ytterligare åtgärder, och vi diskutera hur vi kan gå vidare.
              Likaså görs forskningsinsatser, och vi måste sprida de goda exempel
              som finns runt om i Sverige.
            </seg>
            <seg n="45c0f12b">
              Det är på den nivån vi måste jobba som en ansvarsfull regering.
              Jag vet inte riktigt vad som är alternativet till den politiken.
            </seg>
          </u>
          <note type="speaker" n="c5584af8">
            Anf. 89 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-71053431bf63289a-1" n="014cdfaf">
            <seg n="b95873d2">
              Herr talman! Tack, statsrådet, för resonemanget! Det finns olika
              vägar för vad man ska göra utifrån olika ideologiska skiljelinjer.
              Det som regeringen har valt är de som redan har möjlighet att
              påverka sitt boende, var man ska bo och så vidare.
            </seg>
            <seg n="d7f57a51">
              Fastighetsägarna har lyfts fram här. Problemet är att fastighetsägare
              inte har samma etiska och moraliska ansvar som staten har, eller
              hur? Den hyreslag vi nu har stöder dem. Där ställs affärsmässighet
              kontra samhällets ansvar. Det är väldigt problematiskt. Vi har
              en rapport från Hyresgästföreningen och den forskning som statsrådet
              hänvisar till, både internationell och nationell. Om vi ska beakta
              dessa måste vi ta hänsyn till de sociala och ekonomiska konsekvenserna
              för individerna i de 15 bostadsområdena. Det finns ännu fler sådana
              områden beroende på hur man identifierar problemen.
            </seg>
            <seg n="7b828561">
              Bostad är en rättighet som garanteras enligt vår konstitution,
              en bostad som är funktionell och så vidare. Hur skapar man detta?
              Oro har väckts bland många hyresgäster, äldre, ensamstående och
              barnfamiljer. Det har vi hört i olika tv-intervjuer och debatter.
              Vart ska de flytta? Ska de flytta från det ena området till det
              andra? Kanske börjar det rustas upp eller byggas om även där.
              Var ska de till slut bo? Det är frågan.
            </seg>
            <seg n="a4d86646">
              De här 14 miljarderna till det privata borde ha gynnat även till
              exempel allmännyttan och hyresrätter enligt den modell som statsrådet
              och även Hyresgästföreningen lyfter fram.
            </seg>
            <seg n="ddcf79ab">
              Det har gjorts en undersökning mellan februari och december 2001
              där man har lyft fram de expansiva områdena Kvarngärdet med Stena
              Fastigheter och Södra Kvarngärdet med Uppsalahem, men även Husby
              är med. Den visar att dialogen tyvärr inte funkat. Hur mycket
              som ska upprustas och hur mycket det kommer att kosta har inte
              diskuterats. Det har vi hört många exempel på. Det har tyvärr
              drabbat de ekonomiskt svagaste familjerna och hushållen.
            </seg>
            <seg n="f8fcfaa3">
              Vi kan inte förvänta oss att fastighetsägarna är goda. Det finns
              säkerligen många goda fastighetsägare, men de som i dag har makten
              tar inte hänsyn till de här frågorna. Det är statens ansvar att
              se till att klasskillnaderna inte ska öka, att hemlösheten inte
              ska öka, vilket de just kommer att göra. Det är det man vill förebygga
              genom att debattera och diskutera de här frågorna om och om.
            </seg>
            <seg n="7fe48698">
              Det intressanta är: Varför skulle inte ROT-avdraget gälla upprustningen
              av allmännyttan?
            </seg>
          </u>
          <note type="speaker" n="4aca379d">
            Anf. 90 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-1f58f7505f028610-33" n="f195de7c">
            <seg n="5b2807b0">
              Herr talman! Det är i och för sig en enkel retorisk poäng att
              jämföra ROT-avdrag med upprustningsbehov hos hyresrätter. Det
              är som att blanda äpplen och päron. Det är inte riktigt seriöst.
              För det första ingår i summan 14 miljarder RUT som inte alls har
              att göra med upprustning av bostäder. Det andra är att det är
              två helt olika skatteobjekt. Det är en privatperson som äger en
              bostad och som får en skattesänkning kontra ett företag som går
              under andra skatteregler och som har obeskattade pengar som man
              sedan gör upprustningar för. Det är två olika skatteobjekt. Om
              jag sänker inkomstskatten för en privatperson, ska jag kompensera
              hyreshusen för detta eller sänka bolagsskatten för företaget som
              äger ett hyreshus? Ska jag kompensera villaägaren för detta? Det
              visar på att det inte går att blanda ihop de här två sakerna.
            </seg>
            <seg n="b83aeab5">
              Däremot är det viktigt att säga att vi har en lägre fastighetsavgift
              för hyresrätter jämfört med villor. Den var hälften, och så sänkte
              vi den ytterligare vid årsskiftet. Vi har en utredning på gång
              för att titta över de skattemässiga konsekvenserna för just hyresrätten
              för att vi ska kunna stärka hyresrätten. Vi har tagit ett litet
              steg för att sänka skatten för hyresrätten, och vi har alltså
              en utredning på gång för att titta över de långsiktiga skatteeffekterna
              för hyresrätten. Vi kan diskutera de frågorna också. Men det måste
              vara ordning och reda, riktiga skatteprinciper och med ordning
              och reda i offentliga finanser.
            </seg>
            <seg n="c2489706">
              Vad är alternativet till denna politik? Jo, säger Vänsterpartiet,
              vi ska satsa 3 miljarder varje år för att stödja upprustningar
              av miljonprogramsområdena. Då frågar jag så här: Innebär det att
              vi ska kompensera dem som redan rustat upp sina hus? Ska de som
              bor i miljonprogramsområden exempelvis hos Jönköpings kommunala
              bostadsbolag Vätterhem, områden med hög arbetslöshet, få kompensation
              i efterhand? De har redan gjort sina upprustningar. Ska de som
              har skött sig och skött om sina hus på ett bra sätt inte få någon
              hjälp från staten, medan de som inte har skött om sina hus hittills
              ska få ersättning? Är det de principerna som Vänsterpartiet vill
              ha i svensk fastighetsförvaltning?
            </seg>
            <seg n="b0436d64">
              Ni anslår 3 miljarder kronor. Det är stora belopp. Det räcker
              till 510 procent av upprustningskostnaderna enligt de beräkningar
              som Sabo har tagit fram. Det är alltså marginella stöd som ni
              åstadkommer med 3 miljarder, en summa som ni är ensamma i oppositionen
              att föreslå. Ni har inte ens stöd av era egna kamrater i Socialdemokraterna
              och Miljöpartiet. Det är en orealistisk politik. Det är en ekonomiskt
              felaktig politik, det skapar fel incitament, det skapar orättvisor.
              Det är ingen fungerande politik.
            </seg>
            <seg n="b42d31ae">
              Det är det som är skillnaden mellan att vara i opposition och
              att vara i regeringsställning. Man måste ta ansvar inte bara för
              att förstå ett problem utan också för hur man ska hantera problemet.
            </seg>
            <seg n="15e4a9eb">
              Detta visar på att den politik som Vänsterpartiet föreslår är
              både ogenomförbar, för det finns ingen politisk majoritet för
              den, och felaktig, för den räcker ingenstans och den leder till
              felaktiga incitament i hela fastighetsförvaltningen. De som nu
              bor i upprustade fastigheter ska alltså bestraffas för att deras
              fastighetsägare har varit förutseende och skött om sina hus på
              ett bra sätt medan de som inte har det ska få en subvention av
              skattebetalarna just de skattebetalare som bor i de nyupprustade
              lägenheterna. Är det den ordningen som Vänsterpartiet vill ha?
            </seg>
          </u>
          <note type="speaker" n="e99e9039">
            Anf. 91 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-71053431bf63289a-2" n="014cdfaf">
            <seg n="d64004e1">
              Herr talman! Jag förstår att när man inte har en politik som
              täcker ett viktigt område går man på offensiven. Jag vet inte
              om statsrådet har läst våra motioner. Där står att skattepengarna
              naturligtvis också ska gå till de områden i allmännyttan där det
              behövs upprustning. Det är det vi vill. Dessutom säger vi att
              de som inte sköter sig, fastighetsägare eller kommuner som till
              exempel inte bygger nya bostäder till sina invånare, och fastighetsägare
              som sköter fastighetsbeståndet dåligt ska kunna vitesbeläggas.
              Om du har läst våra motioner kan du se det.
            </seg>
            <seg n="c54d20a2">
              Min och mitt partis politik bygger inte på de orättvisor som
              högerregeringen har bidragit till under de senaste sex åren. Jag
              talar om klasskillnader, om att människor bor i områden där det
              är mögligt och där förhållandena är fruktansvärda. Det är de människor
              som har det värst i detta samhälle. Mitt parti hävdar rättvisa
              för dem också och inte bara för det fåtal som din politik har
              gynnat.
            </seg>
            <seg n="82c0342c">
              Jag är väldigt stolt och glad över att Vänsterpartiet ensamt
              står för den rätten. Det är inte som KD, som är underordnat ett
              stort moderparti, nämligen Moderaterna. Jag är helt övertygad
              om att man håller med Moderaterna i de flesta frågor, och man
              är underställd. Det är bättre att stå på sig, precis som Sabo,
              Boverket och Hyresgästföreningen med flera, som tycker som vi
              i den här frågan.
            </seg>
            <seg n="bde25890">
              Det finns många branscher som tycker som vi och som säger att
              staten måste ta sitt eget ansvar. Det ansvaret kräver vi, precis
              som alla andra. Vad sedan andra partier tycker är inte väsentligt.
              Det väsentliga är hur människor har det.
            </seg>
          </u>
          <note type="speaker" n="c3a758cc">
            Anf. 92 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-1f58f7505f028610-34" n="f195de7c">
            <seg n="dd9e0752">
              Herr talman! Jag vill först deklarera att om människor bor med
              mögel och otjänlig boendemiljö ska Hyresgästföreningen, de boende
              eller kommunen direkt anmäla denna fastighet till hyresnämnden.
              Det finns instrument i form av tvångsförvaltningsåtgärder, och
              man kan också ta över hela förvaltningen av fastigheten. De instrumenten
              ska vi självklart använda om den typen av problem uppstår. Tyvärr
              finns det exempel där det har varit otjänlig boendemiljö och där
              varken Hyresgästföreningen eller kommunerna har agerat, vilket
              är mycket märkligt.
            </seg>
            <seg n="dad23f53">
              Jag har också stor respekt för all den oro som finns i många
              av de diskussioner som pågår just nu runt om i landet. Det finns
              positiva exempel men också mindre positiva exempel. Det är alltid
              svårt att lagstifta fram gott omdöme hos varje enskild aktör.
              Det är ett problem, och det ska jag gärna erkänna.
            </seg>
            <seg n="7b7f72a8">
              Vi måste hjälpas åt för att se till att man för den här processen
              framåt med så bra dialog och så bra diskussioner som möjligt.
              Vi har som sagt ett antal rättsliga instrument som ska spärra
              mot sådant som är felaktiga ageranden.
            </seg>
            <seg n="697108b2">
              Jag tror dock att det också är viktigt att konstatera att det
              pågår en skatteutredning om hyresrättens långsiktiga förutsättningar.
              Vi har vidtagit vissa åtgärder redan, liksom vissa åtgärder på
              bostadsbidragsområdet. Vi behöver följa dessa frågor ytterligare,
              men vi måste hålla fast vid ett antal grundläggande principer.
              Vi får inte skapa system som gynnar den som inte har skött om
              sina fastigheter och missgynnar den som sköter om sina fastigheter.
              Det måste vara spelregler som är neutrala för olika typer av årgångar,
              så att man inte säger att bara för att huset är byggt ett visst
              årtal ska man få speciella subventioner. Man kan faktiskt inte
              se någon principiell skillnad på när husen byggdes.
            </seg>
            <seg n="e62f795c">
              Jag följer den här frågan mycket noggrant, och vi ska säkerligen
              diskutera vad vi kan göra ytterligare, men jag tror inte på den
              typ av subventioner som Vänsterpartiet har presenterat, för de
              leder inte till att man löser problemen utan bara till att andra
              skattebetalare måste betala stora summor. Man får då oftast effekter
              som man inte vill ha i första hand.
            </seg>
          </u>
          <note n="d2141672">
            Överläggningen var härmed avslutad.
          </note>
          <note n="b132216b">
            14 § Bordläggning
          </note>
          <note n="b55993a6">
            Anmäldes och bordlades
          </note>
          <note n="449e33f7">
            15 § Anmälan om interpellationer
          </note>
          <note n="89cb2218">
            Anmäldes att följande interpellationer framställts
          </note>
          <note n="f49f39c4">
            den 5 mars
          </note>
          <note n="0c5394d8">
            Tina Ehn
          </note>
          <note n="157fa61b">
            Amineh Kakabaveh
          </note>
          <note n="69799128">
            Bengt Berg
          </note>
          <note n="23e65206">
            Hillevi Larsson
          </note>
          <note n="95e9fc0c">
            Interpellationerna redovisas i bilaga som fogats till riksdagens
            snabbprotokoll tisdagen den 12 mars.
          </note>
          <note n="0b57d1e7">
            16 § Anmälan om frågor för skriftliga svar
          </note>
          <note n="aa413ce7">
            Anmäldes att följande frågor för skriftliga svar framställts
          </note>
          <note n="f49f39c4">
            den 5 mars
          </note>
          <note n="db475612">
            Gunvor G Ericson
          </note>
          <note n="4d27870d">
            Lars Eriksson
          </note>
          <note n="e19196a4">
            Frågorna redovisas i bilaga som fogats till riksdagens snabbprotokoll
            tisdagen den 12 mars.
          </note>
          <note n="75928ad5">
            17 § Anmälan om skriftligt svar på fråga
          </note>
          <note n="ec67a9ab">
            Anmäldes att skriftligt svar på följande fråga inkommit
          </note>
          <note n="f49f39c4">
            den 5 mars
          </note>
          <note n="a7a58ca3">
            Sven-Erik Bucht
          </note>
          <note n="6a0f8582">
            Svaret redovisas i bilaga som fogats till riksdagens snabbprotokoll
            tisdagen den 12 mars.
          </note>
          <note n="545cff9f">
            18 § Kammaren åtskildes kl. 19.55.
          </note>
          <note n="cb4a3fa4">
            Förhandlingarna leddes
          </note>
          <note n="febe6f7b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
