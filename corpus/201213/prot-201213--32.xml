<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--32</head>
          <docDate when="2012-11-28">2012-11-28</docDate>
        </div>
      </front>
      <body>
        <div>
          <note n="bf3b7f77">
            ﻿
          </note>
          <note n="a7cb793b">
            Riksdagens protokoll
          </note>
          <note n="ce93cd0b">
            2012/13:32
          </note>
          <note type="date" n="72f8409e">
            Onsdagen den 28 november
          </note>
          <note n="2cfd90ac">
            Kl. 09:00 - 20:30
          </note>
          <note n="13f5c513">
            1 § Justering av protokoll
          </note>
          <note n="36cca862">
            Justerades protokollet för den 22 november.
          </note>
          <note n="5a2d0d50">
            2 § Meddelande om aktuell debatt
          </note>
          <note n="c9730b5c">
            Talmannen meddelade att på begäran av Vänsterpartiets riksdagsgrupp
            skulle en aktuell debatt om blockad av Gaza anordnas måndagen
            den 3 december kl. 11.30 .
          </note>
          <note n="d5219647">
            Från regeringen skulle utrikesminister Carl Bildt (M) delta.
          </note>
          <note n="97c3ae91">
            Den inkomna skrivelsen hade följande lydelse:
          </note>
          <note n="75cbec66">
            Begäran om aktuell debatt med anledning av Israels bordning av
            Ship to Gazas fartyg Estelle och Israels blockad av Gaza
          </note>
          <note n="a5d48409">
            Lördagen den 20:e oktober bordade den israeliska flottan fartyget
            Estelle på internationellt vatten och hindrade därmed segelskutan
            från att nå Gaza med sin last av civila förnödenheter. De ombordvarande
            tillfångatogs och flottan förde fartyget till hamnstaden Ashdod.
            I denna stund är det svenskägda fartyget beslagtaget av Israel.
            Besättningen, varav ett flertal är svenska medborgare, sitter
            arresterade. Estelles civila last bestående bland annat av barnmorskeutrustning,
            mediciner och fotbollar har beslagtagits av Israel.
          </note>
          <note n="5268fc1c">
            UD förklarade före bordningen att man förutsatte att Israel denna
            gång inte skulle bruka våld. Mot bakgrund av detta behöver det
            klarläggas hur regeringen under resans gång agerat för att garantera
            besättningens säkerhet och hur den framöver tänker agera för att
            trygga svenska medborgares säkerhet på internationellt vatten
            och förhindra att svenska medborgare grips på internationellt
            vatten. Vi önskar också få svar från regeringen på hur man nu
            kommer att agera för att Estelles last ska föras till Gazaremsan
            och de behövande där samt vad man kommer att göra för att det
            svenskägda fartyget Estelle ska återlämnas till sina ägare.
          </note>
          <note n="a1ec7373">
            I samband med att Estelle bordades meddelade UD:s presschef Anders
            Jörle att Sveriges regering och EU hävdar bestämt att det är en
            allvarlig humanitär situation i Gaza och att gränsövergångarna
            måste öppnas, det är en linje som råkar sammanfalla med Ship to
            Gazas linje. Det var ett välkommet besked, men frågan är hur regeringen
            nu kommer att agera för att blockaden av Gaza ska hävas. För samtidigt
            som Israel upprätthåller sin blockad av den ockuperade Gazaremsan
            förs diskussioner om att fördjupa EU:s förbindelser med Israel
            genom det så kallade CAA-protokollet, som skulle innebära en uppgradering
            av handelsrelationerna mellan EU och Israel. Detta sker trots
            att EU i sitt associeringsavtal med Israel villkorat avtalet med
            att Israel respekterar de mänskliga rättigheterna.
          </note>
          <note n="582dcf4d">
            Vänsterpartiet begär därför att en aktuell debatt ska hållas
            i riksdagen för att riksdagen ska få möjlighet att diskutera dessa
            aktuella frågeställningar, men också för att riksdagen ska få
            svar från regeringen angående deras agerande i samband med bordningen
            av Estelle och deras arbete för att Israels blockad av Gaza-remsan
            ska hävas.
          </note>
          <note n="75a06062">
            Hans Linde
          </note>
          <note n="fa670bd0">
            3 § Hänvisning av ärenden till utskott
          </note>
          <note n="416e2394">
            Föredrogs och hänvisades
          </note>
          <note n="d5321a91">
            den 18 januari 2013
          </note>
          <note n="59146b72">
            4 § Några körkortsfrågor
          </note>
          <note n="df7a4907">
            Föredrogs
          </note>
          <note n="c0aed1dc">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="888789b9">
            Talmannen konstaterade att ingen talare var anmäld.
          </note>
          <note n="726c5526">
            5 § Utsläppsrätter och geologisk lagring av koldioxid
          </note>
          <note n="df7a4907">
            Föredrogs
          </note>
          <note n="888789b9">
            Talmannen konstaterade att ingen talare var anmäld.
          </note>
          <note n="7c10fc7b">
            6 § Kunskap i havsfrågor 2020
          </note>
          <note n="df7a4907">
            Föredrogs
          </note>
          <note n="888789b9">
            Talmannen konstaterade att ingen talare var anmäld.
          </note>
          <note n="e4e8c1a4">
            7 § Samhällsplanering, bostadsförsörjning och byggande samt konsumentpolitik
          </note>
          <note n="df7a4907">
            Föredrogs
          </note>
          <note type="speaker" n="9b6e0c90">
            Anf. 1 VERONICA PALM (S):
          </note>
          <u who="veronica_palm_3d4bd3" xml:id="i-f405562e4d057c1b-0" n="4abe3e31">
            <seg n="36a90856">
              Herr talman! Jobben är den viktigaste frågan för Sverige. Jobben
              är avgörande för människors möjlighet att styra över sina egna
              liv. Men jobben är också avgörande för Sveriges ekonomi, tillväxt
              och utveckling. När vi är fler som jobbar växer ekonomin, och
              vi kan höja kvaliteten i skolan och välfärden.
            </seg>
            <seg n="2bf91de9">
              Jobb, bostad, tillväxt och välfärd hänger ihop. Därför är förutsättningarna
              för en god bostadsförsörjning central i en socialdemokratisk jobb-
              och välfärdspolitik. En fungerande bostadsmarknad är en viktig
              del för att säkra framtidens tillväxt och för att bygga Sverige
              starkt.
            </seg>
            <seg n="b8c7ea33">
              En dynamisk arbetsmarknad kräver rörlighet. Människor måste kunna
              röra sig över olika delar av landet och kunna ta jobb där jobben
              finns och där de nya jobben kommer.
            </seg>
            <seg n="a73135f7">
              Svenska företag uppger i dag att de har svårt att rekrytera rätt
              kompetens, och inte sällan beror detta på bostadsbrist. Den strukturella
              bostadsbristen hämmar näringslivet i Sverige och är därmed ett
              hot mot jobben och mot tillväxten. Rekryteringsgapet måste slutas.
            </seg>
            <seg n="f608bb79">
              Investeringar i Sveriges bostadsbestånd är viktiga och tillväxtskapande
              investeringar. Bostadsbristen behöver mötas med ökat bostadsbyggande
              och med att dagens bostadsbestånd utnyttjas mer effektivt. Vi
              behöver snabbt sänka trösklarna in på bostadsmarknaden, underlätta
              flyttkedjor och öka rörligheten. Även här har regeringens politik
              misslyckats.
            </seg>
            <seg n="73f7d6de">
              På den högra sidan här i kammaren påstår man allt oftare när
              verkligheten kryper sig på att man delar bilden av en havererad
              bostadsmarknad och av dess effekter på Sveriges framtid. Bra,
              säger jag. Men när den statsbudget som vi diskuterar i dag inte
              leder till några som helst handlingar måste jag ändå ställa frågan:
              Ser ni inte verkligheten? Märker ni inte behoven? Hör ni inte
              ropen efter fler hyresrätter? Känner ni inte bristen på studentbostäder?
              Har ni ingen kontakt med dem som förgäves försöker få råd att
              köpa sig en egen bostad?
            </seg>
            <seg n="e40e6c44">
              Mitt i detta finns bostadsministern, eller inte. Jag reser mycket
              runt i Sverige, och jag möter många människor. Fler och fler ställer
              frågan: Var finns bostadsministern? Var finns viljan? Var finns
              förmågan? Var finns regeringens bostadspolitik?
            </seg>
            <seg n="f042d14e">
              Trots den allvarliga situationen, det låga byggandet och den
              ökande bristen fortsätter bostadsbyggandet att minska ytterligare.
              Under det första halvåret i år påbörjades ungefär 2 350 småhus.
              Det är en minskning med 53 procent jämfört med första halvåret
              2011. Under samma period påbörjades 7 550 lägenheter. Det är en
              minskning med 26 procent. Vi är i november, och jag tror inte
              att ens den mest optimistiska spinndoktorn i Regeringskansliet
              tror någonting annat än att det också 2012 blir ett ras för bostadsbyggandet
              och ett ras för regeringens bostadspolitik.
            </seg>
            <seg n="1b15d7c1">
              Även när det gäller bostadspolitiken måste jag tyvärr konstatera
              att Sverige är på väg åt helt fel håll.
            </seg>
            <seg n="aa69c93d">
              När det inte finns någon reell bostadspolitik från regeringens
              sida kanske det ändå skulle kunna finnas någon form av mål, vilja,
              inriktning, tanke. Det kunde i alla fall vara en början. Men även
              här står regeringen tomhänt. Vi Socialdemokraterna, Miljöpartiet
              och Vänsterpartiet har föreslagit ett nytt bostadspolitiskt mål,
              ett mål som ger uttryck för ett samhällsansvar och har sociala
              ambitioner.
            </seg>
            <seg n="ae4b427e">
              Om man nu skulle vilja ha en aktiv bostadspolitik skulle en början
              kunna vara att ställa sig bakom detta mål och ansluta sig till
              det i stället för att bara sitta och titta på när bristen på bostäder
              ökar.
            </seg>
            <seg n="41926d59">
              Sverige behöver en aktiv bostadspolitik, en bostadspolitik som
              utgår från verklighetens fakta, nämligen att det byggs för få
              bostäder, en bostadspolitik som motsvarar de behov och de förväntningar
              som finns, en politik som gör att unga kan komma in på bostadsmarknaden,
              en politik som kommer till rätta med bristen på studentbostäder,
              en politik som gör att vanliga familjer har råd med en bostad
              som passar hushållets behov och hushållets storlek.
            </seg>
            <seg n="6d7d9454">
              Mot regeringens tomma budget står en socialdemokratisk skuggbudget
              med en lång räcka av idéer, nya tankar, omprövningar, konkreta
              förslag, lagförändringar och resurser för att öka bostadsbyggandet.
              Låt mig ge några exempel.
            </seg>
            <seg n="88b98e9c">
              Vi föreslår en byggmiljard för byggande av bostäder där bristen
              och efterfrågan är allra störst bland unga och studenter. Så har
              Sverige med framgång arbetat tidigare med riktade stöd för att
              öka bostadsbyggandet. Det gjorde vi i början av 2000-talet. Då
              ökade bostadsproduktionen, och då hade Sverige en socialdemokratisk
              regering.
            </seg>
            <seg n="b77f95a1">
              Men det är inte bara unga och studenter som har problem på dagens
              bostadsmarknad. Många familjer drömmer om ett eget hus och en
              egen trädgård. För många förblir detta bara just en dröm. Under
              de senaste åren har nyproduktionen av småhus fallit kraftigt,
              inte bara i vissa områden utan i hela landet. Jag tycker att det
              är dags att initiera en egnahemsrörelse för 2000-talet.
            </seg>
            <seg n="72f98ca8">
              Vi föreslår också att staten ställer ut kreditgarantier för upprustning
              av miljonprogrammen. Det skulle bidra till en nödvändig fysisk
              och social upprustning samt en omställning till ett hållbart Sverige.
              Dessa områden byggdes för 3040 år sedan. Då såg de ut som en del
              av den generella välfärden vi var stolta. I dag är de snarare
              en symbol för en tilltagande segregation. Här behövs omfattande
              omställningar, och det är ett gemensamt ansvar för att bygga Sverige
              starkare.
            </seg>
            <seg n="a13064cf">
              Det är dock inte bara i storstadsområdena vi behöver bygga och
              ställa om bostäder. Även i glesbygden finns det en efterfrågan.
              Problemet är att kreditinstituten inte är villiga att låna ut
              pengar till villkor som människor med normala inkomster kan uppfylla.
              Även på detta område ser vi hur regeringens åtgärder är otillräckliga.
              Det behövs en mer genomtänkt politik för hela landet om hela landet
              ska kunna leva. Det måste gå att bo också utanför de större städerna.
            </seg>
            <seg n="fa67c3f4">
              Det är kommunerna som har ansvar för bostadsförsörjningen i det
              här landet. Det blir ett problem när vissa kommuner vältrar över
              detta ansvar på grannkommunerna. Vi menar att det finns behov
              av att skärpa bostadsförsörjningslagen. Vi menar också att det
              finns behov av bostadsförmedlingar och behov av förmedlingar för
              andrahandsbostäder.
            </seg>
            <seg n="3b76e5a9">
              Politik handlar om att se verkligheten och att vilja axla det
              ansvar för förändring och förbättring som verkligheten kräver.
              I det ansvaret brister regeringen. Vi socialdemokrater är dock
              redo att axla ansvaret för att bygga Sverige starkare inför framtiden.
            </seg>
            <seg n="8480a901">
              Herr talman! Sammantaget är det en dyster bild som tonar fram
              när man betraktar regeringens bostadspolitik. Bostadsbristen ökar,
              nyproduktionen fortsätter att minska och nio av tio kommuner har
              otillräckligt med hyresrätter. Hälften av landets kommuner saknar
              bostäder som unga efterfrågar. Bostadsbyggandet minskar trots
              rekordstor efterfrågan. Dagens nyproduktionstakt riskerar att
              allvarligt undergräva Sveriges förutsättningar för jobb och tillväxt.
            </seg>
            <seg n="ff9610cf">
              För att öka takten krävs såväl nationell politik som kommunal
              politik, och då krävs det politiker som inte bara lovar och ser
              verkligheten utan också har konkreta förslag och levererar resultat.
              Mot regeringens handlingslösa misslyckande står en tydlig socialdemokrati
              med siktet inställt på en bättre framtid för Sverige.
            </seg>
            <seg n="b09c42b2">
              Jag får ofta frågan: Vad är den enskilt viktigaste åtgärden som
              behövs för att få i gång bostadsbyggandet i Sverige? Jag ska avsluta
              med att ge svaret på den frågan. Jag har nämligen tänkt mycket,
              och jag har presenterat en hel del konkreta förslag för en ökad
              bostadsproduktion. Svaret är dock enkelt: För att få i gång bostadsbyggandet
              i Sverige, för att rusta vårt land starkt för framtiden, behöver
              Sverige en ny regering.
            </seg>
          </u>
          <note n="c5eef779">
            Med hänvisning till detta yrkar jag bifall till reservationerna
            2 och 22.
          </note>
          <note n="e6342e28">
            I detta anförande instämde Jonas Gunnarsson (S).
          </note>
          <note type="speaker" n="62d76cc1">
            Anf. 2 JAN LINDHOLM (MP):
          </note>
          <u who="jan_lindholm_6c3791" xml:id="i-f2dc2d0c33d93196-0" n="89ff3947">
            <seg n="aa26dd67">
              Herr talman! Civilutskottets betänkande 1, som omfattar samhällsplaneringsfrågor
              med bostadsförsörjning och byggande samt konsumentpolitik, visar
              tydligt på de skiljelinjer som finns i svensk politik. De går
              mellan oss i opposition, som värnar medborgarintresset, och regeringen,
              vars politik enbart handlar om hur man kan få största möjliga
              avkastning på investerat kapital.
            </seg>
            <seg n="e04550e3">
              Ska man vara snäll mot regeringen skulle man kunna formulera
              det så att skiljelinjen går mellan en politik för människor och
              en politik för the economic man, för tyvärr är det nog så att
              många gärna vill se sig själva mer som en economic man än som
              en människa. Jag menar alltså, herr talman, att på detta utgiftsområde
              som utgör stora delar av de grundläggande komponenterna i det
              vi brukar kalla välfärdsstaten blir de stora ideologiska skiljelinjerna
              väldigt tydliga.
            </seg>
            <seg n="f4eadb19">
              Miljöpartiet har i sin budgetmotion presenterat ett alternativ
              till regeringens budgetförslag. I vårt arbete med budgeten har
              vi utgått från de grundläggande villkoren för ekonomin, nämligen
              de förutsättningar som naturen ger oss. När ett snabbt föränderligt
              klimat bland annat slår ut livsmedelsproduktion på många håll
              i världen och bidrar till att öka försäkringsomkostnaderna och
              när en växande andel av den byggda miljön, inte bara i Sverige
              utan på hela vår planet, årligen drabbas av ökande skador genom
              orkaner, översvämningar och bränder påverkas även verkligheten
              för våra medborgare här i Sverige.
            </seg>
            <seg n="69c878b0">
              Att allt fattigare fyndigheter av mineraler exploateras, att
              företag numera dammsuger världen på skrot och att kyrktak och
              stuprör av koppar, precis som elförsörjningen till tågtrafiken,
              allt oftare stjäls är tydliga tecken på att det blir allt mer
              ont om råvaror. Detta leder till en osäkrare värld och inte minst
              till en allt mer orolig och instabil ekonomi. Företagen vågar
              inte satsa, och enskilda blir allt försiktigare med att lätta
              på plånboken. Det leder till en negativ spiral.
            </seg>
            <seg n="95cc6025">
              Detta sker efter sex års regeringspolitik som uppmuntrat familjerna
              att skuldsätta sig till en i internationellt perspektiv helt katastrofalt
              hög nivå.
            </seg>
            <seg n="e8603aec">
              Varslen ökade från 7 329 i september till 10 260 i oktober, vilket
              är nästan en fördubbling mot siffran för oktober förra året. Mot
              den verkligheten lägger regeringen fram sin optimistiska men ack
              så verklighetsfrämmande budget. När EU-området som helhet räknar
              med en årlig recession på 0,4 procent några år framöver räknar
              regeringen med växande export. Det är väldigt svårt att hitta
              några som delar regeringens bedömning av framtiden.
            </seg>
            <seg n="dbd91e5b">
              För att slippa en debatt om vem som är bäst på att göra prognoser
              om den ekonomiska utvecklingen har dock Miljöpartiet som vanligt
              presenterat ett budgetförslag som utgår från regeringens prognoser.
              Men vi väljer att ha en större budgetmarginal, eftersom vi tidigt
              insåg att regeringens prognoser är kraftigt överoptimistiska.
            </seg>
            <seg n="0df3788a">
              Vi i Miljöpartiet använder budgeten för att skapa jobb i stället
              för att som regeringen skänka bort skattemiljarder utan krav på
              motprestation. Inte ens näringslivets egna organisationer ser
              några egentliga fördelar med de 16 miljarder regeringen ger bort
              i sänkt företagsbeskattning. Inga bedömare jag har mött kan se
              hur det skulle skapa några nya jobb. Däremot är alla överens om
              att det kraftigt ökar vinsterna i banksektorn. Här är prioriteringarna
              tydliga: Vi värnar människorna, och regeringen värnar till och
              med ej efterfrågade vinstökningar.
            </seg>
            <seg n="675f2bb6">
              Det kraftigt förändrade klimatet och den snabbt växande resursbristen
              skapar alltså en oro i ekonomin som resulterar i en osäkrare arbetsmarknad
              med färre och sämre betalda jobb. Därför har Miljöpartiet lagt
              3,2 miljarder mer än regeringen på arbetsmarknadspolitikens område,
              5 miljarder mer än regeringen på infrastruktur, 1 miljard mer
              än regeringen på förnybar energi samt 1 miljard mer än regeringen
              på upprustning av bostäder i det vi kallar klimat-ROT.
            </seg>
            <seg n="48e98981">
              Vi har valt att lägga alla dessa pengar i vår budget på det som
              utgör näringsverksamhet, eftersom vi till och med på bostadspolitikens
              område gör prioriteringar för en budget för fler jobb. I utgiftsområde
              18 gör vi några mindre omfördelningar av de medel regeringen föreslår
              och tillför ytterligare 160 miljoner i huvudsak för att få fart
              på byggandet. Vi lägger det mesta av detta på ett utbildningspaket
              på området fysisk planering, för att underlätta för kommunerna
              och för att underlätta spridningen av kunskaper för smartare bygglösningar.
            </seg>
            <seg n="80424528">
              Vi menar att den här typen av åtgärder är betydligt mer verkningsfulla
              än regeringens strulande med hyresvillkoren för dem som hyr ut
              och för dem som hyr, om nu målet är att det ska byggas fler bostäder.
            </seg>
            <seg n="ae7551cb">
              Miljöpartiet ger Boverket möjligheter att återuppta arbetet med
              undermåliga inomhusmiljöer. Regeringen valde att för några år
              sedan lägga ned den tidigare fonden för fukt- och mögelskador
              med väldigt tvivelaktiga motiv.
            </seg>
            <seg n="05cb70c9">
              Runt 40 procent av alla skolbarn drabbas i dag av astmaliknande
              symtom med ständig snuva, rinnande ögon, tryck över bröstet, hudrodnad
              som kliar, huvudvärk och återkommande andningsbesvär. Orsaken
              kan ofta vara dåliga skolmiljöer med allvarliga fukt- och mögelproblem.
              Det är för många elever i klassrummen, dåligt fungerande ventilation,
              filter som inte rengörs regelbundet och alltför mycket vistelsetid
              inomhus.
            </seg>
            <seg n="28e5c86b">
              Men även dåliga bostäder är ofta en orsak. När jobben uteblir
              har man inte råd att flytta hemifrån, och ofta bor det för många
              i en lägenhet. Små barn bor ofta i de minsta rummen med den sämsta
              ventilationen och av någon underlig anledning oftast vägg i vägg
              med badrummet, som är det rum där fuktproblemen brukar vara störst.
            </seg>
            <seg n="0e256863">
              Även kemikalier kan ligga bakom den här typen av problem. Många
              renoveringar genomförs i strid mot alla regler. Även bostadsföretag
              som har tydliga regler exempelvis för att en ny matta inte ska
              få limmas ovanpå en gammal matta gör ofta det, alltså mot sina
              egna interna regler. Limmet på den nya mattans undersida startar
              då kemiska reaktioner på den gamla mattans ovansida. Limmen är
              inte gjorda för att fungera på ovansidan av mattan. Resultatet
              blir det som sanerarna brukar kalla en cocktail av giftiga ämnen.
            </seg>
            <seg n="81ce5bf2">
              Vi har alltså mängder av dåligt underhållna bostäder i Sverige,
              och det är inte ovanligt med kraftigt överbefolkade bostäder,
              tio personer i en fyrarummare är inte ovanligt.
            </seg>
            <seg n="7cf21b12">
              Att starta livet i en giftig cocktail är inte så lyckat, och
              att försöka tillgodogöra sig undervisning i en skollokal som ger
              ständig huvudvärk och kliande ögon är inte heller lätt. Vi ser
              att regeringen inte tar dessa problem på allvar. De medel som
              Miljöpartiet ger Boverket är självklart inte på långa vägar tillräckliga,
              men det innebär en tydlig skillnad mot regeringens ignorerande
              hållning.
            </seg>
            <seg n="d0ccd897">
              När det gäller produktsäkerhet ser vi tilltagande problem med
              att introduktionen av framför allt nya leksaker går så fort att
              säkerheten inte hinner med att granskas. Innan riskerna observeras
              har ofta nya produkter hunnit ut till hundratusentals hem. Därför
              ger Miljöpartiet Konsumentverket en utökad ram på 20 miljoner
              för att de bland annat ska kunna köpa in fler timmar från de kommunala
              konsumentrådgivarna, som är de främsta experterna när det gäller
              att tidigt fånga upp nya skadliga produkter ute på marknaden.
            </seg>
            <seg n="73860c09">
              Miljöpartiet väljer även att utöka Konsumentverkets ram för stöd
              till de frivilliga konsumentorganisationerna. Vi riktar den satsningen
              bland annat mot ökad konsumentinformation kring läkemedelsbiverkningar.
              Biverkningar av läkemedel är ett snabbt växande problem som tyvärr
              går allt längre ned i åldrarna. Det är någonting vi måste ta tag
              i snabbt.
            </seg>
            <seg n="88502f64">
              Herr talman! Från Miljöpartiets sida har vi svårt att se fördelen
              med regeringens förslag att förlänga presumtionshyran från 10
              till 15 år. Vi vill se politiska initiativ som bidrar till att
              sänka kostnaderna för nyproduktion. Vi vill inte se en politik
              som legitimerar höga produktionskostnader. Det är inte trovärdigt
              att påstå att man har ambitionen att sänka kostnaderna för nyproduktion
              av bostäder när alla de förslag regeringen kommer med i verkligheten
              drar åt helt motsatt håll.
            </seg>
            <seg n="4a2b4274">
              Regeringen saknar ambition när det gäller bostadspolitik. Trots
              sex år i regeringsställning har man inte klarat av att formulera
              ett bostadspolitiskt mål som på något sätt andas någon form av
              humanism eller medmänsklighet. Det man kallar ett bostadspolitiskt
              mål är egentligen en ren, klar och tydlig deklaration om att marknaden
              överlåts att lösa alla problem. Det är det bostadspolitiska mål
              regeringen har formulerat.
            </seg>
            <seg n="546b84f7">
              Herr talman! Från oppositionens sida har vi ett förslag på ett
              bostadspolitiskt mål som vi menar återspeglar de värden och den
              kultur vi tycker är någonting självklart och borde vara normgivande
              i en demokrati. Det lyder så här:
            </seg>
            <seg n="1378acd0">
              Alla ska ges förutsättningar att leva i goda bostäder till rimliga
              kostnader och i en stimulerande och trygg miljö inom långsiktigt
              hållbara ramar. Boende- och bebyggelsemiljön ska utgå från människors
              efterfrågan och behov och bidra till jämlika förhållanden och
              särskilt främja en god uppväxt för barn och ungdomar. Vid planering,
              byggande och förvaltning ska en ekologiskt, ekonomiskt och socialt
              hållbar utveckling vara grunden för verksamheten.
            </seg>
            <seg n="72d6a57f">
              Vi menar, herr talman, att riksdagen med bifall till reservation
              2 bör ställa sig bakom en sådan målformulering för bostadspolitiken.
              Det skulle vara att återupprätta bostadspolitiken som ett politikområde
              här i riksdagen.
            </seg>
            <seg n="9803a271">
              Regeringens politik för utgiftsområde 18 är, som jag inledde
              med att konstatera, mer inriktad på maximal avkastning på satsat
              kapital än på medborgarnas behov av exempelvis bostäder. Regeringens
              politik kanske möjligen fungerar för den som har möjlighet att
              köpa sin bostad på en ort som är i ständig tillväxt och för den
              som aldrig blir sjuk eller skadad. Men för den som råkat köpa
              sin bostad på en ort som drabbas av en större nedläggning och
              där fastighetspriserna rasar liksom för alla dem som av olika
              skäl exempelvis att man vill vara mer rörlig på arbetsmarknaden
              väljer att bo i en hyrd bostad saknar regeringen politik.
            </seg>
            <seg n="8ab846f3">
              Det är själva sentensen i regeringens politik, den är till för
              individen som ekonomisk aktör, inte för individen som människa.
              För oss gröna är det självklart att politik är ett redskap vars
              uppgift är att korrigera det som marknaden inte förmår att klara
              av.
            </seg>
            <seg n="b3a9b77e">
              Behovet av fler hyresrätter, herr talman, är mycket stort, och
              det växer inte bara i de större kommunerna utan i de flesta kommuner
              runt om i landet. Miljöpartiet har lagt fram förslag på åtgärdsprogram
              för att stimulera nyproduktion och för att sänka produktionskostnaderna,
              men från regeringen ser vi inga förslag.
            </seg>
            <seg n="113af131">
              Herr talman! Slutligen yrkar jag bifall, utöver reservation 2,
              till reservation 23. Förutom det jag redan nämnt om behovet av
              ökade resurser för att tidigt kunna upptäcka farliga produkter
              och om betydelsen av att stärka konsumentrörelsen anser vi i Miljöpartiet
              att den kommunala konsumentvägledningen måste förstärkas. Kunniga
              konsumenter är en grundförutsättning om vi tillsammans ska klara
              av omställningen till ett långsiktigt hållbart samhälle.
            </seg>
          </u>
          <note n="f8cf9a87">
            Alltså bifall till reservationerna 2 och 23.
          </note>
          <note type="speaker" n="db842ea4">
            Anf. 3 CARINA HERRSTEDT (SD):
          </note>
          <u who="carina_herrstedt_910876" xml:id="i-72598e80af62300e-0" n="6a422eb0">
            <seg n="8dfde709">
              Herr talman! Jag har även i år valt att lägga fokus på just bostadspolitiken
              trots att civilutskottets område är så mycket mer. Jag kan börja
              med att instämma i övriga talares oro över bostadspolitiken.
            </seg>
            <seg n="cbffa061">
              Sverigedemokraternas mål för området bostadsmarknad är att skapa
              förutsättningar för välplanerat, energieffektivt och hållbart
              bostadsbyggande för både ung och gammal. Samhällsplanering förutsätter
              ett helhetsansvar för att skapa förutsättningar för de värden
              som vi människor anser vara viktiga.
            </seg>
            <seg n="d369c7c8">
              Regeringsförklaringen säger: Sverige ska ha en välfungerande
              bostadsmarknad. Det ökar människors valfrihet i livet och möjligheterna
              att flytta för studier eller arbete. Därför vill vi öka tillgången
              på bostäder. Det ska bli enklare att hyra ut i andra hand. Det
              ökar rörligheten och ger bland annat ungdomar fler chanser att
              hitta en bostad. Fastighetsavgiften för hyres- och bostadsrätter
              ska sänkas. Planeringsprocesserna ska effektiviseras. För att
              få fler studentbostäder vill vi på kort sikt stimulera byggandet
              av tillfälliga studentbostäder, samtidigt som vi för ett långsiktigt
              ökat byggande ser över nuvarande byggregler och stöder nya innovativa
              lösningar. Så investerar vi i Sverige.
            </seg>
            <seg n="84dd7de4">
              Det är fagra ord som jag hoppas inte lovar runt och håller tunt,
              för jag kan inte tänka mig annat än att vi alla kan instämma i
              intentionerna i just denna del av regeringsförklaringen.
            </seg>
            <seg n="cb990830">
              Bostadspolitiken är en del av tillväxtarbetet. En fungerande
              bostadsförsörjning krävs för att vi i Sverige ska kunna öka sysselsättningen,
              tillväxten och vår konkurrenskraft. Att hitta en bra balans mellan
              efterfrågan och tillgång på olika boendeformer i kombination med
              arbetstillfällen är en stor och viktig utmaning.
            </seg>
            <seg n="84cd8c71">
              Ingången till arbetsmarknaden går ofta via en egen bostad. En
              bra bostadsmarknad blir därför avgörande för rörligheten på arbetsmarknaden.
              Finns det inga bostäder ges det inte heller någon möjlighet att
              flytta dit jobben eller studierna finns.
            </seg>
            <seg n="0445a2cb">
              Vår bostad har en central betydelse i våra liv. När det gäller
              bostadspolitik finns det mycket att säga, och alla partier verkar
              egentligen vara överens om att någonting måste göras. Men bostadsbyggande
              och bostadspolitik är en stor och komplex fråga. Naturligtvis
              tycker jag att det är ytterst vikigt att vi får i gång bostadsbyggandet,
              att det finns stabila och långsiktiga regler och förutsättningar.
            </seg>
            <seg n="02c61679">
              Särskilt hyresrätten har en viktig funktion i samhället, och
              här vill vi från Sverigedemokraterna underlätta ett långsiktigt
              underhåll av hyreshus genom att införa skattefria underhållsfonder
              för just hyresrätten. Skattereglerna behöver förändras och likställas
              med dem för andra upplåtelseformer så att det blir långsiktigt
              lönsamt att bygga och förvalta hyresfastigheter. Hyresrätten är
              trots allt den upplåtelseform som allra flest människor efterfrågar
              eftersom den utgör just den flexibilitet och den service som vi
              människor efterfrågar.
            </seg>
            <seg n="25e66652">
              Det är bara att konstatera att det efterfrågas och behöver byggas
              fler hyresrätter än i dag. Vi kan inte leva upp till behovet.
              Befolkningen och behovet ökar i allt snabbare takt. Marknaden
              fungerar alltså inte tillfredsställande. Det är här vår uppgift
              som politiker kommer in. Det måste skapas bättre förutsättningar
              för byggande av såväl hyresrätter som andra bostäder.
            </seg>
            <seg n="1fdf31c2">
              Bostadspolitik kan således inte lösas enbart av marknadens krafter.
              Det måste finnas ett samhälleligt ansvar där vi påverkar politiskt,
              för om vi kapitulerar och överlåter helt till marknaden att styra
              bostadsbyggandet, varför debatterar vi då ens bostadspolitik här
              i dag?
            </seg>
            <seg n="584fb918">
              Herr talman! Sverigedemokraterna drev för ett antal år sedan
              en kampanj som kallades enkel matematik. Den handlade förvisso
              om äldreomsorg, men jag tycker ändå att det går att applicera
              begreppet även här för man behöver inte vara mattegeni för att
              se att denna ekvation inte går ihop. Man behöver inte ens nämna
              några siffror för att förstå att den inte går ihop.
            </seg>
            <seg n="0a5322de">
              I dag råder som vi ser stor bostadsbrist. Vi har hemlöshet och
              vi har studenter och arbetstagare som inte kan uppfylla sina drömmar
              för att det saknas bostäder. Samtidigt ökar Sveriges befolkning
              kraftigt, inte minst på grund av det höga antalet asylsökande.
              Trots detta byggs nästintill ingenting. Vår befolkning ökar, vi
              har en stor efterfrågan, men vi bygger i princip ingenting. Den
              matematiken går helt enkelt inte ihop. Inte ens om vi fördubblade
              byggandet skulle det vara tillräckligt med tanke på den utveckling
              som vi har i dag. Det är för mig enkel matematik att med dagens
              förhållande kommer vi inte ens i närheten av ett plus minus noll-resultat.
            </seg>
            <seg n="91bc880e">
              Framtidens bostadspolitik måste vara att bygga där efterfrågan
              finns, att vi satsar där landet växer, att vi hjälper de delar
              av Sverige som avfolkas och stagnerar men också att vi utvecklar
              de boendeformer som verkligen efterfrågas.
            </seg>
            <seg n="45385318">
              Som sagt: Min bedömning är att marknaden inte ensam kan garantera
              alla medborgare rätten till en bostad. Stat och kommun bör bära
              ett gemensamt ansvar för att förse även resurssvaga grupper med
              ett värdigt boende.
            </seg>
            <seg n="f08e373f">
              Herr talman! Jag är glad att kunna konstatera att Socialdemokraterna
              nu föreslår samma sak som Sverigedemokraterna har gjort tidigare,
              att det ska satsas på en egnahemsrörelse för 2000-talet, eller
              som jag sa i mitt första budgetanförande: Kanske är Sverige i
              behov av en nutida egnahemsrörelse.
            </seg>
            <seg n="fd04dcf0">
              Tanken är att hushållen ska få hyra sin bostad med ett visst
              löfte att få köpa bostaden efter en tidsperiod mot ett visst bosparande
              i ett säkrat system hos fastighetsägaren.
            </seg>
            <seg n="3b8d13d5">
              Det är precis så här i många frågor som vi hanterar inom Civilutskottet,
              att vi är överens men uttrycker oss på olika sätt. Vi måste tänka
              brett och vi måste framför allt tänka nytt, för det är uppenbart
              att det gamla sättet att tänka inte har fungerat. Sverige har
              stannat upp eftersom människor tvingas bo kvar där de bor i dag
              på grund av bostadsbrist.
            </seg>
            <seg n="fcd8e2fb">
              Sverigedemokraternas bostadspolitik vilar på samhällets och människans
              gemensamma ansvar, möjligheter och skyldigheter. Men det handlar
              också om att skapa framtidstro, att människor ska kunna ha ett
              hopp om att förverkliga sina drömmar och kunna se möjligheter
              i stället för svårigheter. En nutida egnahemsrörelse eller en
              egnahemsrörelse för 2000-talet kan förverkliga människors drömmar
              och ge dem just en framtidstro.
            </seg>
            <seg n="0d5c97d6">
              Vilka är då Sverigedemokraternas förslag? För att nämna några
              anser vi att det är orimligt att studentbostäder inte betraktas
              som elevhem, vilka man gör undantag för i fastighetstaxeringslagen
              med slopad fastighetsavgift som följd. Vi vill förenkla byggnormerna
              för att göra det billigare att bygga. Vi vill se över hissnormen
              men också andra normer för studentbostäder för att det ska vara
              smidigare och billigare att producera studentlägenheter. Vi vill
              också ge riktade anslag i form av garantiprogram för upprustning
              och omstrukturering av utanförskapsområden. Jag vill dock påpeka
              att vi i grunden menar att fastighetsägare och kommuner bör ta
              ett gemensamt ansvar för upprustningen av miljonprogrammen. Vi
              ser anslaget som en tillfällig och akut åtgärd som vi fördelar
              på fem år.
            </seg>
            <seg n="a237c413">
              Det svenska samhället är byggt på tillit, sammanhållning och
              gemenskap. Utanförskap hotar det svenska samhällets framtid. Det
              är först när vi känner oss inkluderade och är en del av samhället
              som vi också kan bli aktiva samhällsmedborgare och bidra till
              vår samhällsutveckling. Större insatser måste därför göras i dag
              i framför allt utanförskapsområdena för att de ska kunna bli en
              del av ett fungerande samhälle. Vi menar att staten i detta akuta
              läge måste ta ett visst ansvar och vidta åtgärder. Vi ser starka
              motiv i detta läge för att hitta finansieringslösningar, trots
              att det egentligen strider mot våra grundtankar.
            </seg>
            <seg n="c40cfef4">
              När det gäller anslagen för 2013 inom utgiftsområde 18 valde
              vi att avstå till förmån för vårt eget förslag och lämnade därför
              ett särskilt yttrande. Jag vill passa på att yrka bifall till
              vår reservation 12.
            </seg>
            <seg n="1bf9b482">
              Till sist, herr talman, vill jag bara kort säga någonting om
              konsumentpolitik jag ser att jag har överskridit talartiden.
            </seg>
            <seg n="b86aed28">
              Konsumentpolitik är tyvärr inget område som får stor uppmärksamhet,
              och resurserna inom området är marginella jämfört med andra områden.
              Ändå är konsumentpolitik ett område som berör oss alla och som
              vi dessutom förväntar oss ska fungera. Som konsumenter ställs
              vi inför allt fler och komplicerade val, val som vi många gånger
              inte kan ta tillbaka. Det är viktigt att vi kan känna trygghet
              de gånger vi har gjort ett felaktigt val.
            </seg>
            <seg n="d86ebbbd">
              Jag måste tyvärr tillstå att det är först nu som jag börjar landa
              i hur Sverigedemokraterna i framtiden vill utforma sin politik
              på detta område, så jag ser all anledning att återkomma. Därför
              har jag i avvaktan på att vi tar fram våra riktlinjer på området
              valt att i dagsläget inte ställa mig bakom några av de reservationer
              som ligger, även om jag kan se en tydlig samsyn i många frågor.
            </seg>
            <seg n="52ddedef">
              Konsumentfrågor är viktiga och konsumentfrågor berör. Ett fortsatt
              högt konsumentskydd är en prioriterad fråga i mitt framtida arbete.
            </seg>
          </u>
          <note type="speaker" n="41cc0de4">
            Anf. 4 AMINEH KAKABAVEH (V):
          </note>
          <u who="amineh_kakabaveh_2a4ff8" xml:id="i-d96deca34eb22770-0" n="b1a6da26">
            <seg n="7763ba49">
              Herr talman! Jag står givetvis bakom alla våra reservationer,
              men för tids vinnande yrkar jag bifall till reservationerna 2
              och 21.
            </seg>
            <seg n="9771f4ce">
              Vänsterpartiets förslag om anslagsfördelning inom utgiftsområde
              18 utgår från att bostadspolitiken ska återupprättas och att staten
              ska återta sitt ansvar inom både bostads- och konsumentpolitiken.
              I vår budgetmotion har vi presenterat en politik som är ett helhetsalternativ
              till regeringens tomhänta politik.
            </seg>
            <seg n="a45426bd">
              För Vänsterpartiet är full sysselsättning det överordnade målet
              för den ekonomiska politiken. Med våra förslag skapar vi fler
              jobb som utjämnar inkomstskillnaderna mellan män och kvinnor och
              som ökar den ekonomiska jämlikheten i Sverige.
            </seg>
            <seg n="e788e260">
              Vänsterpartiet föreslår stora och nödvändiga samhällsnyttiga
              investeringar som skapar framtidens jobb för en stark välfärd
              och välstånd. Vi vill investera i gröna jobb för miljö och klimat,
              bland annat genom en stor satsning på förnybar energi.
            </seg>
            <seg n="10ca7ece">
              Ett nytt anslag för investeringsstöd tilldelas 1 000 miljoner
              kronor för 2013. Investeringsstödet ska kunna ges för nyproduktion
              av hyresrätter, inklusive hyresrätter för studenter och ungdomar.
              Stödet ska uppgå till högst 25 procent av produktionskostnaderna
              eller maximalt 300 000 kronor per lägenhet. Ett nytt anslag för
              hissbidrag tilldelas 100 miljoner. Bidraget ska kunna ges med
              upp till 25 procent av kostnaderna för en hissinstallation.
            </seg>
            <seg n="bc5c9efd">
              Herr talman! I Sverige har vi tyvärr inte kommit så långt när
              det gäller byggandet av icke-spekulativa upplåtelseformer. Kooperativa
              hyresrättsföreningar har inte kommit till användning i tillräcklig
              omfattning i Sverige. Det behövs. Det finns anledning att sprida
              kunskap om hur upplåtelseformen kan utvecklas och stärkas. Vi
              satsar 10 miljoner kronor på detta ändamål.
            </seg>
            <seg n="0b3a211e">
              Vänsterpartiet vill möta bostadsbristen med ett ökat bostadsbyggande.
              Genom investeringar i nyproduktion av bostäder skapas också samhällsnyttiga
              jobb. Vänsterpartiet mål är att det ska byggas 40 000 nya bostäder
              om året. En majoritet av dessa ska vara hyresrätter. Vi är därför
              beredda att avsätta statliga medel de kommande tio åren för att
              långsiktigt investera i byggandet av hyresrätter.
            </seg>
            <seg n="9f2c7894">
              Vi föreslår att det införs ett statligt investeringsstöd för
              att stimulera ökat bostadsbyggande med inriktning på miljövänliga
              hyresrätter. Med vårt förslag möjliggörs en fördubbling av antalet
              nyproducerade hyresrätter jämfört med i dag.
            </seg>
            <seg n="32eb60b1">
              Som villkor för att ta del av stödet ställs krav på att boendekostnaderna
              blir rimliga enligt samma ordning som tillämpats inom det tidigare
              investeringsstödet.
            </seg>
            <seg n="8df1a60e">
              Målet ska vara ett i förväg fastställt produktionskostnadstak.
              För att få stöd ska fastigheterna vara energieffektiva och klara
              energiförbrukningskrav som varierar beroende på geografisk zon.
              Vidare ska investeringsstödet riktas till orter där brist på ändamålsenliga
              och efterfrågade bostäder är särskilt stor.
            </seg>
            <seg n="994ea228">
              För att komma till rätta med akuta bostadsbrister avsätter vi
              också medel för ombyggnadsstöd så att befintliga kontorslokaler
              med mera kan göras om till hyresrätter. Utifrån tidigare erfarenhet
              gör vi bedömningen att ca 15 procent av det totala investeringsstödet
              bör gå till ombyggnationer.
            </seg>
            <seg n="9ef28ff3">
              Herr talman! Hyresrätten är den vanligaste boendeformen i Sverige.
              Nästan var tredje person i Sverige bor i hyresrätt. Vi anser att
              regeringen borde använda betydande delar av det reformutrymme
              som finns för investering i bland annat bostadsbyggande, energieffektiviseringar
              med mera.
            </seg>
            <seg n="fe0821ab">
              Behovet av bostäder är oerhört stort, främst bland unga och studenter
              men också bland vuxna. En kvarts miljon ungdomar söker bostad
              eller bor ofrivilligt kvar hos sina föräldrar i brist på bostad.
              För den gruppen är hyresrätten den mest attraktiva eftersom unga
              ofta saknar möjlighet att köpa en bostad.
            </seg>
            <seg n="4e059817">
              Vi i Vänsterpartiet tycker att den pågående utförsäljningen av
              allmännyttan är katastrofal ur ett socialt och samhällsekonomiskt
              perspektiv. I stället för utförsäljningar och omvandlingar till
              bostadsrätter vill vi att allmännyttan ska växa. Den kan värna
              rätten till en bra bostad och boendemiljö utan det krav på egen
              ekonomisk insats som regeringen ensidigt fokuserar på.
            </seg>
            <seg n="360a8809">
              Verksamheten ska bedrivas utan vinstsyfte och utifrån en långsiktig
              självkostnadsprincip. Den försvagning av allmännyttan som i dag
              pågår kommer oundvikligt att leda till en försämring av möjligheterna
              att föra en social bostadspolitik i framtiden där människan och
              inte marknaden är i centrum.
            </seg>
            <seg n="61e0fc82">
              Utförsäljningen av kommunal egendom i form av hyresrätter, oftast
              till underpriser, skapar nya trösklar för kommande generationers
              möjlighet att skaffa en bostad utan stora kapitalinsatser.
            </seg>
            <seg n="e9622d75">
              Vi anser också att alla kommuner ska vara skyldiga att i egen
              regi eller genom regional samverkan ordna en bostadsförmedling
              som är transparent och förmedlar de flesta såväl allmännyttiga
              som privata hyreslägenheter och som fördelar lägenheter enligt
              turordning och social och medicinsk förtur.
            </seg>
            <seg n="5025ca57">
              Herr talman! Allmännyttan är tillsammans med planmonopolet kommunernas
              viktigaste verktyg för att låta ett rättviseperspektiv genomsyra
              bostadspolitiken i enlighet med Vänsterpartiets mål för bostadspolitiken,
              det vill säga att skapa socialt hållbara boendemiljöer där alla
              får plats.
            </seg>
            <seg n="c19780e0">
              Vänsterpartiet har lagt fram förslag om en bostadspolitik med
              en helt annan inriktning än den som bedrivits av högerregeringen
              under de senaste åren. Det handlar om ett nytt statligt och kommunalt
              ansvarstagande på en bostadsmarknad som i dag till stor del styrs
              av marknadskrafterna.
            </seg>
            <seg n="89eb275b">
              Herr talman! Bostadspolitiken måste inriktas på att bryta boendesegregationen.
              De senaste dagarna, veckorna och åren har vi hört hur bostadssegregationen
              ökar. På senaste tiden har det talats om det varje dag i radio
              och tv. Det är därför nödvändigt att se till att bostadssegregationen
              minskas och bekämpas.
            </seg>
            <seg n="4e8ec35c">
              I dag ökar orättvisorna i Sverige. Konsekvenserna av samhällets
              växande klyftor avspeglas tydligt i boendet. Människors ekonomiska
              och sociala villkor avslöjas av vilket område de bor i. Den svenska
              bostadsmarknaden är segregerad, det vill säga olika befolkningsgrupper
              bor fysiskt åtskilda från varandra.
            </seg>
            <seg n="e5eb9312">
              Den är också segmenterad, vilket betyder att de olika upplåtelseformerna
              i hög grad är geografiskt åtskilda. De med lägst inkomster bor
              oftast i hyresrätter. Personer med utländsk bakgrund bor ofta
              i hyresrätter i socialt och ekonomiskt utsatta områden medan de
              som bor i villaområden till största delen har svensk bakgrund.
              Man bör angripa denna segmentering av bostadsmarknaden i samband
              med planeringen av nya bostadsområden.
            </seg>
            <seg n="da4f306e">
              En social bostadspolitik kräver att vi motverkar marknadshyror
              och satsar på blandade upplåtelseformer. Det kräver en påtaglig
              omläggning av den bostadspolitik som bedrivs av högerregeringen
              och av de borgerligt styrda kommunerna. Den politiken har ensidigt
              fokus på att genomföra ombildningar av hyresrätter till bostadsrätter.
              Man tror att befolkningsomsättningen ändras bara för att man byter
              från hyresrätt till bostadsrätt. Det är en politik som leder till
              att bostaden blir en handelsvara i stället för en social rättighet.
              Boendet och bostadspolitiken handlar emellertid inte enbart om
              själva bostaden utan också om hur skola, vård, omsorg, kommunikationer
              och service fungerar där man bor. För att man ska komma till rätta
              med bostadssegregationen och boendesegregationen krävs, enligt
              Vänsterpartiet, kraftfulla satsningar på att stärka välfärden.
            </seg>
            <seg n="18370d23">
              Mot den bakgrunden tycker vi i Vänsterpartiet att en parlamentarisk
              utredning bör tillsättas i syfte att föreslå åtgärder som kan
              motverka boendesegregationen. Därför yrkar vi på att en parlamentarisk
              utredning ska tillsättas och komma med förslag om hur boendesegregationen
              ska bekämpas i Sverige.
            </seg>
            <seg n="92d369bd">
              Herr talman! Samtidigt som det råder bostadsbrist i stora delar
              av landet finns det kommuner som har en mycket svag bostadsmarknad.
              En befolkningsminskning skapar ibland ett akut behov av att avveckla
              lägenheter, vilket i sin tur ofta leder till svåra ekonomiska
              problem för bostadsföretagen. Därför behövs en samverkan mellan
              berörda parter om ett program för att hantera problem på svaga
              bostadsmarknader.
            </seg>
            <seg n="7f8fb271">
              Under de senaste åren har det från olika håll lagts fram förslag
              om åtgärder som kan bidra till en bättre fungerande bostadsmarknad
              i glesbygd. Statens bostadskreditnämnd, BKN, har lämnat förslag
              om att utnyttja systemet med kreditgarantier i detta syfte. De
              små kommunernas samverkansorgan Småkom har bland annat pekat på
              möjligheten att stimulera den samverkan som bedrivs av lokala
              kreditgarantiföreningar. Småkom har även understrukit behovet
              av samordnade åtgärder från statens sida för att komma till rätta
              med dagens problem på bostadsmarknaden.
            </seg>
            <seg n="96ba4ffc">
              Det finns en hel del andra politikområden som vi ska prata om.
              Min kamrat Marianne Berg kommer att prata om konsumentpolitiken.
            </seg>
          </u>
          <note type="speaker" n="c4667809">
            Anf. 5 OSKAR ÖHOLM (M):
          </note>
          <u who="oskar_oholm_1b5cdf" xml:id="i-1643dc4fb0e9fac7-0" n="184c6ea7">
            <seg n="e0663e86">
              Herr talman! När man hör oppositionens företrädare i den här
              typen av debatter är det verkligen ord och inga visor. Jag ska
              försöka ge en lite mer positiv bild av hur läget ser ut och av
              den bostadspolitik som bedrivs än vad vi har hört på sistone.
            </seg>
            <seg n="3a5a69ac">
              Jag kan i viss mån ha förståelse för att man använder stora ord
              och kraftuttryck. Det har inte så mycket att göra med innehållet
              i form av praktisk politik från oppositionen jag ska återkomma
              till det utan med den känsla man får när man diskuterar de här
              frågorna. I grund och botten handlar det om vårt hem, om var man
              bor. Det är klart att det är starka känslor kring det. Bostadsbyggandet
              är en central fråga. Det här betänkandet handlar om en rad politikområden
              som man kanske, om man inte är väldigt intresserad av politik,
              kan tycka låter lite träiga. Det skulle kanske inte sälja i stora
              mängder i pocketshop. Innehållet är just känslan av det som är
              vårt hem och hur viktigt det är. Det handlar om hur man vill bo,
              var man vill bo och kanske till och med med vem man vill bo. I
              någon mening är det politik i alla de delarna, åtminstone såtillvida
              att vi tycker att människor så långt som möjligt ska få bestämma
              själva.
            </seg>
            <seg n="47908c91">
              Vårt språk är fullt av ordspråk och talesätt som anknyter till
              den känslan, som mitt hem är min borg och hemma är där hjärtat
              bor, eller vad man brukar säga i de amerikanska romantiska komedierna.
              Det är ingen slump att många av de mest populära tv-programmen
              eller de mest sålda tidningarna i Sverige handlar om hur man bygger
              och inreder och får det hem man vill ha. Vi minns väl alla känslan
              när vi för första gången klev in i den första egna bostaden. Vi
              kan känna nyckeln i fickan till den. Syftet med det vi gör är
              att fler ska få uppleva den känslan.
            </seg>
            <seg n="06d37009">
              Det här är frågor som är centrala för människor, och de är i
              högsta grad centrala i svensk politik.
            </seg>
            <seg n="3746dca1">
              Herr talman! Att skapa hemmet gör man kanske själv eller tillsammans
              med dem man vill bo med, men att skapa förutsättningar för fler
              bostäder är något som vi i allra högsta grad kan påverka i den
              här kammaren och i politiskt valda församlingar runt om i Sverige.
              Det saknas knappast utmaningar; det har vi hört, och det håller
              jag med om. Mycket av den politik som historiskt har bedrivits
              har visserligen haft höga ambitioner, men resultatet har inte
              alltid blivit som man har tänkt sig och framför allt inte så omfattande
              som man har tänkt sig. Den stora utmaningen är förstås att vi,
              om vi sammanfattar det väldigt enkelt, alldeles för länge har
              byggt alldeles för lite. Så ser det ut. Jämförelsen med våra grannländer
              är rätt talande när man konstaterar att vi har byggt ungefär hälften
              så många bostäder per capita som länder som vi kan jämföra oss
              med.
            </seg>
            <seg n="3426a53c">
              Den utmaningen förstärks förstås av att vi befinner oss mitt
              i en stark urbanisering. Många, inte minst unga och studenter,
              söker sig till storstäder. De söker sig till tillväxtområden eller
              universitetsorter. När det gäller unga och studenter förstärks
              utmaningen av att de är fler än på länge, eller av att fler än
              någonsin just nu väljer att studera. Det är verkliga utmaningar
              för beslutsfattare i kommunerna, för oss som sitter i riksdagen
              och för universitet och högskolor. Det är utmaningar för hela
              arbetsmarknaden. Det är klart att alla som vill ha en dynamisk
              och rörlig arbetsmarknad ser de här utmaningarna.
            </seg>
            <seg n="89f9a183">
              För att människor ska kunna flytta till jobb och studier förutsätts
              bostäder att flytta in i för att de ska kunna förverkliga sina
              drömmar och för att vår arbetslinje ska fungera.
            </seg>
            <seg n="83cc2c47">
              Herr talman! Av det skälet är det glädjande att vi just nu befinner
              oss i en reformering och upprustning av svensk bostadspolitik.
              Flera viktiga steg har tagits för att vi ska få en bättre fungerande
              bostadsmarknad. Det är mycket som har gjorts, som nytt hyressättningssystem,
              nya förutsättningar för allmännyttan, ny plan- och bygglag och
              andra reformer som långsiktigt skapar stabila villkor på bostadsmarknaden.
              Vi har lagt om en politik som inte fungerade genom att steg för
              steg genomföra reformer som skapar förutsägbarhet och tydlighet.
            </seg>
            <seg n="13916dfd">
              Om man sitter här på läktaren och följer den här debatten kanske
              man undrar: Vem är emot långsiktiga och stabila villkor? Det är
              fler än man kan tro. Det är det som är skiljelinjen i hela den
              politiska konflikten på det här området. Vi har å ena sidan de
              som säger att vi behöver långsiktiga och stabila villkor så att
              man vet vad som gäller och så att man kan se till att det byggs,
              å andra sidan har vi stora delar av oppositionen som fortfarande
              verkar ha bara en enda idé, nämligen att återinföra olika former
              av statliga subventioner som inte har fungerat tidigare.
            </seg>
            <seg n="424a267f">
              Efter en vecka och helg när man har hört ett parti prata om att
              man ska bli ett parti som ska tala om framtiden är det märkligt
              att läsa förslagen i skuggbudgeten och se att det mest är dåtidspartiet
              som lägger fram sina förslag. Trots att de här subventionerna
              fanns tidigare byggdes det ändå inte i den takt som hade behövts.
            </seg>
            <seg n="d9449256">
              Herr talman! Inom ramen för dagens beslut går vi vidare med reformer
              i samma syfte, nämligen att skapa långsiktighet och att förenkla
              och förtydliga på olika sätt. Det handlar bland annat om sänkt
              fastighetsavgift för flerfamiljshus. Det är en sänkning som naturligtvis
              inte i sig kommer att avgöra takten på bostadsbyggandet, men det
              är ytterligare en pusselbit när vi ökar incitamenten för att bygga
              och förvalta bostadsfastigheter. Vi förlänger undantaget för fastighetsavgift
              för nyproduktion från fem till femton år, och vi förlänger presumtionshyrestiden
              för att skapa förutsättningar för fler bostäder.
            </seg>
            <seg n="0a8ac610">
              När det, som jag var inne på, är stora grupper som söker till
              universitet och högskolor är det naturligt att vi har starkt fokus
              på student- och ungdomsbostäder i budgeten. Den stora regelöversyn
              som studentbostadsbranschen länge har efterfrågat genomförs nu.
              Det betyder att man tittar nyktert på alla de regler som tidigare
              har gjort att studentbostäderna är alldeles för få och alldeles
              för dyra. Boverket ska nu se över byggreglerna för studentbostäder.
              Det ska tas fram vägledningar när det gäller de avsteg som man
              i dag kan göra från byggreglerna vid nyproduktion. I budgeten
              finns också ett särskilt stöd de kommande åren för innovativt
              byggande av student- och ungdomsbostäder. Allt detta är naturligtvis
              oerhört väsentligt.
            </seg>
            <seg n="884dc22d">
              Tillsammans med detta görs satsningar för att hjälpa kommuner
              att inventera mark för tillfälliga bostadslösningar. Det pågår
              ett arbete för att förtydliga vilka avsteg som kan göras från
              PBL vid tidsbegränsade bygglov. Det är sammantaget ett tydligt
              fokus på student- och ungdomsbostäder. Det tycker jag svarar upp
              mot de utmaningar som vi alla är överens om och beskriver.
            </seg>
            <seg n="31d23405">
              Utmaningen i bostadspolitiken, och i viss mån i all politik,
              är att ha en genomtänkt idé för i vilken ordning man ska göra
              saker och ting. Det räcker inte med att veta vad man vill göra,
              man måste veta hur man vill göra det.
            </seg>
            <seg n="9e2a3161">
              I verkligheten betyder det på detta område att politiken måste
              svara mot de utmaningar som finns på både lång och kort sikt.
              Flera av de förslag som jag har talat om i dag handlar om sådant
              som ligger i budgeten och som är skarp politik här och nu. De
              skarpa förslagen om studentbostäder är ett sådant exempel. Extra
              anslag till länsstyrelserna för att förkorta handläggningstiderna
              vid överklaganden är ett annat.
            </seg>
            <seg n="9223ba2b">
              Annat kommer förstås att ta längre tid. Men det är ändå viktigt
              för alla som långsiktigt vill skapa bättre förutsättningar för
              byggande, särskilt om målet är att gå ifrån den tidigare ryckigheten
              och de ofta akuta åtgärder som har kännetecknat svensk bostadspolitik.
              I den delen tycker jag att det är glädjande att det finns en lång
              rad utredningar som på ett seriöst sätt ser över de här frågorna,
              som de flesta bedömare menar har effekt på lång sikt.
            </seg>
            <seg n="fd4ce815">
              En sådan fråga handlar om planprocessen. Den kan gå snabbare.
              Man måste våga vända blicken utåt och titta på vad som görs i
              andra länder, särskilt när vi vet att andra länder har lyckats
              mycket bättre än vi. Det är alldeles utmärkt. Förhoppningsvis
              kan det också på lite längre sikt skapa ännu bättre förutsättningar.
            </seg>
            <seg n="76e9cddf">
              Men här finns mer. Här finns utredningar om alltifrån hyresrättens
              ställning till bullerregler, strandskydd och allt möjligt. En
              del brukar till och med göra sig lustiga över att det inte finns
              en enda fråga i svensk bostadspolitik som inte just nu är föremål
              för utredning. Mitt svar är att det är alldeles fantastiskt, alldeles
              utmärkt att vi har en regering som vågar ta tag också i de stora
              frågorna, som vågar ställa nya frågor och testa nya vägar. Det
              ligger också helt i linje med vad jag sade om att man måste veta
              både vart man vill och hur man ska nå dit.
            </seg>
            <seg n="19f4b8a6">
              Vi fattar beslut i dag i en lång rad frågor och tittar mer långsiktigt
              på andra. Dessutom levererar vi skarpa förslag som kan ge effekt
              på mycket kort sikt. Bostadsbristen är akut redan i dag för väldigt
              många människor på väldigt många håll i landet. Det är ett problem
              hela tiden. Den klassiska klyschan om att Rom inte byggdes på
              en dag är sann. Problemet är att det gäller även ett helt vanligt
              flerbostadshus på Hisingen eller för den delen studentbostäder
              i Helsingfors, Örebro, Lund eller var de nu ska byggas. Det tar
              tid att få spaden i jorden. Även med de förenklingar vi har gjort
              och dem vi vill göra tar det tid att bygga hus.
            </seg>
            <seg n="1faca40c">
              Då gäller det såklart också att fundera på hur vi kan använda
              de bostäder som finns redan i dag på ett smartare sätt. Budgetpropositionen
              för 2013 innehåller det första genomarbetade och sammanhängande
              förslag som har lagts på riksdagens bord om hur man ska åstadkomma
              enklare och tydligare regler för privatuthyrning av bostäder.
              Detaljerna i förslagen ska vi diskutera mer i kammaren om ett
              par veckor, men det är klart att detta är en del av en aktiv bostadspolitik
              som får effekter på kort sikt. Det är intressant att politiker
              av nästan alla kulörer i dag pratar om att det här är en viktig
              del. Men sedan är det ändå fel när det väl läggs på riksdagens
              bord.
            </seg>
            <seg n="e49b3d23">
              Herr talman! Alliansens politik är tydlig när det gäller inriktningen
              på långsiktighet och stabilitet. Det är bra, eftersom det är precis
              det som brukar efterfrågas av dem som ska vara med och bygga.
              Vi må vara överens över blockgränser om problembilden, men konfliktlinjen
              på det här området har varit sig väldigt lik länge, trots att
              vi har facit om den tidigare förda politiken.
            </seg>
            <seg n="0549ff6d">
              Vi går vidare. Vi fortsätter med politik som bygger Sverige.
              Med de orden yrkar jag bifall till utskottets förslag i betänkandet.
            </seg>
          </u>
          <note type="speaker" n="417c04af">
            Anf. 6 VERONICA PALM (S) replik:
          </note>
          <u who="veronica_palm_3d4bd3" xml:id="i-f405562e4d057c1b-1" n="4abe3e31">
            <seg n="8c742f7d">
              Herr talman! Jag vill börja med att hälsa Oskar Öholm välkommen
              till civilutskottets första budgetdebatt. Jag tänkte göra det
              lite lätt för Oskar genom att ställa en fråga om något som moderater
              tycker om, nämligen skattepolitik.
            </seg>
            <seg n="206b38d7">
              Jag tycker om blandat boende. Jag tycker att det är viktigt att
              som politiker inte ha moraliska eller politiska aspekter på vad
              människor väljer för boende och med vem man bor. Man kan välja
              att köpa ett hus, hyra ett hus, hyra en lägenhet eller köpa en
              lägenhet. Därför tycker inte jag att vi ska använda skattesystemet
              till att styra människors fria val. Det ska vi bara göra när det
              gäller sprit och tobak. När det gäller boende ska vi inte göra
              det.
            </seg>
            <seg n="08a1343f">
              Det svenska bostadsbeståndet behöver rustas upp och klimatsäkras.
              Vi behöver höja standarden och den sociala rörligheten. Om jag
              har ett eget hus och får det upprustat får jag ROT-avdrag, ett
              stort bidrag från staten. Det är bra, för vi behöver höja standarden
              och klimatsäkra även villabeståndet. Men om jag hyr en lägenhet
              och får den upprustad, klimatsäkrad och omställd för att klara
              framtidens behov får jag en hyreshöjning på 4060 procent eller
              tvingas flytta för att jag inte har råd. Det finns inga gemensamma
              resurser för detta, vilket dock finns för villabeståndet.
            </seg>
            <seg n="deac66da">
              Min enkla fråga till Oskar Öholm är: Ska det vara så?
            </seg>
          </u>
          <note type="speaker" n="a9573f44">
            Anf. 7 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-1643dc4fb0e9fac7-1" n="184c6ea7">
            <seg n="edb91b6b">
              Herr talman! Jag vill börja med att tacka särskilt för Veronica
              Palms varma välkomnande till debatten och civilutskottet.
            </seg>
            <seg n="8c17c3f7">
              Det var visserligen skönt att höra att det verkar finnas en enighet
              om att det är bra att man kan bo på olika sätt och att vi inte
              ska lägga värderingar i på vilket sätt och med vilka upplåtelseformer
              man bor. Men det känns onekligen som att man också måste prata
              en del internt i oppositionen, om man ska kunna regera landet
              och vara överens i de frågorna.
            </seg>
            <seg n="795403d6">
              Veronica Palms fråga är naturligtvis ställd utifrån det faktum
              att man från oppositionen vill lägga stora resurser av skattepengar
              för att man inte längre tycker att det är fastighetsägarnas ansvar
              att rusta upp sina bostäder. Det är det som är syftet. I den meningen
              vore det mer ärligt av Veronica Palm och Socialdemokraterna att
              förklara för dem som har skött underhållet och upprustningen hittills
              varför de som bor där ska vara med och med skattepengar finansiera
              åt dem som inte har skött sig. Man kanske snarare borde kalla
              det som Socialdemokraterna vill införa för en bonus för misskötsamhet.
            </seg>
            <seg n="9503b41d">
              ROT-avdrag och RUT-avdrag var också ett sätt att se till att
              väldigt många människor kunde få vita anställningar. Denna reform
              har skapat väldigt många jobb och har till skillnad från subventioner
              av olika slag faktiskt haft effekt.
            </seg>
            <seg n="7a962478">
              När man lyssnar på Veronica Palms anförande från början i dag
              känns det som att ju mer vi gör på bostadspolitikens område, desto
              argare blir Veronica Palm. Detta är intressant när det gäller
              Veronica Palm i synnerhet och kanske Socialdemokraterna i allmänhet.
              För varje förenkling vi genomför, varje utredning som tillsätts
              och varje reform som genomförs blir tonläget högre. Ta bara det
              som var uppe här i diskussionen om hur man ska kunna använda bostäder
              som finns i dag på ett bättre sätt. Detta nämnde Veronica Palm
              i början. Vilket är hennes svar om det som vi har föreslagit är
              fel?
            </seg>
          </u>
          <note type="speaker" n="aef40b63">
            Anf. 8 VERONICA PALM (S) replik:
          </note>
          <u who="veronica_palm_3d4bd3" xml:id="i-f405562e4d057c1b-2" n="4abe3e31">
            <seg n="4cf096bf">
              Herr talman! Det är tydligt att regeringen inte delar min syn
              att det är människors egna fria val som ska styra var de bor.
              Vi ska uppenbarligen i stället använda skattesystemet för att
              lotsa människor till olika typer av boenden. Det blir ett bidrag
              till den som renoverar sin villa, men höjda hyror där hyresrätter
              renoveras. Det är inte rättvist, och det är inte bra.
            </seg>
            <seg n="5e85df09">
              Som Oskar Öholm sade behöver vi utnyttja det befintliga beståndet
              bättre. Stora delar av hyresrättsbeståndet behöver ställas om
              för att öka rörligheten. Miljonprogrammets områden behöver ställas
              om, såväl av sociala, ekonomiska och ekologiska skäl som för att
              få i gång flyttkedjorna. När större delar av beståndet blir tillgängliga
              för alla ökar flyttkedjorna, och då får vi en dynamik på bostadsmarknaden
              som behövs för att kunna säkra jobb och tillväxt för Sverige i
              framtiden.
            </seg>
            <seg n="dc090787">
              Är jag arg? Ja, jag är ganska ofta arg. Jag drivs lite av ilska,
              vilket jag tror kan vara bra ibland. Men jag drivs också av oro.
              Vi har en regering som suttit i sex år nu, men det händer inte
              speciellt mycket, med ett undantag. Finansministern klarade finanskrisen
              bra och höll ordning på statens finanser. Det kan jag ärligt säga
              i den här talarstolen. Han är medlem i ett moderat parti som till
              slut valde att ansluta sig till de av Socialdemokraterna upprättade
              budgetreglerna, vilka har tjänat Sverige väl. Men han börjar nu
              vackla. Det gör mig orolig. Ni har en politik som inte levererar
              sak. Den levererar inte fler bostäder utan vidlyftiga ekonomiska
              kalkyler. Det är inte bra för Sverige.
            </seg>
          </u>
          <note type="speaker" n="0cbd6df4">
            Anf. 9 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-1643dc4fb0e9fac7-2" n="184c6ea7">
            <seg n="caf09df0">
              Herr talman! Det är väl alldeles utmärkt att Veronica Palm tycker
              att vi har en bra finansminister och en allmän inriktning på den
              ekonomiska politiken som är bra och sund för Sverige. Det är inte
              minst viktigt när man talar om att bygga bostäder, för då behövs
              verkligen den typen av politik. Men det ligger naturligtvis en
              viss humor i att det kommer från just Veronica Palm, som synbarligen
              medvetet valt att bryta ut delar av budgeten för att inte fatta
              beslut inom ramen för budgetprocessen, om man tänker på till exempel
              privatuthyrning. Man kan fundera på hur den delen ser ut.
            </seg>
            <seg n="aa8e0153">
              Det jag konstaterar är att vi har gjort en hel del saker. Mängder
              av reformer har genomförts som strukturellt förbättrar möjligheterna
              och skapar förutsättningar för mer byggande. När man går in i
              detaljerna känns det ibland som att svaret från Veronica Palm
              och andra företrädare för oppositionen är: Ja, just den där förändringen
              kanske är bra, och just den här utredningen kan säkert komma fram
              till någonting som är vettigt.
            </seg>
            <seg n="14caf9fd">
              Det jag frågar mig är: Var finns de nya idéerna från Socialdemokraterna?
              Det är klart att det finns idéer, men de skulle vara för framtiden
              har vi hört. Min poäng är att man då får föreslå nyskapande politik.
            </seg>
            <seg n="e63c89ae">
              Det som jag ser väldigt tydligt i inte minst förslagen från Socialdemokraterna
              är en återgång till precis den politik som ni drev när ni hade
              ansvar. Nu har inte Veronica Palm möjlighet att här svara på det
              just nu.
            </seg>
            <seg n="e6ae9f96">
              Man är väldigt upprörd över alla de reformer som har gjorts nu.
              Man drivs av ilska över de mängder av förändringar, förbättringar
              och förenklingar som görs nu.
            </seg>
            <seg n="ff5a1283">
              Det vore en sak om man hade motförslag och alternativa lösningar.
              Men i stället är det en återgång till en politik som inte heller
              Veronica Palm kan vara nöjd med. Inte heller hon kan tycka att
              det fungerade bra sett tillbaka över längre tid. Det är den delen.
            </seg>
            <seg n="8ae51ae6">
              När det gäller frågeställningarna om hur vi ska hjälpa till och
              rusta upp i områden är det fullständigt självklart att samhället
              har ett stort ansvar. Vi har också siktat in på dem som kanske
              får högre kostnader för att se till att hjälpa dem som bor i områdena
              att klara de kostnaderna. Men det måste fortfarande vara de som
              äger fastigheterna som har huvudansvaret för att rusta upp dem.
            </seg>
          </u>
          <note type="speaker" n="49e73f21">
            Anf. 10 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-d96deca34eb22770-1" n="b1a6da26">
            <seg n="1299d310">
              Herr talman! Jag skulle vilja ställa en fråga till Oskar Öholm.
              Vi får beskyllningar för att vi från de rödgröna går tillbaka
              till gamla värderingar. Det handlar om skatter och medel som vi
              avsätter för att bygga samhällsnyttiga bostäder.
            </seg>
            <seg n="0fff24ea">
              Ni har haft sex år på er att bygga. Vi vet att det tar tid att
              bygga. Men sex år är en ganska lång tid. Under de sex åren har
              vi haft en kvarts miljon ungdomar utan bostad. Det är flera tusen
              människor i storstäder och mindre städer. Framför allt kvinnor
              som är misshandlade är kvar i kvinnojourer eller går tillbaka
              sina män på grund av att det inte finns en bostad. Det hörde vi
              i morse på radion.
            </seg>
            <seg n="e4049104">
              Ni ger däremot miljarder till de rika för att blanda cocktail
              med RUT. Ni ger miljarder till dem som bygger sin pool i semesterorter
              och lyxrenoverar. Är det inte skattemedel? Är det inte medborgarnas
              pengar ni använder? Varför får vi beskyllningar för det och ni
              kommer undan med detta?
            </seg>
            <seg n="b9de44ea">
              Ni har nu makten och medierna. Låt oss också tala om att det
              handlar om samhällsnyttiga bostäder, framtiden och investeringar.
              Vi tror på detta, eftersom det har fungerat.
            </seg>
            <seg n="a01c07f3">
              Det är inte modernare att marknaden styr. Ni tror att ni är moderna
              och framåt när marknaden styr och människor inte har något att
              säga till om förutom de som är miljardärer.
            </seg>
            <seg n="2dfa8f7a">
              Svara mig: Varför går skattebetalarnas medel att använda till
              att blanda cocktail men inte till hyresrätter?
            </seg>
          </u>
          <note type="speaker" n="7529356d">
            Anf. 11 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-1643dc4fb0e9fac7-3" n="184c6ea7">
            <seg n="bfd06aa5">
              Herr talman! Det är inte utan att man kan bli lite fundersam
              när man lyssnar på Amineh Kakabaveh. Vad är bostadspolitik för
              henne? Det kan man fundera på.
            </seg>
            <seg n="c3728c7d">
              Här har jag i ett anförande och på andra sätt, och flera kommer
              att återkomma till det, gått igenom olika saker som vi ganska
              konkret genomför. Det är alltifrån att förändra regler för att
              det ska gå snabbare att bygga till att förutsättningarna är stabila
              och långsiktiga.
            </seg>
            <seg n="6d3829df">
              Det handlar om att människor känner: Oavsett om jag ska bygga
              hyresrätter, bostadsrätter eller en villa finns det förutsättningar
              som gör att det kan fungera. Amineh Kakabaveh är upprörd, och
              det är väl bra om man ska drivas av ilska, och tycker att detta
              är helt fel. Ingenting av detta fungerar.
            </seg>
            <seg n="9542024e">
              För henne är bostadspolitiken i stället en tävling om vem som
              kan rikta störst subventioner för att med skattemedel försöka
              få gång detta. Jag kan inte låta bli att reflektera över detta.
            </seg>
            <seg n="6678563f">
              Det är en sak om det var så att vi hade sett att det är effektivt,
              att det fungerar och precis är det som ger bostäder. Det skulle
              vara om vi går tillbaka särskilt under den tid när Kakabaveh och
              andra på vänstersidan påverkade inriktningen och såg: Då byggdes
              det så att det bara dånade ute på byggarbetsplatser och annat.
              Men så var det inte.
            </seg>
            <seg n="692c09d0">
              Det vi ser är att vi har haft problem under väldigt lång tid.
              Stora delar av den tiden är inte de senaste åren med finanskriser.
              Även om vi fick beröm av Veronica Palm för hur vi lyckats hantera
              det är det klart att det påverkar takten på byggandet.
            </seg>
            <seg n="09744822">
              Min fundering och fråga tillbaka är helt enkelt: Tror Amineh
              Kakabaveh att hennes förslag skulle vända trenden om det inte
              gjorde det tidigare? Om det inte gjorde det de senaste 20 åren
              sett tillbaka, varför skulle den politiken fungera i dag?
            </seg>
            <seg n="dfbf42d1">
              Sedan kan man fortsätta att ha diskussionerna om RUT och ROT.
              Jag konstaterar att vi hade problem med en oerhört stor svart
              marknad. Nu har vi fått trygga anställningar. Vi har sett till
              att det också varit ett sätt att få ut fler människor i arbete.
              Det är alldeles utmärkt.
            </seg>
          </u>
          <note type="speaker" n="f044b628">
            Anf. 12 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-d96deca34eb22770-2" n="b1a6da26">
            <seg n="6004e1c5">
              Herr talman! För Vänsterpartiet är det inte den enda vägen att
              öka genom skattesubventioner eller investeringsstöd. Vi i de rödgröna
              har till exempel sagt att vi tycker att förenklade byggregler
              är jättebra. Men det är inte det enda.
            </seg>
            <seg n="cb48cd98">
              Vad har man kommit med från regeringens håll för att kunna bygga
              hyresrätter? Ni har inte ens gjort detta. Ni har snarare gjort
              att hela allmännyttan nu är utsåld till underpriser. Det har också
              påverkat så att det finns färre hyresrätter att hyra.
            </seg>
            <seg n="becd108f">
              Boverket och många andra har påpekat, och statistik har också
              visat, att under den tid som man har tagit bort investeringsstödet
              har bostadsbyggandet dalat ganska kraftigt.
            </seg>
            <seg n="145e74cf">
              Vi ser också att det inte är enda orsaken. Så blinda är vi inte.
              Men vi vill se att det också sker samhällsnyttiga investeringar
              för människornas och ungdomarnas framtid. Det är vad vi vill med
              vårt investeringsstöd.
            </seg>
            <seg n="46238a99">
              Det handlar inte om att det har skapats jobb, som Oskar här påpekar.
              Vi vet inte om det är så. Det finns inte statistik över det. Men
              däremot vet vi att det är rena skattemedel som betalas till lyx
              till dem som redan har. Skatten sänks för dem som redan har.
            </seg>
            <seg n="93d0363c">
              Varför går det inte att satsa skattemedel på byggande av hyresrätter?
              Det var min fråga.
            </seg>
          </u>
          <note type="speaker" n="b2e271a0">
            Anf. 13 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-1643dc4fb0e9fac7-4" n="184c6ea7">
            <seg n="d8330858">
              Herr talman! Nu hamnar vi tillbaka lite grann i det som jag försökte
              beskriva antingen i mitt anförande eller om det var i någon av
              mina första repliker. Man uppvisar från oppositionen ett stort
              missnöje med den politik som bedrivs. Faktum är att man i huvudsak
              beskriver det som: Det bedrivs ingen politik över huvud taget.
            </seg>
            <seg n="b8d0a1d5">
              Sedan försöker jag på punkt efter punkt redovisa väldigt konkreta
              saker som görs. Det handlar om: Hur kan vi skapa förutsättningarna
              som görs att det byggs mer?
            </seg>
            <seg n="d23c6b05">
              När vi kommer in på replikskiftet börjar Amineh Kakabaveh i det
              här fallet att säga: Det är kanske bra att man tittar på byggregler.
              Men det räcker inte, utan man måste också göra andra saker.
            </seg>
            <seg n="3d69af41">
              När det gäller hyresrätter finns det till exempel nu i budgeten
              saker som skulle kunna hjälpa till och leda fram till att skapa
              förutsättningar för fler hyresrätter. Det är alltifrån det som
              görs med sänkningar av fastighetsavgifter och annat men också
              de utredningar som längre fram tittar på hur man ska göra.
            </seg>
            <seg n="b846a260">
              Man vill inte riktigt visa korten och svara på: Är detta bra
              åtgärder över huvud taget? I stället kokar det ned till att det
              är någonting annat som behövs.
            </seg>
            <seg n="f67b2ef1">
              Jag hade haft väldigt stor respekt för det resonemanget om det
              var så att det fanns en lång lista på andra saker. Men den listan
              är till syvende och sist ganska kort. Det kokar ned till de stora
              omfattande subventionerna för byggande.
            </seg>
            <seg n="f3e51db6">
              Man kan dessutom se facit. Det är det fantastiska i den här debatten.
              Jag ska ge er att fördelen med att föreslå en politik som inte
              är ny och inte är framtidsinriktad är att det redan finns ett
              facit på den. Problemet är att detta facit inte är speciellt lyckat.
            </seg>
            <seg n="d1276a46">
              Jag gissar att Amineh Kakabaveh inte är nöjd över antalet byggda
              hyresrätter även om hon ser tillbaka under den förrförra mandatperioden
              när hon själv hade makt och möjlighet att få inflytande.
            </seg>
            <seg n="503aed9d">
              Nu gör vi saker som har möjlighet att påverka på riktigt. Vi
              utreder sådant som på längre sikt kan ge effekt. Jag har dessutom
              redovisat de åtgärder som vi gör här och nu för att se till att
              både få i gång byggande och skapa mer stabila villkor.
            </seg>
          </u>
          <note type="speaker" n="22f8a0f5">
            Anf. 14 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f2dc2d0c33d93196-1" n="89ff3947">
            <seg n="dbcf5166">
              Herr talman! Som en kommentar till det förra replikskiftet kan
              jag påminna Oskar Öholm om att de flesta bostäder vi har i det
              här landet är byggda med den politik som Oskar Öholm dömer ut.
            </seg>
            <seg n="a82e004b">
              Oskar Öholm påpekade i sitt anförande för oss att marknadens
              parter efterfrågar långsiktighet. Det var ingen nyhet. Jag träffar
              många fastighetsförvaltare, små och stora. Jag träffar många byggföretag,
              små och stora. Jag träffar många byggmaterialföretag, i första
              hand stora. De frågar: När kommer långsiktigheten?
            </seg>
            <seg n="90f9c418">
              Oskar Öholm har i sitt anförande och i de tidigare replikskiftena
              visat prov på brist på långsiktighet. Han har redogjort för den
              ständiga förändring som regeringen bedriver med massor med nya
              förslag och utredningar. Även när man har lagt fram förslag kommer
              man med tilläggsutredningar och nya utredningar på samma område.
            </seg>
            <seg n="bb51666a">
              Jag möter en marknad där man verkligen skulle vilja se långsiktighet,
              men där man ser sönderplottrande, osäkerhet och instabilitet.
              Man vet inte vad som gäller. Detta gäller framför allt byggnormer,
              energikrav, tillgänglighetsfrågor och sådana saker där man inte
              vet varför man ska bygga på ett visst sätt. Regeringen har dessutom
              inte brytt sig om trots att vi har sagt detta i kammaren, vilket
              jag inte tror att Oskar Öholm kan ha missat att marknadens aktörer
              är oroade över att det är så olika normer runt om i landet.
            </seg>
            <seg n="214949d4">
              Glappet mellan det som vi beslutar om här i riksdagen och det
              som verkligheten vill ha är så stort att det finns ett oändligt
              utrymme för att göra olika lösningar. När är politiken klar, så
              att den som vill bygga vet hur han eller hon ska bygga? Det är
              min fråga.
            </seg>
          </u>
          <note type="speaker" n="42bab5b8">
            Anf. 15 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-1643dc4fb0e9fac7-5" n="184c6ea7">
            <seg n="f80451e7">
              Herr talman! Som parlamentariker vore det på ett sätt hemskt
              att påstå att politiken någonsin blir klar. Det blir den väl inte
              eftersom det är samhället det handlar om, och man måste på något
              sätt alltid vara öppen för att anpassa sig efter saker som händer.
              Det var detta som lite grann var poängen för mig. Det syftar framför
              allt på de stora subventionssystemen. De har skapat en stor ryckighet.
              Om jag har förstått Miljöpartiet rätt har man också där varit
              kritisk mot detta, och man har tyckt att det är viktigt med långsiktigheten.
            </seg>
            <seg n="6e4efd8b">
              Jag kunde inte låta bli att fastna för det som Jan Lindholm var
              inne på när han liknade borgerlig bostadspolitik vid the economic
              man. Ni vet hur det är med the economic man; man ser framför sig
              någon som är rationellt och strängt kalkylerande och nyttomaximerande
              i varje effekt. Det var inte utan att man kunde känna att Jan
              Lindholm är någon sorts the opposition man, det vill säga kanske
              inte så rationell, men definitivt strängt kalkylerande och maximerande
              för att försöka hitta allting som är fel. Det är bra, för det
              är rollen.
            </seg>
            <seg n="e9c82dbb">
              Det som jag konstaterar och som är intressant är målsättningen
              att det ska vara långsiktiga spelregler. En del av det handlar
              förstås om att se över saker som inte fungerar så i dag. Det som
              Jan Lindholm var inne på om olika krav i olika kommuner och så
              vidare är just en sådan sak som är på väg fram. En annan del handlar
              kanske om att det inte är de stora subventionsprogrammens tid
              längre. Risken har varit att man bara väntar på det och anpassar
              sig efter det.
            </seg>
            <seg n="85df2654">
              Jag skulle vilja ställa en fråga tillbaka till Jan Lindholm.
              Man har fått beskrivet att också Miljöpartiet ser framför sig
              att vi ska ha stabila och långsiktiga villkor och inte de stora
              subventionsprogrammen framöver. Hur ser Jan Lindholm fram emot
              att man ska kunna hitta en gemensam politik på den andra sidan
              mittgången i den här kammaren i så fall?
            </seg>
          </u>
          <note type="speaker" n="bb8a1152">
            Anf. 16 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f2dc2d0c33d93196-2" n="89ff3947">
            <seg n="8a2f1944">
              Herr talman! Det var en bra fråga. Det var ungefär så jag tänkte
              fortsätta på temat långsiktighet. Vad krävs om man menar allvar
              med långsiktighet i politiken? Det krävs en vilja att skapa en
              bred överenskommelse i kammaren.
            </seg>
            <seg n="8a8fff93">
              Jag har varit med i civilutskottet i sex år, och jag har inte
              sett en seriöst framsträckt hand någon gång från regeringens sida.
              De första fyra åren hade man egen majoritet, så då fanns det ingen
              anledning. Då körde man tåget med högsta hastighet och brydde
              sig inte om vad vare sig remissinstanser eller någon annan tyckte.
              Man bryr sig fortfarande inte om vad marknaden, aktörerna och
              de som berörs egentligen tycker. Jag tycker att det är svårt att
              förstå att man inte gör det när man är i minoritetsställning,
              åtminstone om man talar om långsiktighet.
            </seg>
            <seg n="f5bb50a7">
              Jag tycker att Oskar Öholms sätt att beskriva det som har varit
              är lite märkligt. Visst kan man säga att det har begåtts många
              dåliga saker. Men man måste komma ihåg att varje epok är sin tidsepok.
              Den politik som drevs på 30-, 40-, 50- och 60-talet och så vidare
              bedrevs utifrån de förutsättningar som fanns då. Vi kan ändå inte
              förneka att man utifrån de förutsättningar som fanns då faktiskt
              lyckades bygga. Det har vi inte lyckats med de senaste 20 åren.
              Man kan undra varför historien då ska vara så besudlad. Vi kanske
              skulle lära av den också och se vad vi kan hitta för verktyg för
              att få i gång byggandet och byggandet av sådant som folk har råd
              att bo i. Det stora problemet är att det i dag byggs sådant som
              väldigt få har möjlighet att bo i.
            </seg>
            <seg n="18bb37e8">
              Miljöpartiet har tittat på hur vi kan se till att människor får
              råd. Det handlar inte bara om produktionskostnader, där vi ser
              att det finns mycket att göra, som jag tog upp här i den första
              omgången. Det handlar även om att se till att stötta de boende.
            </seg>
          </u>
          <note type="speaker" n="944bad62">
            Anf. 17 OSKAR ÖHOLM (M) replik:
          </note>
          <u who="oskar_oholm_1b5cdf" xml:id="i-1643dc4fb0e9fac7-6" n="184c6ea7">
            <seg n="97d88912">
              Herr talman! Jag tror att det ligger mycket i det som Jan Lindholm
              säger, det vill säga att varje epok, varje tidsålder eller varje
              decennium vi kanske till och med ska säga så har sina förutsättningar.
              Man ser olika typer av problem.
            </seg>
            <seg n="e29e4dc5">
              Jag försökte i mitt anförande fokusera på att en av de stora
              förutsättningarna eller utmaningarna för den bostadsepok eller
              vad vi vill kalla det som vi befinner oss i i dag är den stora
              bristen på bostäder inte minst bland unga och studenter som söker
              sig till storstäder och till universitetsorter.
            </seg>
            <seg n="306c838a">
              Jag försökte redovisa det som jag tycker för första gången på
              lång tid visar att man tar tag i problemen. Man genomför förenklingar,
              och man tittar förutsättningslöst på alltifrån byggregler till
              vilka förutsättningar som ska gälla när man bygger och försöker
              komma till rätta med problemen. Det är klart att varje epok har
              sina förutsättningar absolut. Jag tycker att vi bedriver en politik
              som tar detta som utgångspunkt i diskussionen.
            </seg>
            <seg n="1336a829">
              Jag kan hålla med Jan Lindholm om att man i allra möjligaste
              mån ska sträva efter breda överenskommelser. Jag kan förstå att
              det blir problematiskt på den andra sidan när man uppenbarligen
              har så olika syn på vad som är långsiktigheten i det hela, särskilt
              eftersom Miljöpartiet säger sig vilja vara för de stabila villkoren.
              De vill inte gå tillbaka till den gamla politiken.
            </seg>
            <seg n="4aa51e71">
              Vi har försökt, inte minst i den aktuella frågan om privatuthyrning
              av bostäder, att tala med alla som har varit intresserade av att
              hitta just breda överenskommelser. Vi har talat med alla som säger
              att det här är ett exempel där vi bättre än i dag behöver utnyttja
              de bostäder som finns. Det tycker alla. Vi levererar ett konkret
              förslag, och vi säger att vi är beredda att tala om detta. Vi
              är beredda att göra förändringar om ni kan peka på saker som borde
              fungera på ett annat sätt. Men det är en sak att säga att man
              vill ha breda överenskommelser, och det är en annan sak att säga
              att man till syvende och sist inte är intresserad av att göra
              upp om det.
            </seg>
          </u>
          <note type="speaker" n="f8b2e111">
            Anf. 18 NINA LUNDSTRÖM (FP):
          </note>
          <u who="nina_lundstrom_bfbd4f" xml:id="i-ca829fd359e6cd3d-0" n="b74f15d1">
            <seg n="93516f69">
              Herr talman! Jag vill börja med att yrka bifall till utskottets
              förslag i betänkandet och avslag på samtliga reservationer. Jag
              kommer att fokusera framför allt på bostadspolitik i dagens debatt.
            </seg>
            <seg n="26e839f8">
              Herr talman! Att bygga hus är att bygga samhällen. Samhällen
              ändras. Teknik- och kunskapsutveckling gör att det sker förändringar.
              Det har det tidigare replikskiftet visat. Samhällen ändras, och
              förutsättningar ändras också.
            </seg>
            <seg n="7eb3b0cd">
              Människors boende ska vara socialt, ekologiskt och ekonomiskt
              hållbart. Det finns många andra utskott här i riksdagen som också
              arbetar med bostadspolitikens olika områden, exempelvis hållbara
              städer, avfall, miljömål och kemikalier. Sådant finns i miljö-
              och jordbruksutskottet. Det handlar också, inte minst, om våra
              transportsystem som påverkar byggandet. De finns i trafikutskottet.
            </seg>
            <seg n="5607d1d2">
              En hållbar utveckling handlar om både bostäder och livsmiljö.
              Grönområden, miljöhänsyn, integration, kulturhistoria och transportsystem
              är viktiga delar i samhällsbygget.
            </seg>
            <seg n="a5cc0127">
              En av de utmaningar vi har framför oss handlar om hur man kan
              skapa förutsättningar för en fungerande bostadsmarknad. De problem
              som finns har skapats under en lång tid, och det tar lång tid
              att åtgärda dem. Dagens 1920-åringar som ger sig ut på bostadsmarknaden
              var nyfödda när problemen redan fanns i mitten på 1990-talet.
              Under den senare hälften av 1990-talet och fram till år 2006 var
              det socialdemokratiska regeringar som hade makten.
            </seg>
            <seg n="7479d75e">
              Bostadsbyggandet har varit lågt de senaste 20 åren. Jag vill
              påstå att det hänt mycket sedan maktskiftet 2006. Jag minns debatterna
              under bostadsutskottets tid 20022006. Det finns ett nytt hyressättningssystem
              där även privata fastighetsägare ingår vad gäller underlaget.
              Ägarlägenheter har införts. Det finns en ny plan- och bygglag
              och en ny strandskyddslag. Det pågår också utvärderingar av den
              lagstiftning som har införts.
            </seg>
            <seg n="fc7a327b">
              Just nu pågår en beredning av ett lagförslag om privatuthyrning
              eller andrahandsuthyrning som en del säger. På kort sikt, men
              kanske också på lite längre sikt, kan det bidra till nya lösningar
              på marknaden. Det pågår också ett flertal utredningar för att
              fortsätta att utveckla politiken.
            </seg>
            <seg n="a6281024">
              Bostadspolitiken har som sagt också nära kopplingar till andra
              utskotts ansvarsområden. Vi vet att vägar och spår påverkar bostadsbyggandet.
              Det sker stora satsningar på detta område inom trafikutskottet.
              Även regioner bidrar genom insatser. På ett bostadsseminarium
              på KTH i förra veckan kunde vi höra att bra kollektivtrafik underlättar
              nyproduktion.
            </seg>
            <seg n="1a8e3484">
              Studerande har en speciellt svår situation på många håll, men
              även här har regeringen gjort många insatser. Fribeloppet kommer
              att vara ca 142 000 kronor nästa år. År 2006 låg det på 99 000
              kronor. Studiemedlet kommer att vara ca 9 780 kronor per studiemånad
              nästa år. År 2006 låg det på 7 860 kronor. Förutsättningarna för
              de studerande att efterfråga bostäder har på så sätt också ökats.
              Bostadsbidragen för utsatta grupper höjdes 2012.
            </seg>
            <seg n="6408ae29">
              Subventioner är en viktig fråga att diskutera. När Socialdemokraterna
              hade regeringsmakten fanns det investeringsbidrag, och de reviderades,
              ändrades och förändrades. Det fanns regelverk som ansågs vara
              krångliga. Förändringarna skedde 1997, 2000, 2001, 2003 och så
              vidare. Det ledde inte till åtgärder som ökade bostadsbyggandet.
              Ryckighet kostar pengar.
            </seg>
            <seg n="75ac22cd">
              Ibland kan man tycka att tiden nästan står still. Gamla förslag
              recyclas och kommer tillbaka när målet borde vara långsiktiga
              spelregler, mindre krångel och kortare ledtider för byggande.
              Kortare ledtider minskar också riskpremien. Det behövs ökad konkurrens.
              Nu stöder regeringen även innovativt byggande, vilket är mycket
              viktigt. Steg för steg går vi mot långsiktighet.
            </seg>
            <seg n="49518aa9">
              Men självfallet påverkar läget i omvärlden byggandet. Konjunkturen
              spelar roll. Viljan att ta risker påverkas av konjunkturen. Det
              är en stökig och lång, ofta alldeles för lång, väg från idé till
              första spadtaget.
            </seg>
            <seg n="5796bb2c">
              Ansvaret för bostadsbyggandet är delat mellan stat och kommuner.
              Regeringen och riksdagen beslutar om villkor. Kommunerna ansvarar
              för planering och till exempel markanvisningar.
            </seg>
            <seg n="0f33f94a">
              Herr talman! Som före detta stadsbyggnadspolitiker i en kommun
              kan jag nu i efterhand reflektera över hur kommunala särkrav som
              är tuffare än Boverkets krav skapas. Det handlar exempelvis ofta
              om energisparåtgärder. Ur klimatsynpunkt och driftssynpunkt var
              tanken att den bästa kilowattimmen var den sparade. Det är bra
              för det långsiktiga förvaltandet att driftskostnaden blir så låg
              som möjligt. I det lokala arbetet ser man inte så tydligt vilka
              problem de egna ambitionerna kan skapa på andra sidan kommungränsen.
              Just när ambitionerna sätts upp handlar det om att göra insatser
              och att hamna bland de bästa, men ur ett nationellt perspektiv
              är det inte bra. Det är inte bra för dem som bygger, och konsumenterna
              får betala för den fördyring det innebär.
            </seg>
            <seg n="f84fdbf3">
              Boverkets energikrav genomgår kontinuerliga revideringar. Återkommande
              revideringar är en viktig del av Sveriges strategi att närma sig
              nära-noll-energikrav. Enhetliga krav är en viktig fråga för alla
              kommuner och aktörer. Vi som också har varit verksamma i kommuner
              får lära av våra misstag.
            </seg>
            <seg n="7936630b">
              Regeringen föreslår mer medel till forskning om hållbart samhällsbyggande.
              De medlen återfinns under utgiftsområde 16.
            </seg>
            <seg n="a0640ba8">
              Bullerfrågan är en annan knepig fråga. I vissa lägen går det
              inte att bygga så som man tänkt eftersom buller klassas på olika
              sätt beroende på var det kommer ifrån. Det är tydligt här i Helsingfors
              just nu. Buller från sjöfart och industrier är en sak och buller
              från vägar och trafik någonting annat. På så sätt stoppas bostadsbyggande
              med ett slags välvilja som i grunden handlar om att skydda människor
              från buller, men ibland springer verkligheten ifrån de regelverk
              som finns genom att de inte fångar in en adekvat avvägning. Så
              verkar det ha blivit på sina håll. Det blir dessutom omöjligt
              att bygga små lägenheter då dessa inte kan ges en tyst sida. Det
              finns mycket kvar att göra vad gäller regelverk och krångel, men
              det ska vi göra utan att dagtinga med hälsa och livsmiljö.
            </seg>
            <seg n="bec877be">
              Oskar Öholm var inne på de ekonomiska förutsättningarna. Fastighetsavgiften
              för flerbostadshus har sänkts, och det har införts undantag för
              de första 15 åren. Presumtionshyran förlängs från 10 till 15 år.
              Det påverkar förvaltandet av bostäderna. Schablonavdraget, det
              vill säga skattelättnaden, för att hyra ut en bostad var 4 000
              kronor år 2006. Det har höjts flera gånger av alliansregeringen
              och föreslås nu hamna på 40 000 kronor.
            </seg>
            <seg n="914edddb">
              Det har hänt mycket sedan år 2006, och det gläder mig. Men det
              går inte att slå sig till ro. Verkligheten på bostadsmarknaden
              påminner oss om att man hela tiden behöver söka efter nya lösningar.
              Det pågår en teknisk utveckling och en förändring i samhället.
              Det finns mycket kvar att göra även om riktningen är tydlig. Det
              behöver göras saker på kort sikt och på lång sikt.
            </seg>
            <seg n="bafdb45a">
              Riksdagen kan om någon vecka göra en stor, konkret insats genom
              att möjliggöra privatuthyrning. Jag hoppas att riksdagen tar denna
              möjlighet. Det kan snabbt frigöra bostäder. Det är ytterligare
              ett konkret förslag på en förbättring på bostadsmarknaden. Bostäder
              som inte nyttjas borde kunna användas av andra som behöver dem.
            </seg>
            <seg n="b0ec929a">
              För Folkpartiet liberalerna handlar bostadspolitik om att konsumenten
              ska avgöra hur man vill bo och om att vi tillsammans i samhället
              har ett ansvar för de mest utsatta som av olika skäl har svårt
              att göra val. Vi tror att integrationen är viktig. Integrationsfrågorna
              kom upp i den tidigare debatten. Äganderätten och möjligheten
              att äga sin bostad är viktiga även i miljonprogramsområdena. Vi
              tycker att det är en viktig åtgärd att fortsätta med. Vi tror
              också att äganderätten är en viktig grundpelare. Hyresrätten är
              också viktig och bidrar till rörligheten på bostads- och arbetsmarknaden,
              men det är konsumenten som ska göra valet.
            </seg>
            <seg n="98bd86ed">
              Vi tycker att man också ska kunna ha inflytande över det man
              äger. Det är rimligt att få ersättning genom kompensation när
              man ställer det egna boendet till andra konsumenters förfogande.
              Det går att förena frihet för enskilda med frihet för kooperativa
              föreningar om maktbalansen förskjuts genom mer rimliga villkor.
              Vi behöver reformer för att det ska byggas mer, och vi behöver
              även reformer för de hus som redan är byggda och kan nyttjas bättre.
            </seg>
            <seg n="5972d336">
              För nya lösningar krävs en bostadsdebatt med hög takhöjd och
              även gärna en bred uppslutning vad gäller viktiga reformer, för
              långsiktighet är ledordet. Att bygga hus är att bygga samhällen.
            </seg>
            <seg n="1d78eb90">
              Vad är den viktigaste frågan? Jag vill också svara på det. Det
              är just långsiktighet. På så sätt kan vi skapa förutsättningar
              för en bättre fungerande bostadsmarknad.
            </seg>
          </u>
          <note type="speaker" n="9caf3ca9">
            Anf. 19 OLA JOHANSSON (C):
          </note>
          <u who="ola_johansson_09875f" xml:id="i-bd4bd11ce632f2a6-0" n="5e82751f">
            <seg n="be300868">
              Herr talman! Vi debatterar bostadsförsörjningen, byggandet och
              konsumentfrågorna i dag. Konsumentfrågorna överlämnar jag med
              varm hand åt min kollega Rickard Nordin i Centerpartiet, medan
              jag kommer att uppehålla mig vid bostadsförsörjningen.
            </seg>
            <seg n="e84e62ca">
              Bostadspolitiken är inget plockepinn. Allting hänger samman.
              Man måste vara medveten om vad som händer när förutsättningar
              förändras och omvärldsfaktorer gör sig påminda.
            </seg>
            <seg n="396328f7">
              Bostadsministern brukar betona vikten av långsiktigt hållbara
              förutsättningar så att de aktörer som bygger och förvaltar, såväl
              offentligt som privat ägt och såväl på landsbygden som i storstäderna,
              vet vad som gäller och kan anpassa sig. Fundamentet i en sådan
              politik är och ska vara att det ska löna sig att investera i och
              att äga bostäder för uthyrning. Många upplåtelseformer behövs,
              men det är hyresrätten som med rätta är den mest eftertraktade.
              Den är den enda upplåtelseform som erbjuder all inclusive. Det
              är vi nog överens om allihop.
            </seg>
            <seg n="544b6dde">
              Den stora skiljelinjen går mellan oss som, likt de flesta andra,
              faktiskt även inom allmännyttan, är emot alla former av riktade
              stöd och de som inte har några bättre idéer att komma med än att
              satsa 1 miljard av skattebetalarnas pengar som en extra gratifikation
              till de företag som fortfarande dröjer med att bygga nytt och
              renovera, alltså till sådana fastighetsägare som trots att de
              borde vara medvetna om efterfrågan och behov väljer att avvakta
              därför att det finns partier som ofta framför i debatten att de
              gör anspråk på regeringsmakten och som dessutom ständigt utlovar
              pengar i sin så kallade affärsplan. I andra affärssammanhang är
              det inte okej att betala ut bonusar till dem som underpresterat.
              Man kan undra varför det plötsligt är okej när det gäller bostadsföretag.
            </seg>
            <seg n="d112cfef">
              Herr talman! Man kan se bostadspolitiken som en fruktodling med
              rader av gamla och nyplanterade träd sida vid sida. Privatuthyrningsmarknaden
              är lågt hängande frukt som det gäller att ta vara på först. De
              långsiktiga spelreglerna och den goda jordmånen för investeringar
              är den välskötta odlingen.
            </seg>
            <seg n="3b4de4b9">
              Den rödgröna politiken kan snarare liknas vid att man planterar
              främmande sorter på överbevattnade marker som man godtyckligt
              övergöder och besprutar beroende på rådande väderlek och parasitangrepp.
            </seg>
            <seg n="57896304">
              Man ska inte jämföra äpplen och päron, men i det här fallet behöver
              alla frukter tas till vara, och vi behöver bryta ny odlingsmark
              för bostadspolitiken. Men det utesluter inte att man tar vara
              på det man redan har.
            </seg>
            <seg n="f0ceca08">
              Det är därför olyckligt att vi i dag debatterar bostadsfrågor
              utan att ha med frågan om privatuthyrning. Budgeten är en helhet,
              och det finns ingen motsättning mellan högre ambitioner i bostadsbyggandet
              och att kunna utnyttja bostäder som står tomma.
            </seg>
            <seg n="97dbebb9">
              Vi höjer grundavdraget till den som hyr ut sin bostad från 21
              000 kronor per år till 40 000 kronor per år, och vi vill skapa
              möjligheter för fler att dra nytta av detta så att bostäder som
              står tomma kommer dem till del som är i omedelbart behov av en
              bostad, till exempel studenter, nyskilda, äldre människor och
              personer som vill byta arbete.
            </seg>
            <seg n="6cb4d75b">
              Herr talman! Ett problem som byggföretagen återkommer till det
              är dem jag besöker, och det visar sig ofta att bostadsministern
              redan har varit där när jag kommer dit är de långa planläggningstiderna
              med många instanser och alltför mycket överklaganden. Ett annat
              problem är kostnaderna för att bygga. Inte minst är det skatter
              av olika slag och kommunala avgifter som man klagar över, i vissa
              fall kanske med rätta.
            </seg>
            <seg n="6add5178">
              Det är viktigt att vi stöttar och stimulerar nyskapande och effektiva
              byggprocesser och på olika sätt främjar det industriella byggandet.
              Centerpartiet menar att det inte får ske till priset av att de
              bostäder som byggs i dag kommer att anses vara otidsenliga inom
              tio år, antingen det gäller valet av byggmaterial, funktionalitet,
              tillgänglighet eller energiförbrukning. De bostäder som byggs
              i dag kommer att finnas om 50 år, och fastighetsekonomin måste
              bedömas inte utifrån kortsiktiga byggkalkyler utan utifrån hela
              livscykeln.
            </seg>
            <seg n="1fcb236a">
              Det är därför oroande, tycker jag, att det nu antyds att de kommuner
              och byggherrar som gör det aktiva valet att ställa högre krav
              skulle vara fel ute. Tvärtom borde vi hylla dem som har en hög
              ambitionsnivå när det gäller att bygga bostäder och dem som verkar
              för hållbara bostäder. Ofta är det ju samma företag som har höga
              ambitionsnivåer när det gäller energikrav och som bygger bostäder.
            </seg>
            <seg n="935246bb">
              Herr talman! Världens ledare samlas för klimatmöte, och det är
              i vart fall inte vår utgångspunkt att de som har den lägsta ambitionsnivån
              där är de som ska sätta standarden för hur övriga länder agerar.
              Så är det också med energifrågan och bostadsbyggandet. Det hade
              varit förståeligt om behovet av att enas och begränsa särkrav
              hade kommit sig av att de generella kraven i sig varit snäva.
              Nu är det i stället så att varje ansvarstagande politiker och
              företagare med ett miljöengagemang inför sina väljare, kunder
              och de förväntade hyresgästerna känner att de för att vara konkurrenskraftiga
              vill lägga sig på en betydligt högre nivå än Boverkets byggregler
              som i dag är på 90 kilowattimmar per kvadratmeter.
            </seg>
            <seg n="d6bf3156">
              Det är inte så konstigt att kommunerna ställer sig frågande inför
              att de å ena sidan ska ha höga ambitionsnivåer när det gäller
              kommunala transporter, kollektivtrafik och avfallshantering medan
              de å andra sidan ifrågasätts för att de ställer energikrav på
              sina fastigheter.
            </seg>
            <seg n="4d452097">
              Det finns andra hinder att peka ut när det gäller det industriella
              byggandet. Ett sådant är Transportstyrelsens krav på vägtransporternas
              bredd. Lyssna nu, ministern: Med dagens krav på en transportbredd
              på 4,15 meter begränsas husfabrikerna till ett invändigt mått
              på 3,70 meter. Det anses otillräckligt med tanke på hur byggreglerna
              är utformade när det gäller tillgänglighetskrav och efterfrågan
              från kunderna. Det tipset, bostadsministern, tar jag inget extra
              för, utan det bjuder jag på i dag.
            </seg>
            <seg n="b1a41d7c">
              Herr talman! Det är lätt att ensidigt diskutera utifrån de särskilda
              förhållanden som råder i storstäderna, men man kan konstatera
              att det råder brist på hyresrätter i de flesta kommuner. Många
              småhustillverkare inom till exempel trähusindustrin är bekymrade
              över att efterfrågan på villor minskar. Det är svårt att få lån,
              speciellt om man inte har eget kapital att sätta in kontant eller
              om man vill bygga ett hus på en så kallad svag marknad. Samtidigt
              läser vi i tidningarna om bankernas höga marginaler på bolånen.
            </seg>
            <seg n="cc652b75">
              Bostadspolitik är mycket mer än det vi har att hantera i den
              här debatten och i det här utskottet. Det handlar inte minst om
              finans- och skattepolitik, för att inte tala om vad konjunkturer
              och finansiell oro i världen betyder.
            </seg>
            <seg n="6939862b">
              Byggföretagen säger att de hade byggt mer om byggkostnaden och
              markkostnaden varit lägre. Det råder snarare brist på konkurrens
              ute i landet, och man kan undra varför de stora två- och trestaviga
              byggföretagen mest uppehåller sig i Göteborg, Malmö och Helsingfors
              och inte exempelvis i Luleå, som är en stad som växer. Där bygger
              man serverhallar åt Facebook i stället. Man kan undra vilka det
              är som ska bygga på de riktigt svaga bostadsmarknaderna där produktionskostnaden
              överstiger marknadsvärdet i samma ögonblick som den nye ägaren
              sätter nyckeln i låset och flyttar in.
            </seg>
            <seg n="1c70a7a0">
              Herr talman! Det är därför som vi måste se hela Sverige och lyfta
              fram vad som görs för hela Sverige. Den förlängda friheten att
              betala fastighetsavgift från 10 till 15 år, sänkningen av fastighetsavgiften
              för flerfamiljshus till 0,3 procent och att vi dessutom sänker
              taket för fastighetsavgiften till 1 200 kronor per lägenhet i
              flerfamiljshus är åtgärder som vidtagits. Möjligheten som finns
              sedan förra året att ställa ut kreditgarantier utökas till 16
              000 kronor per kvadratmeter, och att den övre beloppsgränsen tas
              bort kommer med bättre marknadsföring att få fler att vilja bygga
              på svaga bostadsmarknader.
            </seg>
            <seg n="8ec7b62d">
              Jag vill också tillägga att det finns mycket annat som krävs
              för att utveckla landsbygden. Nina Lundström talade till exempel
              om transporter och infrastruktur. Man ska inte i den övriga politiken
              skapa större svårigheter för landsbygdsutvecklingen än vad som
              redan finns. Vi kan se att så sker från många partier, dock inte
              från Alliansens partier.
            </seg>
            <seg n="788b5844">
              Jag vill också nämna LIS-områdena och möjligheten att skapa landsbygdsutveckling
              i strandnära lägen så att kommuner där varje invånare, även små
              barn, har miltals av stränder att tillgå och bosätta sig vid kan
              få lov att utnyttja detta för att skapa attraktiva bostäder och
              landsbygdsutveckling. Det är välkommet, men problemet just nu
              är att det finns en tröghet hos länsstyrelserna och en osäkerhet
              hos kommunerna som har dessa ambitioner.
            </seg>
            <seg n="0abe0b6f">
              Herr talman! Det är glädjande att regeringen tänker sig att skapa
              klarhet kring detta så att vi får den utveckling vi önskade när
              vi förändrade strandskyddet. Lite märkligt är det då att Miljöpartiet,
              som tidigare var emot de förändringar som gjordes under förra
              mandatperioden, nu vill ha kvar det som det är.
            </seg>
            <seg n="81df00eb">
              Ja, herr talman, det görs mycket och det skulle behöva göras
              mer. Centerpartiet vill stimulera sparandet, och vi vill minska
              flyttskatterna för att på så sätt öka rörligheten på bostadsmarknaden
              och låta människor förverkliga sina bodrömmar, oavsett ålder,
              härkomst och bostadsort.
            </seg>
            <seg n="e9d285df">
              Vi vill ha en långsiktigt hållbar bostadspolitik som tar sikte
              på kommande generationer, på klimatet och på att skapa goda sociala
              och hälsosamma miljöer för människor att leva och utvecklas i.
            </seg>
          </u>
          <note n="1f8bb793">
            Jag yrkar bifall till utskottets förslag i betänkandet och avslag
            på reservationerna.
          </note>
          <note type="speaker" n="a172ab40">
            Anf. 20 OTTO VON ARNOLD (KD):
          </note>
          <note n="bfe97122">
            Herr talman! Vi har i dag att debattera civilutskottets budgetbetänkande
            Utgiftsområde 18 Samhällsplanering, bostadsförsörjning och byggande
            samt konsumentpolitik . Inledningsvis vill jag yrka avslag på
            samtliga motioner och bifall till utskottets förslag i betänkandet.
          </note>
          <u who="unknown" xml:id="i-007346e2c5e9c202-0" n="516979bd">
            <seg n="46471214">
              Vi har hört hur oppositionen mer eller mindre unisont framfört
              sina klagovisor högljutt, falskt, i helt olika tonarter och föga
              samstämmigt. Det är viktigt att vara långsiktig i politiken, speciellt
              i bostadspolitiken. Vi har inom Alliansen haft ett antal år på
              oss att titta på, analysera och successivt lägga fram bostadspolitiken.
              Samtidigt drabbas vi av omvärlden och lågkonjunkturen. Den tidigare
              kommandoekonomin, om jag så får säga, som vissa förespråkat har
              visat sig inte fungera. Vi behöver gå till botten med många av
              de grundläggande orsakerna till att det inte byggs i den omfattning
              som vi önskar.
            </seg>
            <seg n="523d5b66">
              Anslagen för 2013 omfattar totalt ungefär 1,2 miljarder och ska
              användas för att ge alla människor, i alla delar av landet, en
              från social synpunkt god livsmiljö där en långsiktigt god hushållning
              med naturresurser och energi främjas samt bostadsbyggande och
              ekonomisk utveckling underlättas. De är de övergripande målen
              som regeringen har slagit fast. De långsiktiga målen, långsiktigheten,
              handlar inte bara om byggande utan också om god hushållning med
              våra resurser.
            </seg>
            <seg n="0536ff25">
              Om vi tittar på motsvarande mål från oppositionen ser vi att
              de tagit fram en målsättning som verkar intressant, men om vi
              tittar på medlen, vad det finns för medel, ser vi att där finns
              en kraftig statlig inblandning och väsentligt hårdare statlig
              styrning. För Vänsterpartiet handlar det om en ren planekonomi,
              kommandoekonomi, där de säger att vi ska bygga 40 000 lägenheter,
              basta. Hur bra är en sådan politik om det skulle behövas fler?
            </seg>
            <seg n="85f45934">
              Subventionerna är och har varit universalmedicinen och verkar
              kunna bli det även framöver. Det intressanta är dock att ingen
              av parterna på bostadsmarknaden vill ha den politiken. Ingen vill
              ha subventioner. Varför inte det? Jo, de leder framför allt till
              fördyrade kostnader. Vi får alldeles för höga kostnader för bostäder,
              och ingen har råd att bo i dem. Det skapas strukturer, som ingen
              heller vill ha, med koncentrationer i företag, mindre pluralitet
              och mindre mångfald när det gäller utbudet av byggande. Det är
              viktigt att komma bort från det, och Boverket har fått i uppdrag
              att titta på hur konkurrensen fungerar på byggmarknaden.
            </seg>
            <seg n="513d7f5c">
              En viktig förutsättning för byggande är att det finns en ordentlig
              planering. I dag finns en ny plan- och bygglag som tillämpas och
              implementeras successivt. Det finns ett råd som står för utbildningar.
              Det finns också en ny instansordning med mark- och miljödomstolar
              så att vi får en enhetlig domstolsprövning; man ska inte kunna
              komma fram till tre fyra olika resultat.
            </seg>
            <seg n="2a4f842f">
              När det gäller hushållningen med mark och vatten, och speciellt
              de miljökrav som vi står inför på grund av förändringar i klimatet,
              vill jag nämna Länsstyrelsen Skåne, som har en nollvision för
              byggande på den goda åkermarken, en viktig resurs för att kunna
              föda befolkningen i landet. Det kan kanske uppfattas som en begränsning
              av byggandet, men så ska man inte se det. Snarare handlar det
              om att vara bättre på hushållning, att använda rätt resurser på
              rätt plats.
            </seg>
            <seg n="85a75eba">
              Ett bra exempel på den regionala samordningen är Helsingfors,
              där regeringen jobbar hårt för att få ihop samlade planer som
              är övergripande på just regional nivå. På så sätt kan man se vem
              som bygger var och när. Boverket har dessutom fått i uppdrag att
              undersöka hur planeringen i andra länder fungerar. Vad kan vi
              lära oss av våra nordiska grannländer? Vad kan vi lära oss av
              Tyskland? Deras processer ser annorlunda ut. Där finns mer balans
              mellan stat, region och kommun. Det ska bli spännande att följa.
            </seg>
            <seg n="c50aabb2">
              När det gäller bostadsmarknaderna är det, som påpekades tidigare,
              viktigt med långsiktighet där konsumenternas efterfrågan möts
              av ett utbud. För att veta hur marknaden fungerar, varför det
              inte är på det sättet, är det viktigt att bland annat titta på
              hur konkurrensen fungerar. Varför fungerar vissa marknader dåligt?
              Ett exempel på det är alla de svartkontrakt som finns när man
              fått ett jobberbjudande och därför kommer till Helsingfors. Vad
              finns det för möjligheter om man inte har kapital? Jo, det är
              att gå till en svartförmedlare. Ett av de konkreta förslagen från
              regeringen är att låta privatpersoner hyra ut sin bostad. Det
              är ett förslag som kortsiktigt kan göra svarta lägenheter vita.
              Vi får inte glömma bort att det lite grann är som med ROT- och
              RUT-avdragen, att vi synliggör en marknad, synliggör möjligheter
              för människor att få tillgång till en bostad. Samtidigt får vi
              en prissättning som är förutsägbar. Den svarta marknaden är helt
              oförutsägbar. Så var det också innan vi införde ROT- och RUT-avdragen.
            </seg>
            <seg n="ad368cb9">
              En annan viktig sak är att göra en analys av hur marknaden ser
              ut, hur bostadsmarknaden fungerar ur såväl ekonomiska som socioekonomiska
              aspekter. Boverket har fått i uppdrag att tillsammans med BKN
              skapa en avdelning för hantering av både socioekonomiska och ekonomiska
              analyser. Det är viktigt att se varför vi har segregering, vilka
              orsaker som ligger bakom och hur vi kan komma till rätta med dem.
            </seg>
            <seg n="9e3b789b">
              Det finns ett antal saker som mina kolleger har diskuterat och
              klargjort, och jag är övertygad om att vår minister kommer att
              ytterligare och mer i detalj diskutera frågorna.
            </seg>
            <seg n="d8eeb6ef">
              Herr talman! Vi har lagt grunden för en långsiktig politik. Det
              görs analyser för att vi i framtiden ska få en välfungerande och
              bra bostadsmarknad i Sverige.
            </seg>
          </u>
          <note type="speaker" n="f63bfacb">
            Anf. 21 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-def64a1fa4238f3b-0" n="212dd08d">
            <seg n="c2ad7e1b">
              Herr talman! Det är alltid stimulerande och intressant att lyssna
              på debatter om bostadspolitik. Jag ska börja med att gå tillbaka
              i tiden lite grann. På 1990-talet och början av 2000-talet tilläts
              den nationella bostadspolitiken falla i glömska, vill jag påstå,
              i Sverige. Vi politiker agerade över lag som det brända barnet.
              Vi skydde elden.
            </seg>
            <seg n="f32b0001">
              Omfattande räntebidrag och statliga regleringar hade präglat
              bostadspolitiken i årtionden. 1990-talets lågkonjunktur var ett
              obehagligt uppvaknande. Då kom baksmällan av inflationsekonomin
              och subventionspolitiken. Därtill var det en illa tajmad skattereform
              där skatterna sänktes på arbete och ökade kraftigt på byggande
              och boende mitt i en lågkonjunktur.
            </seg>
            <seg n="86705ec0">
              Det här bidrog till att politiken mer eller mindre abdikerade.
              Lagstiftningen tilläts att föråldras, och den lagstiftning som
              tillkom var av bevarandekaraktär. Goda föresatser omgärdade åtgärd
              efter åtgärd som försvårade och fördyrade byggandet. Samtidigt
              rustade kommunerna ned sina stadsbyggnadskontor. Priset för detta
              betalar vi nu. Vi har under lång tid byggt färre lägenheter än
              alla jämförbara länder, och bostadsbristen är akut på många håll.
            </seg>
            <seg n="68585039">
              Vår huvudstad Helsingfors växer med två fullsatta SL-bussar per
              dag och tillhör de snabbast växande huvudstäderna i Europa. Men
              bostadsbyggandet följer inte med i utvecklingen. Vi läser nästan
              dagligen i tidningar om unga som tvingas flytta runt till osäkra
              och mer eller mindre olagliga tillfälliga bostäder. Många är de
              människor som fått jobb i Helsingfors men är frustrerade över
              att det inte går att hitta en bostad. Och vi hör om arbetsgivare
              som har svårt att hitta arbetskraft på grund av bostadssituationen.
            </seg>
            <seg n="52a210aa">
              Det är mot denna bakgrund som regeringen nu är i full färd med
              att modernisera och rusta upp bostadspolitiken. Vi analyserar
              och utreder. Vi förnyar lagstiftningen. Vi lägger fram skarpa
              förslag i den budget vi nu diskuterar. Och vi skapar långsiktigt
              sunda spelregler för ett ökat byggande, för att rusta Sverige
              för dagens och morgondagens krav.
            </seg>
            <seg n="d6e324f9">
              Herr talman! Politiken vilar på tre ben. Det första är att skapa
              en smidigare bostadsmarknad. Här kan jag till exempel nämna det
              reformerade hyressättningssystemet, som regeringen tillsammans
              med parterna på bostadsmarknaden kom överens om under förra mandatperioden.
              Regeringen har också infört möjligheten att bilda ägarlägenheter
              när man bygger nytt, och vi utreder de lagtekniska förutsättningarna
              för att kunna bilda ägarlägenheter i befintligt bestånd.
            </seg>
            <seg n="df6b0b3b">
              Vi utreder hur hyresrätten kan stärkas i två separata utredningar.
              I budgetpropositionen för 2013 föreslår vi sänkt fastighetsavgift
              för flerfamiljshus och att tiden för presumtionshyra förlängs
              från dagens 10 till 15 år. All nyproduktion blir undantagen från
              fastighetsavgift de 15 första åren.
            </seg>
            <seg n="0dcf413f">
              Det andra benet som politiken vilar på handlar om planprocessen.
              Vägen från idé till färdigt hus är lång, kantad av hinder och
              snårig som en kostig. Är det någonstans som tid är pengar är det
              vid byggande.
            </seg>
            <seg n="87e990f0">
              Vi har en ny plan- och bygglag och en tydligare instansordning
              för överklaganden. Nu ser vi över vägen från beslutad detaljplan
              till färdigt bygge. Vi ska göra den tydligare, effektivare och
              mer transparent. Vi har också bett samma utredare titta på det
              tyska exemplet, där planprocesserna under vissa förutsättningar
              är väsentligt kortare än i Sverige. Utredaren, Lars Magnusson,
              ska arbeta skyndsamt, och till valborgsmässoafton 2013 ska han
              ha ett svar på om den tyska modellen är möjlig att införa också
              i Sverige och i så fall hur.
            </seg>
            <seg n="f03e73e8">
              Långa handläggningstider hos länsstyrelserna lyfts fram av många
              som ett problem. I budgetpropositionen ger vi länsstyrelserna
              och domstolarna 40 miljoner kronor extra årligen för att korta
              handläggningstiderna för överklaganden. Vi kommer också att sätta
              upp tydliga mål för handläggningstiderna, gemensamma för alla
              länsstyrelser.
            </seg>
            <seg n="9044fb8c">
              På en bostadsmarknad som i årtionden inte riktigt har fungerat
              som den ska drabbas till exempel grupper såsom unga och studenter
              särskilt hårt. Därför får Boverket nu i uppdrag att se över regelverket
              som rör studentbostäder och bostäder för unga under 35 kvadratmeter.
            </seg>
            <seg n="61b6fa9f">
              Mitt budskap till Boverket är tydligt: Ifrågasätt alla regler
              utom de som kan anses grundläggande för människors hälsa och säkerhet.
              Är det någonstans man ska kunna göra avsteg från regler är det
              just i bostäder där unga människor bor en kortare period av sina
              liv.
            </seg>
            <seg n="2760cb4a">
              Flera utredningar pågår och kommer snart att lämna sina förslag.
              En av dessa utredare är Björn Hedlund som tittar på de kommunala
              särkraven vid byggande. Särkrav kan fördyra och i vissa fall omöjliggöra
              byggande. Det handlar om att skapa goda förutsättningar för industriellt
              byggande, att man egentligen använder samma teknik i byggbranschen
              som i all annan industriell produktion, att man upprepar sig,
              gör om samma moment i större skala, och därmed förfinas produktionsmetoderna,
              kvaliteten blir högre och kostnaderna blir lägre. Björn Hedlunds
              utredning är intressant i det avseendet.
            </seg>
            <seg n="6e74fc95">
              Herr talman! Regeringen bedriver en aktiv bostadspolitik. Vi
              skapar bättre förutsättningar för byggande i landet. Men detta
              tar också tid.
            </seg>
            <seg n="12b93c22">
              Det tredje benet i politiken handlar om att utnyttja de bostäder
              vi redan har på ett effektivare sätt. Tusentals lägenheter skulle
              kunna frigöras om vi gjorde det enklare och mer lockande att hyra
              ut i andra hand.
            </seg>
            <seg n="deb50e09">
              I budgetpropositionen har vi ett väl balanserat förslag. Jag
              är medveten om att det inte behandlas i dagens betänkande. Men
              en seriös bostadspolitik kan inte bortse från det snabbaste sättet
              att få ut fler lägenheter på hyresmarknaden.
            </seg>
            <seg n="6a59090a">
              Under den här debatten har jag lyssnat på oppositionen. Jag har
              ställt mig frågan: Finns en samlad opposition? Svaret är tydligt:
              Nej. Det spretar åt olika håll. Det är olika förslag, ibland motstridiga,
              och framför allt saknas gemensamma alternativ. Det finns helt
              enkelt inget regeringsalternativ på oppositionens sida.
            </seg>
            <seg n="0a9e3982">
              Nästa iakttagelse jag har gjort är att det finns ingen egentlig
              analys av det kroniska strukturella problemet på svensk bostadsmarknad.
              Varför har man i Sverige byggt så lite mätt mot alla andra jämförbara
              länder i 20 års tid? Det är mindre än OECD-genomsnittet, och mindre
              än våra nordiska grannländer. Det enda jag ser är att förslag
              upprepas som har drivits under lång tid, som antingen inte har
              fungerat tidigare eller inte heller då ansågs vettiga att pröva.
            </seg>
            <seg n="aa8ccf1a">
              Nästa iakttagelse jag gör är att de problem som finns är ordrikt
              men bra beskrivna. Det erkänner jag gärna. Men konklusionen saknas
              ofta. Vad gör vi åt problemen? Än mer saknas svar på frågan om
              hur förslagen ska genomföras.
            </seg>
            <seg n="50a15a8c">
              Partier som har ambitionen att komma i regeringsställning måste
              inte bara ha en bra beskrivning av problemet, de måste också ha
              en idé om vad de vill göra och hur de vill göra. Sedan kanske
              de också ska fundera över vem de vill göra det med.
            </seg>
            <seg n="40269a25">
              Med en bristfällig analys eller felaktiga, ej genomtänkta åtgärder
              blir det ingen riktig politik som löser problemen. Låt mig ge
              ett exempel på det mest konkreta som ändå finns, som åtminstone
              två oppositionspartier förordar, nämligen subventioner. Jag har
              fem invändningar mot subventioner. Jag skulle vilja höra oppositionen
              försöka bemöta åtminstone en av de fem invändningarna.
            </seg>
            <seg n="a6d209c1">
              Den första invändningen är att pengarna som avsätts inte räcker
              långt. Det krävs enormt stora summor pengar om subventioner ska
              ge effekt över tid. Det lilla som kan anas med tanke på de pengar
              som avsätts och det svagt utformade regelverk som finns är att
              vid en historisk jämförelse bakåt i tiden i Sverige och vid nya
              beräkningar kommer pengarna inte att räcka långt.
            </seg>
            <seg n="89822cb8">
              Den andra invändningen är att vi har prövat subventioner i Sverige.
              Åtminstone tre varianter har funnits under 1990-talet och 2000-talets
              början. Ändå byggde vi hälften så många lägenheter som finnarna,
              norrmännen och danskarna gjorde mindre än OECD-genomsnittet. Varför
              fungerade inte politiken då? Varför skulle den fungera i dag?
            </seg>
            <seg n="af0dc409">
              Den tredje invändningen är att om ett sådant subventionssystem
              genomförs måste vi enligt de EU-regler som finns notifiera detta
              hos EU-kommissionen eftersom det kan uppfattas som ett statsstöd.
              Det kan gå igenom. Kommissionen är generös när det gäller bostadspolitik,
              men det tar sex till tolv månader. Vad händer den dagen Socialdemokraterna
              sitter i en sådan position att man vill notifiera ett subventionssystem
              hos EU? Jo, byggbranschen kommer att sluta att bygga de bostäder
              de tror kan bli föremål för subventioner och vänta tills de får
              veta regelverket. Det blir stopp i bostadsproduktionen.
            </seg>
            <seg n="4e8d3f0a">
              Den fjärde invändningen är att subventioner är osunt för byggföretagarna.
              De blir uppmuntrade att jaga subventioner och regelverk i stället
              för att utveckla sitt byggande, sitt kunnande och sina produktionsmetoder.
            </seg>
            <seg n="d4f80698">
              Den femte invändningen är att erfarenheterna visar att subventionerna
              ofta går till byggare som ändå hade tänkt bygga. De går rakt ned
              i byggherrarnas fickor. Man tar skattebetalares pengar och ger
              dem till byggbranschen. Det är inte en bra politik.
            </seg>
            <seg n="1ecfffa0">
              Jag vore tacksam om företrädare för oppositionen kunde bemöta
              åtminstone någon av de fem invändningarna.
            </seg>
            <seg n="bedbd06e">
              Till sist: Professor Hans Lind på KTH skrev i början av 2000-talet
              en rapport som han gav namnet Bostadsbyggandets hinderbana . Det
              är en mycket träffande titel. Han talade nog för döva öron då,
              2002, när det begav sig, men den här regeringen tar itu med just
              de hindren: planprocesser, bullerhanteringen, riksintressena,
              överklagandetider, avsaknad av regional planering med mera.
            </seg>
            <seg n="1c3e6807">
              Detta tar tid, och mycket av det regeringen har gjort och gör
              sedan 2006 borde ha gjorts redan för 1015 år sedan.
            </seg>
            <seg n="f0577f36">
              Regeringen anklagas för att vara passiv. Jag har jämfört med
              vad som hände 20022006, den sista mandatperioden när Socialdemokraterna
              styrde med hjälp av Miljöpartiet och Vänsterpartiet. Studera propositionsförteckningar
              och studera initiativen på det bostadspolitiska området under
              den perioden! Då ser ni höjden av passivitet och förlamning. I
              den jämförelsen är regeringen i dag oerhört aktiv.
            </seg>
            <seg n="6fbb6185">
              Det tar tid att reparera 20-åriga brister. Det tar tid att vända
              en negativ utveckling. Men resan har inletts, och ett spännande
              reformarbete har påbörjats.
            </seg>
          </u>
          <note type="speaker" n="36f8649f">
            Anf. 22 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-d96deca34eb22770-3" n="b1a6da26">
            <seg n="b0d30135">
              Herr talman! När det gäller subventioner och statligt stöd till
              byggande har vi i Vänsterpartiet en tioårsplan. Det är ganska
              lång tid, för att man också ska kunna se effekterna. Självklart
              är det inte den enda politik som vi har. Detta är ett stöd för
              att sätta i gång byggandet, och vi tror på det.
            </seg>
            <seg n="d869c1a1">
              Statsrådet Attefall säger att det är EU som bestämmer. Det kan
              inte vara sant. I Sverige har vi en riksdag och ett folk. Vi är
              folkvalda, och vi kan bestämma själva hur vi vill ha det. Om allt
              ska anpassas till EU-politik är det farligt för demokratin. Om
              de bestämmer åt oss är det sex månader, men vi har en tioårsperiod
              för att kunna se effekterna av detta.
            </seg>
            <seg n="8113566f">
              Vi är medvetna om den analys som har gjorts som visar att Sverige
              jämfört med grannländerna under de senaste åren har haft ett rekordlågt
              bostadsbyggande. Det är en fråga som statsrådet ställer till oss
              i oppositionen, fast det är er regering som har haft makten under
              sex år. Under en lång period var byggandet rekordlågt, men när
              ni kom till makten blev det mycket färre bostäder byggda.
            </seg>
            <seg n="2dd6767a">
              Plan- och bygglagen vi har varit med om att förenkla den och
              så vidare. Men det är inte det enda som är problemet, utan det
              handlar om kostnader, regler och normer och mycket annat, men
              också vilken ambition man har i politiken.
            </seg>
          </u>
          <note type="speaker" n="e1b66ed8">
            Anf. 23 Statsrådet STEFAN ATTEFALL (KD) replik:
          </note>
          <u who="stefan_attefall_829ea5" xml:id="i-def64a1fa4238f3b-1" n="212dd08d">
            <seg n="1e58e163">
              Herr talman! Det är intressant att höra att förnyelsen inom Vänsterpartiet
              nu har inneburit att man lämnat femårsplaner och gått över till
              tioårsplaner.
            </seg>
            <seg n="a8574af4">
              EU:s spelregler måste vi följa. Vi är medlemmar i klubben. Det
              innebär att man måste anmäla om man ska införa statsstöd, och
              det godkänns om det inte strider mot EU:s gemensamma spelregler.
              Det kan man tycka är bra eller dåligt. Amineh Kakabaveh och Vänsterpartiet
              tycker inte om det. Jag tycker ändå att det är rimligt att man
              har gemensamma spelregler för att just ha gemensam konkurrens.
            </seg>
            <seg n="c765ea23">
              I detta fall tror jag, om man utgår från att systemet är någorlunda
              rimligt, att EU kommer att godkänna det. Men det tar tid. Jag
              försökte bara beskriva att processen tar tid. Och det vakuum som
              uppstår under tiden man går till EU innebär att alla kommer att
              avvakta med att bygga bostäder.
            </seg>
            <seg n="6bafd9f8">
              Ni i oppositionen klagar på att det händer för lite, men ni lägger
              fram förslag som gör att det blir ännu mer av tidsutdräkt innan
              man får fart på bostadsbyggandet. Det är det som är problemet.
              Sedan finns det, som sagt, ytterligare fyra andra invändningar
              som visar att subventionspolitik inte fungerar.
            </seg>
            <seg n="f22aeb81">
              Vi har under 20 års tid haft en utveckling med ett kroniskt lågt
              bostadsbyggande i Sverige. Jag bara vädjar till oppositionen att
              analysera: Vad var det som inte fungerade under dessa 20 år? Vänsterpartiet
              hade under många av de åren en mycket aktiv del i regeringspolitiken.
              Ni förhandlade varenda budget med regeringen. Ni var med på varenda
              budget under åtminstone de sista sex åren ihop med regeringen.
              Ni var ju med och skapade förutsättningarna för ett högre bostadsbyggande.
              Ni införde ett antal olika subventionssystem.
            </seg>
            <seg n="28f685f8">
              Ni har prövat de här sakerna, och det fungerade inte. Dra någon
              slutsats av detta! Försök göra ett slags intellektuell analys
              och dra sedan slutsatser av det! Men det kommer ingenting sådant,
              utan det kommer ett upprepande av olika typer av förslag som Vänsterpartiet
              alltid har haft. Det spelar ingen roll vilken politik som förs,
              vilket konjunkturläge det är och vad verkligheten säger Vänsterpartiet
              har några förslag som man upprepar. Men det blir inte bättre effekt
              i verkligheten bara för att man upprepar saker som inte har fungerat
              tidigare.
            </seg>
          </u>
          <note type="speaker" n="96132592">
            Anf. 24 AMINEH KAKABAVEH (V) replik:
          </note>
          <u who="amineh_kakabaveh_2a4ff8" xml:id="i-d96deca34eb22770-4" n="b1a6da26">
            <seg n="6d477176">
              Herr talman! Jag tror att en kvarts miljon ungdomar och flera
              hundra tusen människor i Sverige inte behöver en intellektuell
              analys av politiken. Det finns en verklighet. Den verkligheten
              drabbar människor. Den drabbar de äldre. Den drabbar den mamma
              som sitter i SVT:s Debatt och säger att hon är tvungen att flytta.
              Till och med de renoveringar som görs i dag innebär att folk inte
              vågar, orkar eller har råd att bo kvar, varken äldre, yngre eller
              ensamstående mammor. Jag tror inte att dessa människor behöver
              den intellektuella analysen här i talarstolen.
            </seg>
            <seg n="e29ce421">
              Om man läser Vänsterpartiets motioner och tar del av vår ideologi
              ser man att vi har den intellektuella förmågan att analysera.
              Politik handlar om människors vardag, inte bara om intellektualitet.
              Det kan jag säga.
            </seg>
            <seg n="c0794698">
              Min fråga till statsrådet är: Vad är statsrådet beredd att göra
              för att upprustningsprogrammet inte ska leda till ockerhyror och
              för att människor ska kunna bo kvar där de har investerat och
              betalat i decennier för att kunna ha en framtid för sig själva
              och sina barn?
            </seg>
            <seg n="ac2788c3">
              Den andra frågan gäller bostadssegregationen, som är ett allvarligt
              samhällsproblem. Det beror inte på människornas färg eller klass.
              Det är ett problem. Det beror på politiska beslut och att vi inte
              har tagit det ansvar vi borde ta. Vad är statsrådet beredd att
              göra? Vilka åtgärder ska vidtas? Är statsrådet beredd att lyssna
              på Vänsterpartiets förslag att tillsätta en parlamentarisk utredning
              för att utreda hela processen? Vad kommer det att leda till? Vilka
              planer ska vi ha för att kunna minska och bekämpa segregationen?
            </seg>
          </u>
          <note type="speaker" n="934d5fab">
            Anf. 25 Statsrådet STEFAN ATTEFALL (KD) replik:
          </note>
          <u who="stefan_attefall_829ea5" xml:id="i-def64a1fa4238f3b-2" n="212dd08d">
            <seg n="cb985044">
              Herr talman! Jag försöker bara säga att man först måste analysera
              vad som är orsaken till problemen och sedan komma fram till åtgärder,
              som man dessutom också ska försöka utforma så att de går att genomföra
              i verkligheten. Så tänker jag i alla fall när det gäller politik,
              och den processen är vi inne i.
            </seg>
            <seg n="e26f1e51">
              Jag noterar att Vänsterpartiet anser att det inte behövs någon
              intellektuell analys. Okej. Då kan jag kanske också bättre förstå
              slutsatserna i Vänsterpartiets motioner. Men har man inte rätt
              analys, rätt åtgärder och en förmåga att genomföra åtgärderna
              blir det inte mycket av det hela. Det är det jag försöker säga
              i all ödmjukhet.
            </seg>
            <seg n="d0354131">
              Sedan håller jag med Amineh Kakabaveh när hon pekar på bostadssegregationen.
              Det är en av de stora, svåra utmaningarna. Det problemet har vi
              byggt upp i Sverige under lång tid. Det finns många olika saker
              som regeringen jobbar med just nu, på integrationsområdet, på
              jobbområdet, på skolans område men också på bostadsområdet för
              att se till att vi kan förbättra möjligheterna.
            </seg>
            <seg n="ec675402">
              Det pågår också många spännande och bra saker ute i Kommunsverige.
              Jag reser runt en hel del för att samtala och lära mig mer men
              också för att samla intryck. Vi behöver fundera på: Vad kan politiken
              göra ytterligare på området? Men man måste också diskutera: Vad
              är kommunernas roll i sammanhanget? Vad är de privata och de kommunala
              fastighetsägarnas ansvar? De är ändå huvudansvariga för den fysiska
              miljön, som människor bor i. De får inte springa undan det ansvaret
              och skicka notan till staten.
            </seg>
            <seg n="48abb902">
              Däremot kan staten ha en viktig uppgift att hjälpa till, särskilt
              när problemen är komplexa, med en dålig skola, med ett illa fungerande
              rättsväsen, med brist på arbeten men också där den fysiska miljön
              är eftersatt. Här håller regeringen på med ett arbete på flera
              olika områden för att försöka stärka och förbättra förutsättningarna.
            </seg>
            <seg n="572b9681">
              Jag vill slutligen lägga till att vi har, som ett instrument,
              förstärkt bostadsbidragen för både pensionärer och barnfamiljer.
              En del unga har också fått bättre bostadsbidrag. Det är en åtgärd
              vi har vidtagit på ett område som det inte har gjorts någonting
              åt sedan 1997. Även här blir ni från Vänsterpartiets sida svaret
              skyldiga: Varför gjorde man inte någonting på det här området
              när man hade makten?
            </seg>
          </u>
          <note type="speaker" n="c329d98d">
            Anf. 26 VERONICA PALM (S) replik:
          </note>
          <u who="veronica_palm_3d4bd3" xml:id="i-f405562e4d057c1b-3" n="4abe3e31">
            <seg n="3f89b4cd">
              Herr talman! Det tar tid att vända utvecklingen, säger ministern
              i sin avslutning. Men det gjorde det ju inte, utan det gick väldigt
              fort. År 2006 störtdök byggandet. Det har legat på en alltför
              låg nivå under mycket lång tid, men det gick upp 20032006, och
              sedan dök det. Det gick fort att vända.
            </seg>
            <seg n="e48f5cb0">
              Jag är glad över att vi har bostadsministern med i debatten och
              tackar för det. Ministern ägnade inledningen av sitt anförande
              åt att prata om 90-talet. Sedan kom det stora ord om det inomdepartementala
              arbetet. Han rabblade upp ett antal utredningar och hade invändningar
              mot oppositionspolitiken.
            </seg>
            <seg n="63e6a8fe">
              Det vore nog bättre om ministern ägnade sig mer åt att se på
              hur verkligheten ser ut. Jag reser otroligt mycket, möter många
              människor och ser effekterna av bostadsbristen i Sverige. Jag
              är inte domedagsprofet jag vill vara mycket tydlig med det men
              jag är väldigt orolig. Om man ska kunna göra något åt de problem
              som man ser i Sverige krävs det att man ser hur verkligheten ser
              ut.
            </seg>
            <seg n="f9775ef3">
              Sverige är dessutom ett alldeles för litet land för att vi ska
              stå här och ha ideologiska skygglappar inför något som är grundläggande
              förutsättningar för jobb och tillväxt i Sverige.
            </seg>
            <seg n="fc5def2c">
              Då tror jag att två saker är viktiga.
            </seg>
            <seg n="4bcf18f9">
              Det ena är att sätta i gång, att få spaden i jorden. Det handlar
              om plan- och bygglagen, som det krävs en översyn av. Nu är det
              ett och ett halvt år senare, så jag kan tycka att det är lite
              pinsamt för regeringen, men det är bra att man tar det ansvaret.
            </seg>
            <seg n="83450a98">
              Det andra handlar om byggföretagen och möjligheten att få investeringar.
              Då måste jag fråga ministern: Tror bostadsministern att de stora
              byggbolagen inte bygger på pin kiv eller för att retas med regeringen,
              eller finns det andra skäl till att investeringarna inte kommer
              till Sverige?
            </seg>
          </u>
          <note type="speaker" n="304c9150">
            Anf. 27 Statsrådet STEFAN ATTEFALL (KD) replik:
          </note>
          <u who="stefan_attefall_829ea5" xml:id="i-def64a1fa4238f3b-3" n="212dd08d">
            <seg n="1b7d8b97">
              Herr talman! Jag vill först ta upp det som hände 20062007. Det
              är sant att vi avvecklade ett subventionssystem som Socialdemokraterna
              hade infört utifrån de erfarenheter som jag har beskrivit, att
              det inte fungerade. Då säger Veronica Palm att byggandet i Sverige
              dök. Det är intressant att det dök ungefär lika mycket i Finland,
              Norge och Danmark. Svensk politik får tydligen stora återverkningar
              på omvärlden!
            </seg>
            <seg n="099940ca">
              Vad jag försöker beskriva är att byggandet går upp och ned. Problemet
              är bara att den här svängningen, som alltid kommer att finnas,
              är på alldeles för låg nivå. Vi måste långsiktigt få den på en
              högre nivå.
            </seg>
            <seg n="9961fd51">
              Vi hade även 2009 ett fall i bostadsbyggandet på grund av finansoro
              och finanskris. Just nu upplever vi en liknande rekyl i byggandet.
              Det gick uppåt efter det, och sedan har det gått ned på grund
              av den oro som finns på den finansiella sidan.
            </seg>
            <seg n="f4321286">
              Det är sådant som vi självklart måste tackla. Men framför allt
              gäller det att se till att vi har goda förutsättningar för att
              byggandet svänger lite grann upp och ned men på en betydligt högre
              nivå.
            </seg>
            <seg n="adebea93">
              I budgetpropositionen har vi en rad konkreta förslag. Det sägs
              att vi ingenting gör. Men vi sänker skatten för hyresrätten, vi
              inför längre tid för presumtionshyror, vi slopar fastighetsavgiften
              under de 15 första åren för all nyproduktion och vi har ett brett
              paket för att underlätta andrahandsuthyrning.
            </seg>
            <seg n="5d719504">
              Jag säger inte att det är tillräckligt. Men påstå inte att det
              finns noll förslag! Jag beskrev också hur vi kortar handläggningstiderna
              på länsstyrelsen och på mark- och miljödomstolen. Vi har en rad
              olika arbeten i gång, och jag kan försäkra Veronica Palm om att
              hon kommer att få fler förslag till riksdagen att titta närmare
              på. Jag diskuterar också gärna hur vi kan skapa breda parlamentariska
              lösningar kring de olika förslagen.
            </seg>
            <seg n="e34ed56d">
              Men återigen: Vi måste skapa långsiktigt goda förutsättningar
              för att få bostadsbyggandet på en högre nivå. Det går inte att
              tro att vi kan motverka eller helt hålla oss ifrån en finansiell
              kris och den oro som finns i omvärlden och är orsaken till att
              byggandet av framför allt ägda bostäder faller just nu.
            </seg>
          </u>
          <note type="speaker" n="c3f6e7ec">
            Anf. 28 VERONICA PALM (S) replik:
          </note>
          <u who="veronica_palm_3d4bd3" xml:id="i-f405562e4d057c1b-4" n="4abe3e31">
            <seg n="a2894673">
              Herr talman! Det blir väldigt uppenbart att det är en tunn budgetproposition
              när det gäller nyproduktion och omställning av det befintliga
              beståndet. Varje företrädare för den regering vi har som har varit
              uppe i debatten har ju känt sig tvungen att lyfta fram den fråga
              som inte är föremål för debatt i dag, det vill säga en förändring
              av hyressättningssystemet till ren marknadshyra för andrahandsbeståndet,
              vilket möjligen kan ge några tusen lägenheter, på en marknad i
              Helsingfors där vi har ett underskott på 110 000 bostäder.
            </seg>
            <seg n="c52fc339">
              Jag svarar på det: Min lösning är att se till att öka möjligheterna
              för andrahandsuthyrning och inte chockhöja hyrorna, och huvudsvaret
              är förstahandskontrakt, som jag tror är det bästa för unga människor.
            </seg>
            <seg n="fc08c302">
              Den diskussionen tar vi dock någon annan gång. Jag har verkligen
              försökt hålla mig ifrån att diskutera det. Men det är klart att
              om man inte har någonting tar man det man har.
            </seg>
            <seg n="215ae0fc">
              Tillbaka till huvudfrågan: Krävs det inte ett politiskt ansvar
              för att öka investeringarna i bostadsbyggandet? Nu ser vi regelverksförändringar,
              efter att en regering som har suttit i sex år inte har fått till
              stånd några regelverksförändringar. Det är bra. Jag har sträckt
              ut handen tidigare och varit beredd att delta i ett arbete för
              att göra om plan- och bygglagen, eftersom regeringen helt enkelt
              misslyckades när man gjorde det. Jag är beredd att ta det ansvaret.
            </seg>
            <seg n="394a1e85">
              Men när det gäller investeringar, att få byggbolagen att vilja
              vara med och vilja investera i ökat bostadsbyggande: Jag tror
              inte att de stora byggbolagen vill retas med regeringen eller
              att de på pin kiv säger att de inte ska göra några investeringar.
              Jag tror att de vill att vi ska vara med och dela risken, för
              bostadsmarknaden är något annat än vilken annan marknad som helst.
              Där skulle smörjmedel och en ryggsäck som en förhandlingsman kunde
              ha för att få i gång byggsektorn kunna vara verktyg.
            </seg>
            <seg n="1c49ffbc">
              Min fråga till statsrådet kvarstår: Tror statsrådet att bolagen
              inte vill investera mer?
            </seg>
          </u>
          <note type="speaker" n="0ae0b2d8">
            Anf. 29 Statsrådet STEFAN ATTEFALL (KD) replik:
          </note>
          <u who="stefan_attefall_829ea5" xml:id="i-def64a1fa4238f3b-4" n="212dd08d">
            <seg n="ea6c98d8">
              Herr talman! Vi har åtminstone fem skarpa förslag i budgeten,
              varav ett handlar om andrahandsuthyrning. Veronica Palm försöker
              framställa det som om det är tomt i budgetpropositionen. Jämfört
              med hur det fungerade 20022006 vill jag säga att en enda budgetproposition
              från den här regeringen innehåller fler skarpa förslag än vad
              man sammantaget lyckades få ihop under en hel mandatperiod.
            </seg>
            <seg n="c87f0752">
              Självklart tvekar byggföretag i dag när de får problem hos banker
              som är striktare och får problem med att konsumenter inte vill
              teckna kontrakt för exempelvis en bostadsrätt eftersom de tvekar,
              eftersom de har svårare att få lån eller svårare att bestämma
              hur de ska göra i framtiden, eftersom det är stora investeringar.
              Det finns en sådan tvekan i dag.
            </seg>
            <seg n="def15a07">
              Det är en problematik som vi brottas med just nu. Jag tror att
              Veronica Palm liksom alla andra är mycket väl insatt i hur omvärlden
              ser ut just nu.
            </seg>
            <seg n="ec21ecb5">
              Det innebär att en del av de här bostäderna kommer att komma
              i gång efter tvekan. Men vi måste också få bättre fart på hyreshusbyggandet
              det är inget snack om den saken. Det är därför vi har lagt fram
              förslag om att förbättra villkoren för hyresrätter. Det är därför
              vi jobbar med två olika utredningar, varav en presenteras inom
              kort, som handlar om hur vi kan förbättra förutsättningarna för
              ökat hyreshusbyggande.
            </seg>
            <seg n="127a1ec3">
              Sedan måste vi också se till att tiden från idé till spade i
              jorden blir kortare, för det ligger mycket pengar i det, och det
              finns mycket av konkurrensproblematik och ökade kostnader som
              i slutändan drabbar de boende via högre hyror eller via högre
              priser på bostadsrätter.
            </seg>
            <seg n="a2a4fc33">
              Regeringen har en hög ambitionsnivå, och jag kan försäkra Veronica
              Palm att det kommer att hända mer under den här mandatperioden
              än Veronica Palm vill ge sken av just i dag. Därför kan hon lugnt
              spara sitt anförande till kommande tider, när hon får svårare
              att upprepa sig.
            </seg>
          </u>
          <note type="speaker" n="8e424eda">
            Anf. 30 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f2dc2d0c33d93196-3" n="89ff3947">
            <seg n="f35cd8a6">
              Herr talman! Ministern tar till stora ord. Han har vid ett flertal
              tillfällen upprepat: Om man inte har rätt analys fungerar det
              inte. Om man inte har rätt åtgärder fungerar det inte.
            </seg>
            <seg n="615aae39">
              Om man tittar på de förslag som regeringen har lagt fram under
              de här sex åren på bostadspolitikens område ser man att remissinstanserna
              inte jublar tvärtom! Det finns väldigt mycket skarp och tuff kritik.
              Jag är ofta förvånad över att till och med organisationer från
              näringslivet som normalt sett brukar stödja moderat politik kan
              såga regeringens förslag jäms med fotknölarna och ändå genomför
              regeringen dem.
            </seg>
            <seg n="818e2af1">
              Jag undrar alltså hur det står till med den här rätta analysen
              och de rätta åtgärderna.
            </seg>
            <seg n="13d57672">
              Ministern har också flera gånger upprepat: Det funkade inte.
              Jag undrar vad alla de som bor i merparten av de bostäder som
              finns i vårt land i dag, alla de bostäder som byggdes på 40-,
              50-, 60- och 70-talet, tycker om ett sådant uttalande att det
              inte funkade. Det byggdes ju ändå! Sedan kan man i dagens perspektiv
              tycka att det gjordes på ett konstigt sätt. Men att påstå att
              det inte funkade tycker jag är ett märkligt sätt att beskriva
              vår historia.
            </seg>
            <seg n="48978c3e">
              Att det från regeringens sida inte hände så mycket mellan 2002
              och 2006 kanske berodde på att det faktiskt var en ganska bra
              ökning av bostadsbyggandet då. Jag tycker inte heller att den
              nuvarande regeringen ska skylla på den ekonomiska krisen. Det
              som hände var före den ekonomiska krisen, alltså mellan valet
              2006 och krisen 2008. Det var då det gick ned. Sedan har vi haft
              variationer, som ministern mycket riktigt påpekar, men de har
              legat på mycket lägre nivå än tidigare.
            </seg>
            <seg n="20327c63">
              Att vi har ett så lågt byggande i dag har väldigt mycket att
              göra med den osäkerhet som regeringen har skapat. Återigen kommer
              vi till frågan om långsiktigheten. Ministern frågar vem oppositionspartierna
              har tänkt göra det med. Jag skulle vilja veta vem regeringen tänker
              göra det med.
            </seg>
          </u>
          <note type="speaker" n="c0219aa5">
            Anf. 31 Statsrådet STEFAN ATTEFALL (KD) replik:
          </note>
          <u who="stefan_attefall_829ea5" xml:id="i-def64a1fa4238f3b-5" n="212dd08d">
            <seg n="828a47fb">
              Herr talman! Vi tänker driva politik tillsammans i allianspartierna,
              gärna i samråd med oppositionspartier som är beredda att diskutera
              i sak, att fatta beslut och också är beredda att ibland kanske
              fatta obekväma beslut, för det krävs också. Har man förmågan att
              våga stå upp för detta, att våga fatta obekväma beslut och kanske
              gå emot en del intresseorganisationer som man annars står nära
              har man, tror jag, också förutsättningar att föra en långsiktigt
              klok politik. Så är det ofta. De beslut som man i efterhand hyllar
              har tagits i sammanhang där det har funnits kritik, invändningar
              och motstånd, men det är ofta sådana beslut som visar sig hålla
              över tid.
            </seg>
            <seg n="6aad25bd">
              Jan Lindholm tycker att jag säger att det krävs rätt analys och
              rätt åtgärd. Ja, det är precis vad som krävs. Man kan diskutera
              analysen. Problemet är att jag oftast saknar en självkritisk analys
              hos oppositionen. Varför funkade det inte under 1990-talet eller
              2000-talet? De åtgärder man kommer med är ganska vaga och svarar
              inte ens mot de problem som vi besitter.
            </seg>
            <seg n="0838d90f">
              Varje person som seriöst läser oppositionens alternativ upptäcker,
              förutom splittringen, att det inte finns speciellt mycket att
              bygga regeringspolitik av. Vad som skulle hända om ni fick makten
              är att ni skulle tvingas in i ett utredningsarbete som skulle
              fördröja åtgärder i åratal jämfört med den höga ambitionsnivå
              som finns i dag.
            </seg>
            <seg n="4c87a9d8">
              Apropå detta med befintliga bostäder vill jag säga att ett av
              problemen är att vi har haft en ganska svajig bostadspolitik i
              Sverige, som har gjort att bostadsbyggandet har gått upp och sedan
              ned. Sedan fick vi lite baksmälla av inflationsekonomin, regleringsekonomin
              och subventionspolitiken, som inte fungerade. Den baksmällan lider
              vi fortfarande delvis av.
            </seg>
          </u>
          <note type="speaker" n="e116a87e">
            Anf. 32 JAN LINDHOLM (MP) replik:
          </note>
          <u who="jan_lindholm_6c3791" xml:id="i-f2dc2d0c33d93196-4" n="89ff3947">
            <seg n="7aa4c06a">
              Herr talman! Nu upprepade ministern att det inte funkade och
              att man måste ha rätt analys. Jag delar den uppfattningen. Det
              är klart att det är bra att man har en väl genomarbetad analys
              och väl genomarbetade förslag. Jag skulle inte säga att jag kommer
              med rätt analys eller rätt åtgärder, för jag tror inte att det
              är särskilt klokt att säga det som politiker.
            </seg>
            <seg n="81c17e03">
              Några dagar efter att man har tagit ett beslut brukar det alltid
              visa sig att om man hade väntat in ytterligare ett antal fakta
              hade man kunnat fatta ett ännu bättre beslut.
            </seg>
            <seg n="2e98e7f0">
              Jag tror att det är fel att säga att det inte funkade när man
              ser på det historiskt. Visst finns det problem, och jag menar
              inte alls att vi ska upprepa något som vi historiskt har gjort.
              Men när man pratar om historien är det viktigt med en korrekt
              beskrivning. Det fungerade bra i sin tid. Visst har vi i dag ett
              helt annat läge, framför allt i och med vårt EU-medlemskap, som
              innebär att vi har helt andra förutsättningar att besluta över
              hur vi vill komma till rätta med problemen.
            </seg>
            <seg n="29b4f91a">
              Jag är intresserad av detta med långsiktighet. Det är ju något
              som alla efterfrågar. Vad menar man med långsiktighet? Om man
              nu ska göra de analyser som ministern pratar så mycket om bör
              man fundera över vad man menar med långsiktighet. För min del
              är en bred politisk förankring en av de viktiga komponenterna
              i detta. Om vi ska få till det tror jag att det behövs ett annat
              arbetssätt än det vi har sett de gångna sex åren. Åtminstone de
              personer inom bostadsförvaltning, byggmaterialindustrin och byggindustrin
              som jag har träffat har uppfattat de gångna sex åren som att det
              har blivit rörigare, svårare och osäkrare, och man vet inte vad
              som händer med nästa budget. Det blir hela tiden mer och mer kaotiskt.
            </seg>
            <seg n="ace3f34b">
              Därför skulle jag vilja veta hur regeringen tänker bära sig åt
              för att skapa långsiktighet. Det behövs något mer än det man har
              presterat under de första sex åren.
            </seg>
          </u>
          <note type="speaker" n="c053f5a0">
            Anf. 33 Statsrådet STEFAN ATTEFALL (KD) replik:
          </note>
          <u who="stefan_attefall_829ea5" xml:id="i-def64a1fa4238f3b-6" n="212dd08d">
            <seg n="2c162b11">
              Herr talman! Självklart, Jan Lindholm, inga beslut är perfekta
              i alla detaljer. Beslut fattas efter en rad olika avvägningar.
              Det finns alltid detaljer man kan diskutera. Men jag tror att
              det är viktigt att man också vågar gå till beslut. Det är också
              problemet när vi diskuterar olika förslag. Det finns alltid någon
              som kan anföra en invändning mot någon del i ett förslag. Man
              måste, som sagt, också våga gå till beslut.
            </seg>
            <seg n="981602d3">
              Utan att gå in i någon lång diskussion vill jag framhålla att
              andrahandsuthyrning är ett bra exempel på ett område där regeringen
              både har erbjudit och sökt bred samsyn, men det finns alltid någon
              aspekt som oppositionspartierna anser borde utredas ytterligare.
              Så kan man förstås resonera. Det är mycket möjligt att man kan
              komma överens om man håller på och utreder i ytterligare ett antal
              år. Men även här måste vi ha en ambition att komma till beslut
              snabbt för att få effekt för dem som i dag är utan bostad eller
              lever med grå eller svarta kontrakt.
            </seg>
            <seg n="2053ad5a">
              Långsiktighet handlar om att de förslag vi lägger fram ska vara
              långsiktigt hållbara. De ska följa en tydlig strategi. Jag försökte
              i mitt anförande beskriva den strategi som regeringen arbetar
              efter. Det handlar inte om subventioner, som per definition alltid
              blir kortsiktiga. Det handlar om avvägningar av varför man ska
              bygga på ett visst sätt och inte på ett annat. Det handlar om
              att se till att de skattesänkningar man genomför blir bestående.
              Det handlar självklart också om att få så bred politisk förankring
              som möjligt.
            </seg>
            <seg n="d9187a31">
              Jag välkomnar gärna ett sådant samtal med både Miljöpartiet och
              Socialdemokraterna, som i retoriken ändå har ambitionen att göra
              saker och ting. Problemet är att man ofta saknar praktiska förslag
              som är genomförbara. Där hoppas jag att både Miljöpartiet och
              Socialdemokraterna vässar sig och blir tydligare, för då blir
              det mer att konkret samtala om.
            </seg>
          </u>
          <note type="speaker" n="7ea06911">
            Anf. 34 CARINA HERRSTEDT (SD) replik:
          </note>
          <u who="carina_herrstedt_910876" xml:id="i-72598e80af62300e-1" n="6a422eb0">
            <seg n="a30bb6f1">
              Herr talman! Jag vill börja med att tacka statsrådet för att
              han är här. Det är väldigt trevligt.
            </seg>
            <seg n="dd157c1b">
              Jag vill framhålla att många av de förslag som är på gång är
              väldigt bra. Vi har dock en lång väg kvar att gå. Omvärldsoron
              har nu spritt sig till Sveriges byggsektor och industri. Temperaturen
              i byggbranschen ligger långt under den normala. Men vart tredje
              byggföretag tror att läget kommer att bli ännu sämre kommande
              år. Enligt Konjunkturinstitutets barometer för oktober fortsätter
              kräftgången. Orderingång och byggproduktion minskar, och företagen
              fortsätter att dra ned på antalet anställda.
            </seg>
            <seg n="0528dc12">
              På kort sikt ser byggföretagen ingen ljusning, och prognoserna
              framöver ser fortfarande dystra ut. Bostadspolitiken påverkar
              många människor och många branscher. Sverige skriker egentligen
              efter en quick fix, och jag tror att vi alla skulle önska att
              vi hade en sådan. Men vad görs egentligen för att snabbt möta
              dessa problem? Vilka besked kan vi ge människorna, branscherna
              och resten av Sverige: När väntas bostadsbyggandet öka igen?
            </seg>
          </u>
          <note type="speaker" n="63412ae8">
            Anf. 35 Statsrådet STEFAN ATTEFALL (KD) replik:
          </note>
          <u who="stefan_attefall_829ea5" xml:id="i-def64a1fa4238f3b-7" n="212dd08d">
            <seg n="a97bff58">
              Herr talman! Jag håller helt med i beskrivningen av den osäkerhet
              som finns för närvarande. Följer vi den europeiska debatten ser
              vi vilken enorm motsättning som finns i Europa och också i USA.
              Det gör att det finns en tveksamhet. Vad är det som ska hända?
              Vad finns bakom dörren? Det skapar en osäkerhet.
            </seg>
            <seg n="81142eb7">
              Det gör att banker, såväl på grund av de tuffare regelverk som
              man inför på europeisk nivå och på svensk horisont som utifrån
              sina egna kalkyler, är försiktigare. Också konsumenterna är försiktigare.
              Detta skapar en svårighet, inte minst för dem som bygger bostäder
              av typen småhus och bostadsrätter.
            </seg>
            <seg n="47615dbc">
              Hur snabbt detta lossnar är svårt att bedöma i dagens läge. En
              förutsättning för att människor ska känna sig trygga och våga
              investera är att vi har god ordning i offentliga finanser och
              rimliga och låga räntor. Där har Sverige en situation som många
              länder kan avundas oss. Sedan handlar det om kommunernas agerande.
              Det handlar om deras arbete med detaljplaner, att få fram mark
              och att se till att man får bostäder som inte bara är maximalt
              dyra.
            </seg>
            <seg n="95844444">
              Vi har också lagt fram ett antal konkreta förslag i budgetpropositionen
              för att få en snabb effekt. Om man slipper att betala fastighetsavgift
              de första 15 åren innebär det för den som ska investera i ett
              nytt småhus att man därmed kanske kan finansiera lånekostnaden
              för ytterligare 100 000 kronor. Det har man finansierat genom
              den lägre skatten på nyproduktion. Det är en illustration av att
              detta skapar en bättre kalkyl för den enskilda människan.
            </seg>
            <seg n="0426094c">
              Men det snabbaste vi kan göra är självklart att underlätta andrahandsuthyrning.
              Jag är lite besviken över att inte Sverigedemokraterna lever upp
              till sina egna formuleringar bättre i sitt praktiska agerande,
              för det är en åtgärd som kan ge snabb effekt på mycket kort sikt.
            </seg>
          </u>
          <note type="speaker" n="5390deaf">
            Anf. 36 CARINA HERRSTEDT (SD) replik:
          </note>
          <u who="carina_herrstedt_910876" xml:id="i-72598e80af62300e-2" n="6a422eb0">
            <seg n="3e65ffa2">
              Herr talman! Jag tänker inte gå in på den debatten här i dag.
              Men Stefan Attefall är jättevälkommen när vi väl har debatten.
              Det skulle vara väldigt trevligt.
            </seg>
            <seg n="fc3e1e29">
              Jag menar att vi har människor och branscher som inte vill något
              annat än att bygga. I dag riskerar de att bli arbetslösa, vilket
              kanske i sin tur leder till att de måste lämna sin bostad. Då
              har vi förvisso fått i gång en flyttkedja, men det är kanske inte
              riktigt den som någon av oss är ute efter.
            </seg>
            <seg n="fe16ca7f">
              Vi har, som sagt, stor bostadsbrist. Vi har långa bostadsköer.
              Samtidigt ökar befolkningen mer eller mindre lavinartat. Kommunerna
              runt om i landet har absolut ett stort ansvar, men de skriker
              just nu: Stopp, vi har inte förutsättningarna. Vi har inte bostäder.
            </seg>
            <seg n="3b504264">
              Frågan är: Var ska alla bo?
            </seg>
            <seg n="a5d15bbd">
              Jag tycker att det är bra förslag som har lagts fram, och jag
              tycker att det är behjärtansvärt att vi pratar om långsiktiga
              lösningar. Men vi har ett akut läge, och vi måste verkligen vidta
              vissa akuta åtgärder.
            </seg>
          </u>
          <note type="speaker" n="fd6d68e8">
            Anf. 37 Statsrådet STEFAN ATTEFALL (KD) replik:
          </note>
          <u who="stefan_attefall_829ea5" xml:id="i-def64a1fa4238f3b-8" n="212dd08d">
            <seg n="ac15ef2c">
              Herr talman! Jag delar helt Carina Herrstedts uppfattning att
              vi har ett akut läge. Regeringen försöker på alla sätt att jobba
              snabbt för att försöka åstadkomma ändrade spelregler som också
              skyndar på beslutsfattandet. Jag tänker framför allt på kommuner
              och byggföretag som är de som är operativt ansvariga för de här
              frågorna.
            </seg>
            <seg n="bcae70a3">
              Vi har exempelvis nu ett uppdrag där vi ber Boverket att mycket
              skyndsamt titta på regelverken för byggande av små lägenheter.
              Man ska komma med sin rapport nästa halvårsskifte. Det handlar
              om att förbilliga produktionen av små lägenheter. Vi vet att det
              kan göra att vi bygger fler och framför allt billigare smålägenheter.
            </seg>
            <seg n="71f5cfc1">
              Vi tittar exempelvis på hur vi kan använda tidsbegränsade bygglov
              mycket mer offensivt i dag. Kommunerna kan söka pengar för att
              anställa folk som jobbar med samordning och inventerar mark för
              sådana här tidsbegränsade bygglov för att få fram studentbostäder.
            </seg>
            <seg n="94100754">
              Vi har en snabbutredning för att titta på det tyska exemplet,
              för att se hur man kan gena i planprocessen under vissa förutsättningar
              för att snabba på den här processen. Det gör att det går snabbare
              att komma till beslut om byggande men också att det blir billigare
              därför att hela tidsutdräkten blir kortare. Därmed blir det också
              billigare kalkyler för bostadsföretagen.
            </seg>
            <seg n="afa1fde8">
              Men jag måste trots allt upprepa att en av de grejer som kan
              ge effekt redan om någon månad är att underlätta andrahandsuthyrning.
              Det är ett exempel. Det är därför det ligger i budgetpropositionen.
              Det är därför vi tvekar inför krav från oppositionen om att utreda
              frågorna ytterligare ett år. Vi vill ha en snabb effekt redan
              från och med nästa år.
            </seg>
            <seg n="7e3a5dfd">
              Det är sådana här förslag man måste jobba med, både på kort sikt
              och på lång sikt. Och man ska göra det så snabbt som möjligt.
              Jag lovar att regeringen också gör det.
            </seg>
          </u>
          <note type="speaker" n="89034e2c">
            Anf. 38 KATARINA KÖHLER (S):
          </note>
          <u who="katarina_kohler_34bfc7" xml:id="i-c159d0eb27287779-0" n="ea8ed97c">
            <seg n="591c7090">
              Herr talman! När vi pratar om bostadspolitik i vardagen, när
              vi läser om det i tidningarna och ser på tv handlar det oftast
              om storstäderna. Vi har få stora städer i landet, men de har enorma
              problem.
            </seg>
            <seg n="0a387720">
              Jag vill ägna ett par minuter åt att tala om samma problem men
              i andra delar av vårt land, ute i landet, i glesbygden och i mindre
              städer och på mindre orter.
            </seg>
            <seg n="151b4bb5">
              Mer än hälften av kommunerna säger att de lider av bostadsbrist,
              men många av kommunerna säger samtidigt att de också har bekymmer
              med överskott av lägenheter. Vi har alltså ganska många kommuner
              i landet som har problem med svaga marknader samtidigt som de
              behöver nya bostäder. Hyresrätterna är väl det som man saknar
              mest.
            </seg>
            <seg n="f81b7649">
              Hela Sverige ska leva, säger vi och alla andra partier. Det säger
              också regeringen. Regeringen har på olika sätt arbetat på områden
              där man hänvisar till just detta, att hela Sverige ska leva. Man
              har satt i gång olika landsbygdsprojekt. För något år sedan satte
              man också i gång något när det gäller näringslivsutveckling i
              glesbygd eller inlandet, inlandsutveckling. Det är bra initiativ.
              Det är inte jättemycket pengar. Men det som bekymrar mig är att
              vi inte ser att det har kommit i gång än.
            </seg>
            <seg n="e3252194">
              Vi har från talarstolen i dag hört att man från regeringens sida
              har förändrat strandskyddsreglerna. Man har infört någonting som
              kallas för LIS. Man ska alltså kunna bygga och utveckla i strandnära
              lägen. Sedan är det plan- och bygglagens förändringar och det
              här med andrahandsuthyrningen.
            </seg>
            <seg n="3ed7d9d5">
              Bostadsministern efterlyser en helhetssyn och en analys från
              oss i oppositionen. Jag återgäldar det. Tycker ministern att vi
              inte är bra på det hyser jag samma uppfattning om regeringen.
            </seg>
            <seg n="00e86ae9">
              När det gäller landsbygden, framför allt, har det skett saker.
              Det sker enstaka saker, men jag ser inte helheten. Jag ser inte
              att de här sakerna hänger ihop. I dag vet vi att stora delar av
              landsbygden i Sverige behöver ett rikare näringsliv. De behöver
              få utveckla till exempel turismen men också småföretagandet.
            </seg>
            <seg n="2eedec7c">
              Det hänger inte ihop, för man sätter inte ihop de här sakerna.
              Möjligheten att bygga bostäder finns nästan inte i glesbygden.
            </seg>
            <seg n="a10b3612">
              Jag ser inte helheten. De här sakerna måste hänga ihop för att
              det ska fungera. Strandskyddet, som var en bra idé och som jag
              håller med om, måste fungera. Det blev precis tvärtom. Många kommuner
              klagar över att det blev riktigt fel. Det funkar inte på länsstyrelser
              och så vidare.
            </seg>
            <seg n="f54c6586">
              Med LIS är det på precis samma sätt. Det är jättebra, men hur
              ska vi kunna utveckla de här områdena om vi inte får bygga bostäder
              eller fritidsboenden där? När vi säger glesbygd innebär det att
              det är glest. Det kan vara långt till närmaste stad och tätort.
              Det här är saker som vi måste arbeta mer med för att få det att
              hänga ihop.
            </seg>
            <seg n="a0a74390">
              Det finns behov av att bygga nya bostäder även i glesbygden,
              och det finns möjligheter, menar jag. Genom en förbättrad infrastruktur,
              förbättrade it-kommunikationer och nya möjligheter på arbetsmarknaden
              med ny teknik och så vidare går det att driva företag även i glesbygd.
              Vi måste då se till att det också går att bo där.
            </seg>
            <seg n="2ef311b8">
              Att bli uppmuntrad och stimulerad att skapa nya företag i glesbygd
              räcker inte långt om vi inte också kan bo där. Det här är en jätteviktig
              fråga.
            </seg>
            <seg n="36131ad8">
              Vi behöver i och för sig inte stå här och prata om det, för alla
              är medvetna om problemet. Men här behöver vi göra någonting. Jag
              tycker inte att regeringens räcka av nya reformer, som någon uttryckte
              det i talarstolen, räcker.
            </seg>
            <seg n="76cf575b">
              Jag måste också hålla med Veronica Palm om att det är märkligt
              att det, med så många bra förslag och reformer, är två frågor
              som kommer upp i talarstolen. Det är andrahandsuthyrningen, som
              ska upp i en särskild debatt, och det är plan- och bygglagen,
              som också kommer senare. Det är inte så konstigt att vi står här
              och ifrågasätter regeringen.
            </seg>
            <seg n="9b84ed24">
              Sedan vill jag bara säga ett par ord om konsumentpolitiken. Vi
              är alla konsumenter på en marknad som blir större och större för
              varje dag. Vi står inför en mängd olika val. Vi förväntas kunna
              välja bland olika verksamheter och tjänster. Alltmer kommer från
              utlandet, via näthandel och allt vad det kan vara.
            </seg>
            <seg n="a4fff43b">
              Därför blir vi lite oroliga när vi ser att Konsumentverkets rapport
              innehåller siffror som visar på en negativ utveckling när det
              gäller kommuner som erbjuder konsumentvägledning till sina kommuninvånare.
              Det här är inte bra. Det är alltså färre kommuner i år än förra
              året.
            </seg>
            <seg n="4bd92264">
              Det är naturligtvis viktigt att konsumenterna erbjuds service
              som underlättar riktiga beslut och som bygger på en korrekt, tydlig
              och lättillgänglig information och rådgivning. Därför är de här
              frågorna väldigt viktiga.
            </seg>
            <seg n="8d866fc7">
              Här tycker jag att vi till dels har jobbat någorlunda bra tillsammans,
              och det krävs att vi verkligen kan se över partigränserna för
              att kunna åstadkomma en bra politik på detta område.
            </seg>
          </u>
          <note type="speaker" n="21ad41ab">
            Anf. 39 MARIANNE BERG (V):
          </note>
          <note n="8ccfb501">
            Herr talman! Först av allt vill jag yrka bifall till reservationerna
            22 och 23 i detta betänkande.
          </note>
          <u who="marianne_berg_22ebf4" xml:id="i-4727e5216364249f-0" n="5c31bac4" prev="i-b58b6c5625d250ee-0">
            <seg n="736db71b">
              Det är trist och grått väder i dag. Så ser det ut för många människor
              i vardagen också. Det är trist, det är lite grått och även lite
              sorgligt. Många är de som inte alls får vardagen att gå ihop.
              De grubblar och tänker på hur de ska klara det ena och det andra.
              Har man barn blir förstås grubblerierna och stressen än värre.
            </seg>
            <seg n="a6966c1e">
              Samhället är tudelat. Bostadslös, arbetslös, sjuk, utförsäkrad,
              hänvisad till socialtjänsten för ekonomiskt bistånd en dyster
              beskrivning, men så ser det ut för många människor i dag. Det
              gäller bara att våga se det i vitögat. En äkta och trovärdig välfärd
              måste naturligtvis inkludera alla människor i vårt samhälle. Tryggheten
              ska inte bara vara till för dem som allaredan har det torrt om
              fötterna.
            </seg>
            <seg n="948483c6">
              Nu på förmiddagen har bostadspolitiken debatterats. Det är en
              stor och jätteviktig fråga. Konsumentpolitiska frågor kommer naturligtvis
              i förhållande till det i skymundan, men det är också väldigt viktiga
              frågor för människor i deras vardag, oavsett om vi tror på det
              eller inte.
            </seg>
            <seg n="c736d568">
              Herr talman! Konsumenten måste vara i fokus. Det tycker Vänsterpartiet
              verkligen. Men i dag ser det inte riktigt så ut. I dag är det
              inte alla gånger så lätt att vara konsument. Det har vi fått bevittna
              ett flertal gånger den senaste tiden. Det handlar till exempel
              om telefonbolag som vilseleder konsumenten och om personer som
              i olika tvister aldrig får rätt. Det jag tänker på här är p-böterna
              från de privata bolagen. Det är barn som lockas att trycka på
              appar, och sedan kommer räkningen till föräldrarna. Det är dåliga
              varudeklarationer på mångt och mycket, och på det mesta är det
              så liten stil att många inte ens kan läsa den utan förstoringsglas.
              Jag undrar hur många det är av er som springer omkring med ett
              förstoringsglas i fickan.
            </seg>
            <seg n="f079cac9">
              Telefonförsäljningen, såg jag på nyheterna i morse, drabbar människor
              så otroligt att man måste göra en förändring. Det tyska exemplet
              var uppe. Där måste man som konsument först säga ett aktivt ja
              för att någon ska kunna ringa en för försäljning på telefon. Det
              tycker jag är ett bra förslag.
            </seg>
            <seg n="dfff853f">
              Frågan gick vidare till det ansvariga statsrådet Birgitta Ohlsson,
              men hon ville inte svara utan skickade ett meddelande via en tjänsteman:
              I nuläget har vi inga planer på att göra någonting åt det, men
              vi bevakar frågan.
            </seg>
            <seg n="cb8da44d">
              Det är samma svar oavsett vilket spörsmål det gäller.
            </seg>
            <seg n="0990350f">
              För någon dag sedan kom det ett pressmeddelande från Sveriges
              Konsumenter gällande hud- och hårvårdsprodukter. Organisationen
              hade granskat drygt 200 produkter i butikskedjor, hårsalonger
              och varuhus. Av dessa var 27 produkter schampo, krämer, deodoranter
              och så vidare inte okej. De höll inte måttet enligt lagstiftningen.
            </seg>
            <seg n="4b87b3e5">
              Enligt lag får dessa produkter nämligen endast säljas om informationen
              på förpackningarna är outplånlig, lättläst och väl synlig. Detta
              brister, som sagt, och till vems fördel? Naturligtvis till näringsidkarens.
              Och till vems nackdel? Naturligtvis till konsumentens.
            </seg>
            <seg n="7fd10fd8">
              Sedan regeringen under 2007 ändrade det övergripande målet från
              Trygga konsumenter som handlar hållbart till Konsumenterna har
              makt och möjlighet att göra aktiva val har konsumenterna minst
              sagt hamnat i kläm. Detta måste naturligtvis rättas till. Men
              Alliansen sätter stopp för denna målsättning att underlätta för
              människor att vara aktiva och göra kloka val, kort och gott en
              hållbar konsumtion.
            </seg>
            <seg n="b69ef90d">
              Man glömmer en sak. Vi människor har naturligtvis olika förutsättningar.
              Alla är inte stöpta i en och samma form och kan klara av samma
              saker. Naturligtvis är det positivt att alla människor är olika,
              men när vi ser till konsumentpolitikens område måste vi inkludera
              alla. Alla har inte resurserna och kunskaperna, och naturligtvis
              står en del mer utsatta och hamnar många gånger i en sämre ställning
              än andra vid köp av olika varor och vid olika tvister.
            </seg>
            <seg n="f5514488">
              Därför bör den tidigare konsumentpolitiken återupprättas, herr
              talman. Målet måste på nytt formuleras i termer av trygga konsumenter
              som handlar hållbart och med alla de delmål som fanns i det.
            </seg>
            <seg n="67b6a483">
              Herr talman! Konsumentvägledning i kommunerna vore att eftersträva,
              för denna tjänst är efterfrågad av så många. I dag saknas denna
              vägledning i många av våra kommuner. De vanligaste frågorna till
              en kommunal konsumentrådgivare är frågor rörande boende, bil,
              telefoni, hemelektronik och andra hushållsprodukter samt ekonomisk
              rådgivning. Eftersom verksamheten är frivillig varierar det naturligtvis
              mellan olika kommuner beträffande innehåll, omfattning och organisering.
            </seg>
            <seg n="a8b67d05">
              Utredningen om framtidens stöd till konsumenter föreslår i sitt
              betänkande Konsumenten i centrum ett framtida konsumentstöd bland
              annat en gemensam internettjänst. Det tycker jag är kanonbra,
              men för att vi ska kunna få möjlighet till fullgott stöd och råd
              behövs också en god kommunal konsumentvägledning. Denna verksamhet
              anser Vänsterpartiet bör utvecklas i vårt långa land.
            </seg>
          </u>
          <note type="speaker" n="b01199bc">
            Anf. 40 JESSIKA VILHELMSSON (M):
          </note>
          <u who="jessika_vilhelmsson_f9c281" xml:id="i-71ea01a90b737d42-0" n="6ebd42d8">
            <seg n="d8829b18">
              Herr talman! Som Marianne Berg har påpekat innehåller detta budgetbetänkande
              också ett avsnitt om konsumentpolitik. Det finns två underrubriker,
              dels det konsumentpolitiska målet, dels konsumentvägledning. Där
              finns det två reservationer. Mitt anförande kommer att behandla
              just konsumentpolitiken.
            </seg>
            <seg n="14ef0724">
              Det nu gällande konsumentpolitiska målet har antagits av riksdagen
              hösten 2007. Målet är att konsumentpolitiken ska ge konsumenter
              makt och möjlighet att göra aktiva val.
            </seg>
            <seg n="d6a40f75">
              Konsumentfrågorna tar mer och mer plats i såväl politiken som
              samhällsdebatten. Det kanske inte är så konstigt med tanke på
              att produktutbudet ständigt ökar samtidigt som nya marknadsförings-
              och försäljningsmetoder utvecklas. Konsumentfrågorna har också
              varit väldigt aktuella i EU-debatten där konsumentpolitiken blivit
              ett alltmer prioriterat område.
            </seg>
            <seg n="34752174">
              Målet med konsumentpolitiken har varit och är att se till att
              det finns ett starkt grundläggande konsumentskydd. Det är viktigt
              att konsumenten på ett lättillgängligt sätt har möjlighet att
              ta del av konsumentinformation, och det är också viktigt att den
              informationen är tillförlitlig. Det är också viktigt att konsumenten
              på samma lättillgängliga sätt kan ta del av information om vilken
              påverkan konsumtionen har på människor och miljö.
            </seg>
            <seg n="4b29cdcb">
              I våras presenterades utredningen Konsumenten i Centrum . Utredningen
              har haft i uppdrag att se över det befintliga stödet till konsumenter
              i form av information och vägledning när det gäller såväl rättigheter
              och skyldigheter som val av produkter på konsumentmarknaderna,
              val av offentligt finansierade tjänster och val av produkter med
              hänsyn till etiska och miljörelaterade aspekter.
            </seg>
            <seg n="31a83a43">
              Vidare hade utredningen uppdraget att föreslå strategier och
              metoder för hur berörda aktörer ska utforma sina insatser för
              att stödet till konsumenter ska nå fram till och också användas
              av konsumenterna.
            </seg>
            <seg n="47f6317f">
              Utredningen har nu varit ute på remiss, och remisstiden gick
              nyligen ut. Det är för tidigt att i dag säga något mer om utredningens
              förslag, mer än att jag precis som reservanterna ser fram emot
              det fortsatta arbetet.
            </seg>
            <seg n="ff8b7d60">
              Några ord om sms-lån och snabblån, för det har ju varit en het
              debatt den senaste tiden. Det kan konstateras att snabblånen och
              sms-lånen har ökat drastiskt, trots den nya lagstiftning som nu
              finns på plats. Det är naturligtvis inte bra.
            </seg>
            <seg n="37a2e92e">
              Givetvis har låntagaren ett eget ansvar för att inte ta på sig
              mer skulder och en större skuldbörda än vad han eller hon kan
              bära. Men det krävs åtgärder som ger grund för en mer omfattande
              och tuffare tillsyn av oseriösa företag i den här branschen, som
              uppenbarligen behöver saneras. Snabblåneföretagens ofta aggressiva
              marknadsföring och otillräckliga kreditprövning måste synas i
              sömmarna.
            </seg>
            <seg n="1d7ced9d">
              Konsumentverket kan i dag utfärda varningar och tvinga företag
              som inte skärper sig att upphöra med att lämna krediter. Det skedde
              i våras, och så sent som för ett par veckor sedan varnade Konsumentverket
              två snabblåneföretag. Om bättring inte sker kommer förbud att
              utfärdas också i deras fall.
            </seg>
            <seg n="7bbc242b">
              I budgetpropositionen ger regeringen därför Konsumentverket ytterligare
              2 miljoner kronor för att granska den finansiella marknaden och
              motverka överskuldsättning. Det arbete som Konsumentverket redan
              gör ska alltså ytterligare kunna stödja just tillsynen.
            </seg>
            <seg n="2b5d5cb7">
              Det här är viktigt. Det är också viktigt att kreditgivningen
              sker på rätt sätt och att marknadsföringen följer de regler som
              finns. Detta regeringsbeslut är därför tydligt och bra.
            </seg>
            <seg n="8c2b3340">
              Herr talman! Jag vill också säga några ord om Konsumentvägledning.
              Som jag redan har anfört är konsumentfrågorna en prioriterad fråga
              för regeringen. Det är viktigt att konsumenterna har tillgång
              till ett oberoende konsumentstöd som når fram till konsumenten
              och som också används, precis som Marianne Berg sade.
            </seg>
            <seg n="cea3762b">
              De kommunala konsumentvägledarna utgör en viktig länk mellan
              myndigheter och enskilda konsumenter. De kommunala budget- och
              skuldrådgivarna är andra aktörer, liksom de branschfinansierade
              rådgivningsbyråerna. I budgetpropositionen lyfts även detta fram,
              och Konsumentverket ges extra stöd för att ge ytterligare stöd
              till de kommunala budget- och skuldrådgivarna.
            </seg>
            <seg n="0dac3014">
              Den utredning som jag nyss hänvisade till har även haft i uppdrag
              att föreslå hur ett ändamålsenligt och effektivt stöd, som är
              likvärdigt för alla konsumenter i landet, bör organiseras. I utredningen
              finns, som framkommit i tidigare anföranden, ett antal förslag
              som är bra. Men det finns skäl att redan nu nämna att det förstås
              pågår ett arbete.
            </seg>
            <seg n="2d087e7b">
              Konsumentverket och andra myndigheter utvecklar sina arbetsmetoder
              för att göra sin information mer lättillgänglig. Nya hemsidor
              har utvecklats av Konsumentverket. De har också lanserat en mobilapplikation
              som ger konsumenter tillgång till de viktigaste konsumenträttigheterna
              i en konkret köpsituation. Andra exempel är Allmänna reklamationsnämnden,
              som har utvecklat möjligheten att anmäla en tvist direkt på nätet.
            </seg>
            <seg n="6bfe4a75">
              Sammantaget går utvecklingen åt rätt håll, och utredningen innehåller
              som sagt bra förslag som vi förmodligen kommer att ha möjlighet
              att debattera vid ett senare tillfälle.
            </seg>
          </u>
          <note n="9cd7696f">
            Jag yrkar bifall till utskottets förslag och avslag på reservationerna.
          </note>
          <note type="speaker" n="1b749347">
            Anf. 41 MARIANNE BERG (V) replik:
          </note>
          <u who="marianne_berg_22ebf4" xml:id="i-fe5106f8155fbd0f-0" n="5c31bac4">
            <seg n="56aff83e">
              Herr talman! Jessika Vilhelmsson inledde med att säga att deras
              nya politik på området är att det ska vara aktiva val. Det låter
              jättebra, men jag undrar: För vem? Kan alla människor göra aktiva
              val? Vi är som sagt väldigt olika som människor. Det krävs både
              resurser och kunskap. Det krävs också ork och uppbackning för
              att kanske kunna göra aktiva val.
            </seg>
            <seg n="9474b661">
              Sedan säger Jessika Vilhelmsson att konsumentbudgeten har stärkts.
              Då undrar jag: På vilket vis under åren sedan 2007, då ni började
              förändra hela den konsumentpolitiska sfären, har den stärkts?
              Fortfarande härjar telefonförsäljare hej vilt. Folk blir missledda
              och tar på sig stora kostnader och skulder. På vilket vis har
              den stärkts? Det är min stora fråga.
            </seg>
          </u>
          <note type="speaker" n="46b2039f">
            Anf. 42 JESSIKA VILHELMSSON (M) replik:
          </note>
          <u who="jessika_vilhelmsson_f9c281" xml:id="i-71ea01a90b737d42-1" n="6ebd42d8">
            <seg n="ba4ba161">
              Herr talman! Jag delar Marianne Bergs uppfattning att det finns
              olika grupper som behöver olika typer av hjälp och stöd i en köpsituation.
              Det är just det som utredningen bland annat tar upp, att det finns
              olika målgrupper. Man tittar på olika förslag för de olika målgrupperna.
              Vissa är väldigt aktiva på nätet och söker information, medan
              andra grupper kanske inte är det. Den frågan kommer vi naturligtvis
              att kunna återkomma till. Men det jag gav exempel på är det arbete
              som redan i dag utförs av de olika myndigheterna.
            </seg>
            <seg n="8be91178">
              Vad gäller telefonförsäljningen delar jag uppfattningen att det,
              precis som jag gav exempel på, har gått fel. Det måste åtgärdas.
              Det är också därför Konsumentverket får extra pengar för tillsyn
              och finansråd.
            </seg>
          </u>
          <note type="speaker" n="52560e5b">
            Anf. 43 MARIANNE BERG (V) replik:
          </note>
          <u who="marianne_berg_22ebf4" xml:id="i-fe5106f8155fbd0f-1" n="5c31bac4">
            <seg n="3d4325d8">
              Herr talman! Olika grupper behöver olika stöd och råd i sin situation.
              Det är fina ord, och det ska man se över. Jag sade att internet
              är jättebra, men det kanske är så att man ska satsa mer på att
              stimulera kommunerna så att det blir fler konsumentrådgivare.
              Det saknas i många kommuner i dag. Det kanske är någonting som
              kan läggas till. Då undrar jag hur Moderaterna ser på den frågan.
            </seg>
            <seg n="0a5d2d41">
              När det gäller telefonförsäljning, som Jessika Vilhelmsson höll
              med mig om, undrar jag: Är det också Moderaternas synpunkt att
              jag som konsument först måste göra det aktiva valet att säga ja
              om jag vill ha en telefonförsäljare i luren eller inte. Är det
              er politik?
            </seg>
          </u>
          <note type="speaker" n="a9368e0e">
            Anf. 44 JESSIKA VILHELMSSON (M) replik:
          </note>
          <u who="jessika_vilhelmsson_f9c281" xml:id="i-71ea01a90b737d42-2" n="6ebd42d8">
            <seg n="e9f04cfa">
              Herr talman! Vad gäller kommunal konsumentvägledning är det min
              uppfattning att den kommunala självbestämmanderätten står högt.
              Därför finns det olika möjligheter och lösningar. Kommunerna ska
              ha möjlighet att lösa de här frågorna på olika sätt. Det som utredningen
              föreslår är just en nationell samordning, vilket jag spontant
              tycker är bra. Men jag vet att det finns remissinstanser som har
              haft synpunkter på det också.
            </seg>
            <seg n="7a2a5fdc">
              Jag tänker inte heller i dag säga om jag tycker att det är bra
              eller dåligt att man säger ja till telefonkontakt. Jag vet att
              det också finns en utredning just vad gäller köp i mobilappar
              eller inte. Där konstaterade utredaren att det finns en lagstiftning
              som är tillgänglig och inte behöver ändras i dag. Lagstiftningen
              är på plats. Det gäller kanske att utnyttja den bättre.
            </seg>
          </u>
          <note type="speaker" n="ff14b13d">
            Anf. 45 RICKARD NORDIN (C):
          </note>
          <note n="4d2b3a29">
            Herr talman! Jag skulle vilja börja med att yrka bifall till
            utskottets förslag i dess helhet och avslag på reservationerna.
          </note>
          <u who="lise_nordin_7a122f" xml:id="i-4a7d08d4fb17809d-0" n="e01f1bb3" prev="i-d8fb78883ca3e08c-0">
            <seg n="8cd6314d">
              Det är väldigt lockande att ge sig in i den bostadspolitiska
              debatten, speciellt om man pratar om bostadsbyggande på landsbygd
              och i glesbygd. Men jag ska hålla mig till konsumentfrågorna i
              dag och lämna de andra frågorna till min kollega Ola Johansson.
            </seg>
            <seg n="e495a91d">
              Nästan alla människor i Sverige är konsumenter. Det är egentligen
              sällan vi har ett betänkande på vårt bord här i riksdagen som
              omfattar så många människor. Konsumentfrågorna lever tyvärr ett
              alldeles för undanskymt liv, som flera talare har påpekat. De
              får inte riktigt den respekt de förtjänar, tycker jag. Det arbetar
              jag och Centerpartiet för att ändra på.
            </seg>
            <seg n="6d5af0d2">
              Vår konsumentpolitik utgår från att alla människor ska ha möjlighet
              att göra upplysta val. Det ska vara upp till var och en att välja
              vilken grad av djurskydd, miljöhänsyn och vilka sociala premier
              som man utifrån sina egna åsikter, värderingar och plånbok vill
              använda sig av. Självfallet ska grundskyddet på dessa områden
              vara starkt, men precis som Sverige ibland, om man jämför med
              andra länder, vill gå lite längre ska också enskilda människor
              i Sverige ha möjligheten att gå ytterligare ett steg jämfört med
              vad Sverige som land gör.
            </seg>
            <seg n="243db36d">
              Konsumentmakten är faktiskt en av de starkaste makterna vi har
              för förändring av vårt samhälle. Den produkt som inte lever upp
              till kraven kommer att försvinna och ersättas av något annat.
              Det är därför viktigt att vi ger konsumenten möjligheter att faktiskt
              ställa de här kraven. För Centerpartiet är det viktigt, inte enbart
              med ett konsumentverk utan med organisationer som tillvaratar
              konsumenters intresse, precis som exempelvis Sveriges Konsumenter.
            </seg>
            <seg n="7e43fe0f">
              En av de första riktigt stora konsumentfrågorna handlade om klorblekt
              papper. Jag kommer inte själv ihåg det, men jag kommer ihåg att
              mina föräldrar diskuterade detta mycket när jag var liten. Det
              var mycket noga vilket kaffefilter de valde.
            </seg>
            <seg n="466d80c5">
              I dag finns det mycket större möjligheter att bestämma om dessa
              frågor själv, och det går mycket snabbare. Tack vare sociala medier,
              nättidningar och olika jämförelsesajter går det ganska snabbt
              att förändra det enskilda beteendet både hos sig själv och hos
              andra.
            </seg>
            <seg n="f4585c2e">
              Jämförelser har blivit en affärsidé. Jag går numera ganska sällan
              till en viss butik eller till en viss hemsida för att köpa något
              rakt av. Jag går till en sida som jämför olika butiker och priser.
              Dessutom kan man se hur det fungerar och om människor är nöjda
              med en viss affär. Jag handlade senast i går via en sådan sajt
              och fick ett pris som var mindre än hälften av priset i den butik
              där jag brukar handla i vanliga fall.
            </seg>
            <seg n="b81a9aa1">
              Det är inte bara Konsumentverket som ska förmedla information
              och kunskap. Det görs ofta mycket bra av de konsumentföreningar
              och konsumentvägledare som finns på lokal nivå. Centerpartiets
              federalistiska principer bör genomsyra även konsumentområdet.
              Beslut ska fattas så långt ned i hierarkin som möjligt. Det är
              därför viktigt att man inte centraliserar alltför mycket. Den
              utredning som har lagts fram har vissa sådana inslag. Där får
              vi se över dessa möjligheter. Detta är inte på riksdagens bord
              än så länge.
            </seg>
            <seg n="d530107c">
              Vi är också lite oroade över trenden att exempelvis tidningsredaktioner
              drar ned mer och mer på konsumentjournalistiken. Å andra sidan
              ska man säga till tv:s försvar att de har varit ganska duktiga
              på detta på sistone. Vi hoppas att denna utveckling fortsätter
              eftersom detta är ett viktigt sätt att informera människor.
            </seg>
            <seg n="16b75219">
              Vi är också oroade över den organiserade brottslighet som har
              börjat plocka upp mer och mer på konsumentområdet. Här finns mycket
              av telefonförsäljningen. Det är ofta inte fråga om lagliga försäljningar.
              Ofta prackas människor på saker genom att de luras, tvingas eller
              hetsas till beslut som inte är övervägda. Oftast handlar det snarare
              om att den lag som vi redan har ska tillämpas och att den ska
              prioriteras av poliser ute i landet än att vi måste stifta nya
              lagar. Sedan kan man säkert se över vissa lagar. Men i grund och
              botten handlar det om att vi ska tillämpa de lagar som vi har,
              och där kan vi lösa många av problemen.
            </seg>
            <seg n="1f56158c">
              Något som vi däremot ser positivt på är att olika branscher tar
              ett eget ansvar för att opartiskt bedriva konsumentrådgivning.
              Här har det faktiskt växt fram ett flertal byråer under de senaste
              åren som man har använt tillsammans med Konsumentverket och respektive
              sektorsmyndighet, exempelvis Finansinspektionen. Tack vare dessa
              byråer har jag själv under de senaste månaderna på ett enkelt
              sätt kunnat jämföra saker som i vanliga fall är krångliga. Det
              handlar om bilförsäkringar och olika variationer i fråga om villkor,
              graviditetsförsäkringar och hemförsäkringar, som jag jämförde
              så sent som i förra veckan. Men här hade det lika väl kunnat handla
              om el, bredband eller fjärrvärme.
            </seg>
            <seg n="832d74c9">
              Vi i Centerpartiet ser fram emot utredningen om ett framtida
              konsumentstöd som så småningom kommer till riksdagen för behandling.
              Det är nämligen ett angeläget område som berör nästan alla människor
              i Sverige.
            </seg>
          </u>
          <note type="speaker" n="86fd9b47">
            Anf. 46 LARS ERIKSSON (S):
          </note>
          <u who="lars_eriksson_e0a5e2" xml:id="i-5920f4c1862dbc2f-0" n="0f1737f1">
            <seg n="66a49afb">
              Herr talman! Jag börjar med att ställa mig bakom de yrkanden
              som Veronica Palm tidigare i debatten har framfört. Det är lockande
              att lägga sig i den konsumentpolitiska debatten, men jag har valt
              att fokusera på bostadspolitiken.
            </seg>
            <seg n="d1dee1b3">
              Jag är helt säker på att bostadspolitiken kommer att spela en
              allt större roll i den allmänpolitiska debatten framöver, inte
              minst på grund av den mycket ansträngda situationen på den svenska
              bostadsmarknaden.
            </seg>
            <seg n="0e0cb4db">
              Det är inte svårt att hitta företag, organisationer eller myndigheter
              som uttrycker oro över bostadsbristen.
            </seg>
            <seg n="3fe1d86f">
              Hyresgästföreningen rapporterar om studenter som planerar att
              avsluta sina studier i förtid. Efter avslutade studier planerar
              var femte student vid större studieorter att flytta. I båda fallen
              är det på grund av bostadsbristen. Vilka tillväxtregioner har
              i förlängningen råd med denna utveckling?
            </seg>
            <seg n="7fa43f7d">
              Kollektivtrafikföretaget Keolis anställer 600 bussförare och
              50 mekaniker varje år. De anställs i Göteborgs- och Helsingforssregionen.
              Flera som erbjudits jobb där har fått tacka nej på grund av bostadsbristen.
            </seg>
            <seg n="bbd07aed">
              I handelsstaden Västerås Icas och Hennes jag har också träffat
              mängder av människor, och inte bara unga kriminella. Jag har varit
              på i stort sett varenda anstalt i Sverige. Överallt har alla sagt
              till mig: Ja, Johan tänk om någon hade gripit in i tid! Det är
              ingen som har sagt tvärtom: Jag sitter här på Kumlabunkern därför
              att socialtjänsten började engagera sig för tidigt. Det har ingen
              någonsin sagt, och jag kan upplysa om att de aldrig kommer att
              säga det heller. Tidiga och tydliga insatser är jätteviktigt.
            </seg>
            <seg n="1bf5bcff">
              Vad har vi gjort mer? Vi beslutade nyss efter många år av missriktad
              välvilja att polisen ska utreda alla allvarliga brott som begås
              av unga. Det var inte för så många år sedan vi hade en tillvaro
              i Sverige där det av de ungdomar som begick personrån bara var
              hälften som blev polissak och där man utredde vad som verkligen
              hade hänt. Snacka om asocialt och konstigt beteende att springa
              runt och råna folk med kniv! Det kan man kalla för ett stort samhällsproblem.
            </seg>
            <seg n="eacfbd5d">
              Detta har vi åtgärdat med tidigare och tydligare insatser. Socialtjänsten
              kan agera när en unge på 13 år springer runt och viftar med kniv.
              Det är fruktansvärt för dem som möter den unge men också för den
              unge själv.
            </seg>
            <seg n="7e598103">
              Det har refererats till de sociala insatsgrupperna här. Det är
              viktigt att man knyter ihop detta. Det är flera myndighetspersoner
              som bär ansvaret. Vi har sträckt ut föräldrars skadeståndsansvar
              på det sätt att föräldrar har ett visst ansvar för sina barn och
              för de skador de orsakar. Jag tycker att det är fullt rimligt.
              Ytterst är det här en föräldrafråga. Vem ska annars ta ansvar?
              Vi kan inte alltid skylla på skola och socialtjänst. Det är föräldrar
              som har valt att skaffa barn, förhoppningsvis frivilligt. Föräldrarna
              har ett ansvar.
            </seg>
            <seg n="48cc7b1b">
              Jag tycker att det är viktigt att lyfta fram de lokala poliskontoren.
              Det är inte minst ett fokus på att ha kontakt med unga människor
              i ett visst område som gör att man lättare kan få kontakt och
              lättare kan hjälpa och stödja de unga som riskerar att vara på
              väg in i ett kriminellt liv och stoppa denna utveckling i tid.
            </seg>
            <seg n="0fe35491">
              Vi har styrt upp så att fler poliser kan ägna sig åt förundersökningsledning
              och leda dem snabbare och effektivare också när personer är unga.
              Det ska inte bara vara åklagarlett, utan flera brott utreds mycket
              snabbare så här. Det är också ett steg för att kunna agera tidigare
              och tydligare.
            </seg>
            <seg n="41745c6e">
              Vi har förstärkt utslussningen så att unga som har varit riktigt
              illa ute och hamnat på ungdomshem eller § 12-hem får en bättre
              utslussning i dag. Där har vi ställt större krav på kommunerna.
              Det är också viktigt så att de inte hamnar i stort tomrum igen.
            </seg>
            <seg n="71a0e73b">
              Allt detta är åtgärder som har vidtagits tillsammans med det
              som vi i dag fattar beslut om för att se till att det blir möjligt
              att tidigt och tydligt att agera när det gäller unga människor,
              men jag tror inte att det räcker, herr talman.
            </seg>
            <seg n="79e373d9">
              Förutom att undanröja de sociala misärmiljöer som naturligtvis
              driver på kriminalitet måste vi också titta på hur vi bryter ned
              de kulturer som bygger upp ungdomsgäng. Det är gäng där mycket
              unga människor, ibland under 21 år, är mycket förhärdade i sin
              brottslighet och förstör livet för många andra unga, inte minst
              genom hot och våld.
            </seg>
            <seg n="efca011b">
              Det kan handla om tidigare och mer förstärkta hemma-hos-aktiviteter
              från socialtjänsten. Det tycker jag skulle vara utmärkt. Jag tror
              att det är viktigt att vi har mer av ett riktigt mellantvång i
              socialtjänsten. Om föräldrarna inte inser att deras barn har stora
              problem måste man kunna agera innan ett tvångsomhändertagande.
              Jag tror också att vi får återkomma till frågan om ungdomsdomstolar
              och en mer anpassad process för unga människor som hamnar i kriminalitet.
            </seg>
            <seg n="cdd96d50">
              Herr talman! Tills vidare är vi i Folkpartiet mycket glada över
              att vi i dag kan yrka bifall till förslaget i en proposition och
              ett betänkande som vi har väntat på i åtminstone tio år.
            </seg>
          </u>
          <note type="speaker" n="7a0903fb">
            Anf. 71 LENA OLSSON (V):
          </note>
          <u who="lena_olsson_656dbf" xml:id="i-895fe8872820ae33-0" n="1e64eb57">
            <seg n="e8743082">
              Herr talman! Nu debatterar vi samverkan för att förebygga ungdomsbrottslighet.
              Vi i Vänsterpartiet har ingenting emot det här förslaget. Men
              efter allt som jag har hört från talarstolen skulle jag vilja
              sälla mig till S och MP som mer fokuserar på det förebyggande
              arbetet.
            </seg>
            <seg n="bbb0c9c3">
              Alliansen tycker att man har gjort mycket för att förebygga brott
              hos ungdomar. Jag kan inte riktigt hålla med om det. Vi vet allihop
              att forskningen har visat att de största orsakerna och den största
              grogrunden till kriminalitet är stora sociala och ekonomiska klyftor.
              Jag kan inte se att den här regeringen har bidragit till att minska
              de sociala klyftorna. Man har inte heller täppt igen de ekonomiska
              klyftorna.
            </seg>
            <seg n="7e8bb9d4">
              Det går bra att stå här i talarstolen och raljera om att föräldrarna
              och skolan också har ett ansvar, men jag vill påminna om en sak.
              Det finns faktiskt barn som inte har föräldrar som bryr sig om
              dem. Det funkar inte, Johan. De här barnen måste ha stöd och hjälp.
              Om man ska börja med tidiga insatser skulle jag vilja säga till
              er: Se till att barngrupperna på dagis blir mindre så att vi ser
              individerna som har problem! Se till att alla unga får den hjälp
              de behöver i skolan så att de klarar av den! Se till att ni som
              driver arbetslinjen satsar på utbildning så att man sedan kan
              få arbete!
            </seg>
            <seg n="ac1a3d01">
              Det är det som gör skillnad. Om man ger sig den på att varenda
              elev ska klara sin utbildning måste den också vara anpassad efter
              individen, och man måste faktiskt få den hjälp och det stöd som
              man har rätt till. Då skulle vi minska kriminaliteten mycket.
            </seg>
            <seg n="0efa1ea6">
              Samverkansavtal har varit uppe här, och det är jätteviktigt med
              samverkan mellan olika myndigheter. Men ska vi börja tidigt ska
              vi börja på dagis och kanske ännu tidigare.
            </seg>
            <seg n="2a485ab2">
              Jag var på Brås framtidsdagar i Norrköping. Jag var på ett seminarium
              som handlade om gängkriminalitet, hur den växer på en del ställen
              och hur man jobbar för att komma åt detta och spränga de här ligorna.
              Jag har också träffat många ungdomar vi kanske inte träffar exakt
              samma ungdomar som inte skulle ha valt den här banan om de hade
              fått stöd. En del kanske får stöd från sina föräldrar, men de
              som inga har måste ha andra vuxna som ställer upp för dem. Så
              måste det se ut. Det måste finnas solidaritet.
            </seg>
            <seg n="69612603">
              Vi måste fokusera mycket mer på att bryta den längtan som många
              ungdomar har att köpa en snygg bil eller den senaste telefonen.
              Det är väldigt enkelt med snabba pengar. Det lockar naturligtvis
              om man känner att man står utanför samhället och inte har någon
              tillhörighet. Då är man mycket lättrekryterad, och det bekräftade
              polisen på det här seminariet. Så här ser det ut. Det är där vi
              måste börja. Först måste vi börja med de riktigt små och sedan
              gå vidare i stället för att allting kommer samtidigt när olyckan
              redan har varit framme.
            </seg>
            <seg n="d3741e28">
              Jag tillstyrker den här propositionen och tycker att den är ett
              steg i rätt riktning, men jag vill se många fler förebyggande
              åtgärder långt tidigare. Vi i Vänsterpartiet lägger till exempel
              mycket mer pengar på kommunerna. Ni säger ju alltid att det är
              de som har det största ansvaret. Då måste man också ge dem verktyg
              att ta det ansvaret.
            </seg>
            <seg n="aa04aa77">
              När det gäller påståendet om socialarbetarna vill jag säga att
              de har ett jättetufft jobb, men det finns också en skyldighet
              att se till att de har så många verktyg som möjligt och den personal
              som de behöver.
            </seg>
          </u>
          <note type="speaker" n="dd39e021">
            Anf. 72 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-ae9bb227057b19ab-0" n="9bca5b89">
            <seg n="22aaa02d">
              Herr talman! Först vill jag gratulera Vänsterpartiet till modet
              att gå emot Socionomernas Riksförbund och säga att de har fel.
              Jag tycker att det är mycket modigt gjort. De har varit emot den
              lagförändring vi nu ser om att man ska se till att socialtjänsten
              jobbar ihop med polisen. Det är inte alla de som har tyckt att
              det har varit bra. Jag tycker att det är modigt av Vänsterpartiet,
              för det var inte helt självklart att ni skulle ställa upp på en
              sådan, som de beskriver den, integritetskränkande åtgärd. Jag
              ser att ni sätter barnen först, och det gläder mig.
            </seg>
            <seg n="952562fe">
              Jag tycker också att det är bra att Lena Olsson använder uttrycket
              spränga ligor. Det är faktiskt det vi pratar om. Några av de här
              unga människorna, ibland faktiskt under 18 år, är mycket svårt
              skadade och fullfjädrade kriminella. Det krävs rejäla uppryckningar
              med rötterna ur den tillvaro de befinner sig i för att de ska
              kunna restaureras och komma tillbaka som, förhoppningsvis, bättre
              mående och mindre farliga människor för samhället.
            </seg>
            <seg n="a2b2f4ae">
              Låt mig gå över till detta med social misär. Jag sade att jag
              tycker att mer kan behöva göras. Jag pratade om mer satsningar
              på hemmahosare. Jag vet att Lena Olsson vet vad det är. Det är
              när socialtjänsten mycket tidigt kommer in i familjer som är dysfunktionella.
              Lena Olsson sade att föräldrarna inte finns där. Det är ett exempel.
              Det är tyvärr också vanligt förekommande när det gäller ensamstående
              föräldrar, inte sällan ensamstående kvinnor. Inom forskning vet
              man att det spelar stor roll att det kommer in en stadga och att
              man stöder de här ofta unga mammorna för att det inte ska gå åt
              pipan. Det är tufft att vara förälder i dag.
            </seg>
            <seg n="425ee0ed">
              Jag vill upplysa om att det faktum att människor är mindre bemedlade
              och kanske till och med är arbetslösa, och har varit det under
              lång tid, inte betyder att de är oförmögna att ta ansvar för sina
              barn. Det finns väldigt många människor som har varit arbetslösa
              och har dåligt med pengar, men det innebär inte automatiskt att
              ungdomarna blir kriminella. Vi ser snarare den utvecklingen att
              ungarna blir kriminella trots att föräldrarna har mycket goda
              inkomster. Den gemensamma faktorn är att föräldrarna är oförmögna
              att ge barnen närvaro, uppfostran och kärlek, och jag vill understryka
              att det inte bara handlar om vilken mobiltelefon eller hur många
              täckjackor man har.
            </seg>
          </u>
          <note type="speaker" n="db6fe92d">
            Anf. 73 LENA OLSSON (V) replik:
          </note>
          <u who="lena_olsson_656dbf" xml:id="i-895fe8872820ae33-1" n="1e64eb57">
            <seg n="861bcbc1">
              Herr talman! Nu lugnade du ned dig ganska bra, Johan. Du visar
              förståelse för att det finns människor som har det mycket svårt
              och en hel del barn som befinner sig i mycket trånga situationer.
              Det kanske kan bero på regeringens politik att dra in på sjukförsäkringen
              och en urdålig a-kassa. Det är inte roligt för barn att växa upp
              med sådana föräldrar. Det kan också få psykiska konsekvenser för
              föräldrar som ständigt ska oroa sig för sin ekonomi. Det ser vi
              också när det gäller kommunerna. Man brukar ofta ta till det här
              begreppet om bidragslinjen, men nivån på socialbidragen har väl
              aldrig varit högre än den är just nu. Det tycker jag att man också
              måste ha med i analysen.
            </seg>
            <seg n="80bfcb8f">
              Håller du inte med mig om att barngrupperna på dagis är alldeles
              för stora för att vi ska kunna se de här ungarna som behöver hjälp
              och stöd? Man behöver vara fler vuxna på dagis, och man behöver
              ha mindre grupper.
            </seg>
            <seg n="0ee12a9d">
              Det är samma sak i skolan. Elever som har det svårt har rätt
              enligt skollagen att få den undervisning som de behöver. Lärarna
              har så många elever att de som behöver extra stöd hela tiden hamnar
              vid sidan av. De känner sig utanför, och då är de ganska lätta
              objekt för de här organisationerna, som vi inte tycker är så bra,
              att rekrytera, för där får de en identitet. Håller du inte med
              mig om det?
            </seg>
          </u>
          <note type="speaker" n="d9e76b8b">
            Anf. 74 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-ae9bb227057b19ab-1" n="9bca5b89">
            <seg n="34a2c9a1">
              Herr talman! Svaret är ja. Jag är beredd att börja extremt tidigt.
              Redan i dag agerar socialtjänsten tidigt. Man tvångsomhändertar
              ju barn på bb. Det förekommer faktiskt. Det är otroligt tragiskt.
              Man gör det när man ser att föräldrarna är totalt av banan. Det
              är klart att vi ska agera tidigt.
            </seg>
            <seg n="934138b4">
              Jag vill understryka att det är farligt om man utpekar människor
              som har det ekonomiskt svårt av olika skäl och säger att deras
              barn kommer att bli kriminella. Det finns ingen sådan koppling.
              Föräldraansvar har att göra med vad man själv gör av situationen.
              Det är inte direkt kopplat till vilken deklarationsinkomst man
              har, utan det handlar om vilket socialt kapital man har och vilken
              förmåga man har att ta ansvar oavsett om man tjänar mycket eller
              lite pengar. Jag tycker att vi ska vara noga med att understryka
              det i riksdagen, för annars säger man att de som ser till att
              deras barn får möjlighet att gå i skolan och kämpar och sliter
              jättehårt både du och jag skulle önska att de hade gått ännu längre
              i skolan och fått ännu mer betalt och gör ett fantastiskt jobb
              med sina barn inte tar sitt ansvar. En huvuddel av människorna
              i Sverige ser faktiskt till att deras barn klarar sig. Man får
              inte glömma bort detta. Det är föräldrarna som har ansvaret. Vi
              kan åka ut på en liten sexualupplysningsresa, du och jag, och
              tala om för människor att man har ansvar för sina barn. Det går
              lätt att skaffa barn, men man har ansvar för dem, och det upphör
              inte förrän den dag barnen fyller 18 år. En del föräldrar, vill
              jag understryka, verkar inte klara av det riktigt av olika skäl,
              till exempel knark och missbruk.
            </seg>
            <seg n="a62ee99e">
              När det gäller det här med ekonomi vill jag bara säga att kommunerna
              aldrig har haft så mycket pengar som nu. De har stora överskott
              just nu i Sverige. Det ser olika ut. I Laxå det har vi hört talas
              om här i kammaren är det dåligt med pengar, och andra kommuner
              har överskott. Kommunsektorn som helhet har rätt stora överskott.
            </seg>
            <seg n="433f2598">
              Sedan är det det här med resurser, herr talman. Jag pratar med
              företrädare för SKL just nu. Vänsterpartiet var med och drev igenom,
              och vi hängde väl på allihop med tanke på majoritetsförhållandena,
              att vi ska ha bemanningskrav i äldreomsorgen. Nu kommer SKL med
              prislappen. Vet ni vad det kostar? 50 miljarder. Vi blåste iväg
              50 miljarder genom att säga att vi ska ha en viss bemanningsnivå
              på alla äldreboenden i hela Sverige inklusive varenda kommun i
              Lena Olssons län. Det är en massa pengar som vi skulle ha kunnat
              använda till att satsa på de unga, men det är klart att är man
              med i Vänsterpartiet kan man önska allt.
            </seg>
          </u>
          <note type="speaker" n="6e2169fa">
            Anf. 75 LENA OLSSON (V) replik:
          </note>
          <u who="lena_olsson_656dbf" xml:id="i-895fe8872820ae33-2" n="1e64eb57">
            <seg n="601db902">
              Herr talman! Johan, angående det du står och säger om SKL och
              att man ska ha ett bemanningskrav i äldreomsorgen vill jag fråga:
              Ska vi ta bort det och klämma åt de äldre i stället och satsa
              på de unga? Är det så jag ska förstå det du säger?
            </seg>
            <seg n="389f5f70">
              När det gäller kommunerna går de inte med några jätteöverskott.
              Jag har inte sett några sådana siffror någonstans. De har jättestora
              bekymmer. Ta bara en sådan sak som att värdesäkra statsbidraget
              till kommuner och landsting. Det gör man ju inte. Kostnaderna
              för verksamheten ökar år för år, det vet vi allihop, men bidraget
              ligger på samma statiska nivå. Det tycker jag inte är sjyst. Man
              har stora problem ute i kommunerna med att försörjningsstöden
              ökar, och det är mycket på grund av att unga människor inte kommer
              in i de trygghetssystem som vi har och inte får något jobb. Det
              ställer till problem.
            </seg>
            <seg n="e6ee0923">
              Ditt parti sitter ju i alliansregeringen. Du har världens största
              möjlighet att påverka, Johan, för du har ju ett sådant driv. Jag
              tror säkert att de lyssnar på dig. Satsa mer på kommunerna. Ni
              står alltid här i kammaren och talar om att det är kommunernas
              ansvar och det är landstingens ansvar och så vidare. Men själva
              har ni ett jättestort ansvar att se till att kommunerna kan bedriva
              en bra verksamhet.
            </seg>
          </u>
          <note type="speaker" n="feddaa39">
            Anf. 76 CAROLINE SZYBER (KD):
          </note>
          <u who="unknown" xml:id="i-def64a1fa4238f3b-9" n="516979bd">
            <seg n="c8e87902">
              Herr talman! Att komma sist efter sju personer kan antingen ses
              som att man ska sammanfatta allt som sagts eller att man äntligen
              kommer till det spännande slutet på en lång bok. Det är upp till
              er att bestämma.
            </seg>
            <seg n="c52bfe3f">
              Jag vill börja med att säga att jag är glad att vi haft den här
              debatten, att alla förstår vilken viktig fråga det är och att
              det i princip är ett enigt utskott som står bakom detta.
            </seg>
            <seg n="cd0a118f">
              Ungdomen är den mest brottsaktiva perioden i en människas liv.
              Om brottsbanan inte bryts i tid kan unga komma att rekryteras
              till kriminella kretsar, och det ligger inte i vårt samhälles
              intresse.
            </seg>
            <seg n="ca91320c">
              Man kan verkligen fråga sig vad som har gått fel när en ung människa
              i början av sitt liv utsätter en annan ung människa för ett brott
              som kan leda till att båda deras liv på ett eller annat sätt tar
              slut. Ungdomsvåldet har inte ökat men heller inte minskat i den
              omfattning som vi skulle vilja att det gjorde.
            </seg>
            <seg n="e86b6498">
              Kristdemokraterna anser att samhället måste reagera på ungdomars
              brottslighet tidigare än vad som är fallet i dag. I många fall
              väntar kommunernas socialtjänst för länge med att hjälpa ungdomar
              som har hamnat snett. Det är både en ekonomisk och en ideologisk
              fråga. Socialtjänsten, som har lägsta möjliga omhändertagande
              som sitt mål, vill så länge det är möjligt ha en öppen vårdform.
              Det kanske ska sägas att det inte alltid är det bästa alternativet.
              Vi anser att ett tidigare ingripande och snabbare behandling och
              rehabilitering skulle öka chanserna att komma till rätta med en
              ungdoms problematik. Det är av stor vikt att handläggningen hos
              polis, åklagare och domstol när det gäller mål och ärenden som
              berör unga lagöverträdare sker så fort som möjligt.
            </seg>
            <seg n="b49138ea">
              När det gäller de sociala insatsgrupperna som har nämnts i dag
              ser vi på olika ställen i landet att det fungerar väldigt bra.
              Ökad samverkan mellan myndigheter är viktigt. Ett problem i dag
              är socialtjänstens dubbla roller i egenskap av både hjälpande
              instans och verkställande av utdömda straff. Ibland kan det vara
              svårt för såväl socialtjänstens personal som den unge att se skillnaden
              mellan dessa roller. Vi hoppas att dagens förändring ändå ska
              leda till vissa tydliggöranden där.
            </seg>
            <seg n="a23d7090">
              Det gäller att bryta en ond cirkel så tidigt som möjligt. Problem
              ska inte lösas med slagsmål ute på skolgårdar eller på stan utan
              ska uppmärksammas av vuxenvärlden, som ska ge stöd och sätta gränser.
              Det är vuxna som måste vägleda och sätta gränser och säga vad
              som är rätt och fel.
            </seg>
            <seg n="ca4bd201">
              När det gäller unga som hamnar fel är det viktigt med snabba
              reaktioner från föräldrarna, skolan, socialtjänsten och polisen.
              Viktigast är att bryta den olyckliga spiral som kan leda till
              grövre brottslighet ju längre tiden går.
            </seg>
            <seg n="7049fb38">
              Alla dessa åtgärder är till för att hjälpa, inte för att stjälpa.
              Det gäller att stoppa ungas brottsbana i tid. Varje del i rättskedjan,
              och även samhället i övrigt, måste fungera och vara så stark att
              den både bekämpar, behandlar och kan förebygga brott.
            </seg>
            <seg n="a7b19478">
              Myndigheternas arbete är viktigt, och lagstiftningen ska ses
              över och förtydligas, men det är inte alltid det som är avgörande.
              Det avgörande är att om vi inte lyckas engagera föräldrar, förskola,
              skola och ideella organisationer i arbetet med att motverka ungdomsbrottslighet
              räcker inte lagstiftningen så långt. Det handlar om att se unga
              människor och ge dem stöd när de som mest behöver det.
            </seg>
          </u>
          <note n="b86eadd7">
            Jag yrkar bifall till förslaget i betänkandet.
          </note>
          <note n="1bb18311">
            Överläggningen var härmed avslutad.
          </note>
          <note n="ce9fec55">
            11 § Polisens tillgång till signalspaning i försvarsunderrättelseverksamhet
          </note>
          <note n="df7a4907">
            Föredrogs
          </note>
          <note type="speaker" n="b4b70ad6">
            Anf. 77 MARIA FERM (MP):
          </note>
          <u who="maria_ferm_75a60e" xml:id="i-b0c7ce0fb2dedd32-0" n="95424d9b">
            <seg n="0eb3ec59">
              Herr talman! Benjamin Franklin var en fascinerande man. Han föddes
              1706 som femtonde barnet till en fattig ljusmakare i Boston. Som
              författare, filosof, uppfinnare, diplomat och en hel del annat
              kom han att påverka världshistorien på många olika plan. Att jag
              nämner honom i dag beror givetvis på hans välkända uttalande:
              Ett samhälle som ger upp lite frihet för att vinna lite säkerhet,
              förtjänar varken eller och kommer att förlora bägge.
            </seg>
            <seg n="9a0e6bf5">
              Under de elva år som gått sedan terrorattackerna mot World Trade
              Center den 11 september 2001 har vi gett upp frihet på många sätt
              i vår strävan efter att uppnå säkerhet. Trots detta kan få människor
              se tillbaka på det gångna decenniet och hävda att världen har
              blivit säkrare. Samtidigt kan ingen blunda för hur medborgerliga
              rättigheter och de mest grundläggande mänskliga rättigheterna
              kränks inom ramen för det så kallade kriget mot terrorismen.
            </seg>
            <seg n="d6ad224d">
              Det händer inte bara långt bort, utan även här i Sverige. Och
              det händer i dag. Ett exempel på det är FRA-lagen. FRA-lagen innebär
              massavlyssning, upprivande av brevhemligheten och hundratusentals
              godtyckliga ingripanden i privatlivet. Genom FRA-lagen kränks
              mina och dina, ja, allas våra grundlagsfästa fri- och rättigheter
              dagligen i Sverige. Skyddet för privatlivet är inget värt om staten
              kan avlyssna all min internettrafik, läsa mina mejl, få reda på
              vem jag talar med eller se vem som kommer på besök.
            </seg>
            <seg n="5a0e4eb5">
              Inte nog med att vi övervakas och kontrolleras upprepade granskningar
              visar att de som är satta att övervaka oss läcker som såll. Känsliga
              uppgifter om sjukdomar läses av obehöriga. Känsliga uppgifter
              om pågående brottslighet och arbetet mot detta sprids, enligt
              en färsk rapport från Säkerhetspolisen, av poliser till grova
              organiserade brottslingar.
            </seg>
            <seg n="4c6e4f35">
              FRA-lagen är redan i sin nuvarande form ett hot mot våra grundläggande
              fri- och rättigheter. Det förslag som vi debatterar i dag skulle
              göra det hotet betydligt större och reellare. Vi måste därför
              fråga oss vilket samhälle vi egentligen vill leva i.
            </seg>
            <seg n="ae111160">
              Sverige behöver, som ett militärt alliansfritt land, en effektiv
              underrättelsetjänst. Signalspaning kan möjligtvis vara ett verktyg
              i detta, men som FRA-lagen i dag är utformad innebär den oproportionerligt
              långtgående ingrepp i medborgerliga fri- och rättigheter.
            </seg>
            <seg n="0e631018">
              Såväl Datainspektionen som Statens inspektion för försvarsunderrättelseverksamheten
              har gjort uppföljningar av FRA-lagen och påpekat brister i den.
              Bland annat finns brister i hur känsliga personuppgifter hanteras.
              Samtidigt har ingen ännu lyckats förklara skälen till varför all
              datatrafik in i och ut ur vårt land ska kunna avlyssnas av Försvarets
              radioanstalt.
            </seg>
            <seg n="18c8e2e6">
              Miljöpartiet vill att FRA-lagen rivs upp. Därefter bör en parlamentarisk
              utredning tillsättas för att utreda om det finns behov av en sådan
              lag med hänsyn till effektiviteten, proportionaliteten och integriteten.
              Men i stället för att åtgärda de brister som finns med dagens
              signalspaningslag väljer regeringen och Socialdemokraterna att
              gå ännu längre och lägga fram förslag om ännu mer övervakning.
            </seg>
            <seg n="17134b32">
              Förslaget som riksdagen röstar om i dag har fått massiv kritik
              från remissinstanserna. Såväl Journalistförbundet som Internationella
              Juristkommissionen och Tidningsutgivarna avvisar utökningen. Datainspektionen,
              Justitiekanslern, Lunds universitet och Uppsala universitet riktar
              allvarlig kritik mot förslaget. Flera andra remissinstanser konstaterar
              att det inte ens går att ta ställning till förslaget eftersom
              relevanta frågor inte har behandlats eller analyserats.
            </seg>
            <seg n="d0fc3e47">
              Regeringen är dock inte villig att lyssna på kritik. I stället
              för att ta till sig av den och åtgärda det som behöver åtgärdas
              ignorerar de remissinstansernas viktiga åsikter. De stänger även
              ute oss kritiska partier från påverkan.
            </seg>
            <seg n="07b9505c">
              Enligt FRA-lagen utövas viss kontroll över hur FRA-lagen tillämpas
              av en nämnd med parlamentarisk representation. Det är bara Moderaterna,
              Socialdemokraterna och Folkpartiet som, oss veterligen, beretts
              tillfälle att nominera ledamöter till nämnden. Denna avsaknad
              av parlamentarisk förankring visar med tydlighet hur regeringen
              hanterar frågor om integritetsskydd inom signalspaningen bristande,
              torftigt och som ett hafsverk.
            </seg>
            <seg n="8d5b045f">
              Det är mot den bakgrunden som våra förslag om att ta ett helhetsgrepp
              med en parlamentarisk utredning om behovet och utformningen av
              en signalspaningslag ska ses. Det är mot den bakgrunden vår skepticism
              mot att ge Rikskriminalpolisen rätt att använda FRA-lagen ska
              ses. Och det är mot den bakgrunden vi vill att insynen i den hemliga
              övervakningens kontrollfunktioner ska utökas så att alla riksdagens
              partier får plats där.
            </seg>
            <seg n="2adc2302">
              Att regeringen och Socialdemokraterna vill driva igenom detta
              i dag blir extra ironiskt i ljuset av att Säkerhetspolisen för
              bara några dagar sedan kom med en rapport som visar att det finns
              allvarliga problem med att polisen läcker uppgifter till den grova
              organiserade brottsligheten. Att polisen övervakar oss alla och
              sedan läcker uppgifterna till grova brottslingar gör inte att
              vi kan känna oss trygga med att ge dem rätten att övervaka oss
              ännu mer genom en utvidgning av FRA-lagen.
            </seg>
            <seg n="7a31b1a6">
              Aldrig förr har övervakningen och kontrollen av vad vi enskilda
              människor i detta land gör varit så stor som i dag. Och kontrollen
              ökar nu ytterligare genom regeringens förslag att ge både Säkerhetspolisen
              och Rikskriminalpolisen tillgång till signalspaning genom Försvarets
              radioanstalt. Aldrig förr har polisen haft så många anställda
              och så många hjälpmedel till sitt förfogande. Trots det blir de
              allt mer ineffektiva och uträttar allt mindre. Varför ska vi då
              tro att de kan lösa fler brott och hantera tillgången till dessa
              ytterst känsliga uppgifter som de nu kommer att få del av när
              de riskerar att läcka till den grova organiserade brottsligheten?
            </seg>
            <seg n="d971fa07">
              Herr talman! En lag som klampar in i vanligt folks privatliv,
              som troligen inte förmår fånga de personer den egentligen är avsedd
              för och som kostar en väldig massa pengar är ingen bra lag. Behovet
              av effektiv underrättelseinhämtning kan inte rättfärdiga att regeringen
              nonchalerar grundlagens principer om rätten till fri och skyddad
              kommunikation. Jag är fullständigt övertygad om att de svenska
              medborgarnas säkerhet kan upprätthållas utan att det sker till
              priset av ännu mer massavlyssning.
            </seg>
          </u>
          <note n="b16566ac">
            Jag vill yrka bifall till reservation 1, 2, 3 och 4 och avslag
            på propositionen.
          </note>
          <note type="speaker" n="1c8ce20b">
            Anf. 78 RICHARD JOMSHOF (SD):
          </note>
          <u who="richard_jomshof_aea762" xml:id="i-abe75c02ad9eceac-0" n="281a4355">
            <seg n="bbb9d67f">
              Herr talman! Signalspaning, i etern såväl som i tråd, utförs
              i dag av Försvarets radioanstalt efter inriktning från regeringen,
              Regeringskansliet och Försvarsmakten. Inhämtning av underrättelseinformation
              genom signalspaning sker i syfte att kartlägga vissa mycket allvariga
              företeelser. Det kan handla om yttre militära hot mot Sverige,
              kontraspionage mot andra staters underrättelseverksamhet, kartläggning
              av den internationella terrorismens strategiska förhållanden och
              annan grov gränsöverskridande brottslighet vilka sammantaget kan
              hota väsentliga svenska intressen.
            </seg>
            <seg n="e26f2c9f">
              Signalspaning är ett mycket kraftigt, hemligt informationsinsamlande
              verktyg. Det kan därför också vara mycket integritetskränkande
              och rent av farligt om det missbrukas. Det är därför det finns
              en lagstadgad tillsyn av verksamheten. I 10 § signalspaningslagen
              anges att regeringen ska utse en kontrollmyndighet som ser till
              att signalspaningsverksamheten bedrivs korrekt. Av 2 § förordningen
              (2009:969) med instruktion för Statens inspektion för försvarsunderrättelseverksamheten
              framgår att denna kontrollmyndighet är Siun.
            </seg>
            <seg n="e7b32201">
              Problemet med denna kontrollmekanism och nämnd, som leder myndigheten,
              är att inte alla partier är representerade. Som det ser ut i dag
              finns inte några vanliga ledamöter i nämnden representerade från
              andra partier än Moderaterna, Socialdemokraterna och Folkpartiet,
              vilket redan har konstaterats. Sammanlagt får nämnden inte ha
              fler än sju ledamöter enligt lagen, trots att det i dag finns
              åtta riksdagspartier.
            </seg>
            <seg n="7e1901d3">
              Herr talman! Det är viktigt att upprätthålla den statliga verksamhetens
              demokratiska legitimitet. Det är jätteviktigt. Det är särskilt
              viktigt när det rör verksamheter som signalspaning, eftersom insynen
              är begränsad. Samtidigt kan det finnas en rädsla hos enskilda
              för att verksamheten missbrukas, vilket vi sett prov på under
              den debatt som pågått i flera år.
            </seg>
            <seg n="e5c2ef02">
              Jag anser därför att det är mycket viktigt att det finns en bred
              parlamentarisk förankring, vilket innebär att representanter från
              samtliga riksdagspartier ges tillfälle att närvara i nämnden som
              styr kontrollen över signalspaningsverksamheten vid Försvarets
              radioanstalt. Jag vill därmed yrka bifall till reservation 3 i
              betänkandet.
            </seg>
            <seg n="afe2013c">
              Jag förstår verkligen inte, helt ärligt, hur man kan vara emot
              detta. Vad vore bättre om vi vill öka legitimiteten än att se
              till att alla partier får insyn?
            </seg>
            <seg n="7fb49147">
              Vad gäller de brister som bland annat Datainspektionen pekar
              på förutsätter vi att de åtgärdas. Men att riva upp lagen, som
              Miljöpartiet och Vänsterpartiet verkar vilja göra, är däremot
              ingen lösning. Det skulle inte minst öka möjligheterna för internationella
              kriminella nätverk att etablera sig i Sverige. Som exempel kan
              jag nämna det så kallade Södertäljenätverket, ett grovt kriminellt
              nätverk med internationella kopplingar. Dessutom skulle riskerna
              för att utsättas för terroristattentat öka. Vad gäller hot om
              terroristbrott råder det knappast något tvivel om att Sverige
              befinner sig i ett utsatt läge, inte minst med tanke på att det
              sammantagna terrorhotet mot Sverige i dag är reviderat från lågt
              till förhöjt, det vill säga från två till tre på en femgradig
              skala.
            </seg>
            <seg n="ef3ec09a">
              Herr talman! Än en gång yrkar jag bifall till reservation 3.
              I övrigt yrkar jag bifall till propositionen.
            </seg>
          </u>
          <note type="speaker" n="5241ae0a">
            Anf. 79 JENS HOLM (V):
          </note>
          <u who="jens_holm_726eb1" xml:id="i-fdb0d23509ac1084-0" n="08f75890">
            <seg n="792b7b06">
              Herr talman! I juni 2008 röstade riksdagens borgerliga majoritet
              igenom den så kallade FRA-lagen. Försvarets radioanstalt gavs
              därmed från och med den 1 januari 2009 rätt att signalspana, det
              vill säga ta del av information i kabel telefon- och internetkommunikation.
              Vi i Vänsterpartiet, tillsammans med Miljöpartiet, var motståndare
              då, och vi är också motståndare till det förslag som ligger här
              för oss nu.
            </seg>
            <seg n="0a602868">
              Den här övervakningen innebär ett alldeles för stort ingrepp
              i den personliga integriteten. Vi varnade då för riskerna med
              att det inte skulle stanna där, alltså bara vid FRA:s signalspaning,
              utan att vi sakta men säkert går mot ett övervakningssamhälle.
              Sedan dess har vi fått exempelvis Ipredlagen och datalagringsdirektivet.
              Det är två lagar som innebär ytterligare inskränkningar i den
              personliga integriteten.
            </seg>
            <seg n="e3719712">
              Nu står vi här igen. Nu ska övervakningen utökas ytterligare.
              I det förslag som vi nu har att ta ställning till ska Säpo och
              Rikskriminalpolisen få inrikta signalspaning. Det är uppenbart
              att ju fler myndigheter som får tillgång till signalspaningen,
              desto fler personer kommer att övervakas. Med detta följer större
              risker för att känslig information kan användas på fel sätt.
            </seg>
            <seg n="0cd84ade">
              Jag vill också understryka att Säpo och Rikskriminalpolisen redan
              i dag kan få tillgång till FRA:s signalspaning efter beslut av
              regeringen, Regeringskansliet eller Försvarsmakten. I synnerligen
              allvarliga fall av till exempel terrorism eller grovt organiserad
              gränsöverskridande brottslighet finns redan möjligheten för polisen
              att ta del av relevant information. Men att låta polisen själv
              inrikta signalspaning är att gå mycket längre. Det är helt oacceptabelt.
            </seg>
            <seg n="ca37699b">
              Det är också därför det här förslaget har kritiserats av en mängd
              remissinstanser, till exempel Internationella Juristkommissionen,
              Journalistförbundet, Tidningsutgivarna, Sveriges advokatsamfund
              och Datainspektionen.
            </seg>
            <seg n="c3bca243">
              Journalistförbundet och Tidningsutgivarna ställer helt relevanta
              frågor om hur journalister ska kunna garantera meddelarskyddet
              för de personer som med hjälp av meddelarskyddet vill förse journalister
              med kanske känslig information.
            </seg>
            <seg n="e4b4f441">
              Svenska Avdelningen av Internationella Juristkommissionen ifrågasätter
              lagförslaget utifrån flera olika perspektiv. Några exempel är
              korrespondenshemligheten, bristerna på proportionalitet och bristerna
              på förutsägbarhet.
            </seg>
            <seg n="2b659c30">
              Jag tycker också att Lagrådets kritik, som i viss mån överensstämmer
              med Sveriges advokatsamfunds, om att om nu Rikskriminalpolisen
              ska få inrikta signalspaning blir det nästan omöjligt att insamlat
              material inte kan blandas ihop med det ordinarie brottsbekämpande
              arbetet. Det är något som inte får ske.
            </seg>
            <seg n="1c081136">
              Det här är ingen semantisk fråga. Den rör ett av huvudproblemen
              med förslaget, nämligen avgränsningsproblemen mellan underrättelseverksamheten
              å ena sidan, som ska vara FRA:s uppdrag, och brottsutredningsverksamheten
              å den andra sidan, som ska vara den ordinarie polisens verksamhet.
              Hur kan ni anhängare av det här förslaget garantera att inte mer
              än absolut nödvändig information samlas in? Hur kan ni anhängare
              av det här förslaget garantera att absolut inte fler än nödvändigt
              dras in i övervakningen? Enligt mig är det här svåra frågor att
              svara på.
            </seg>
            <seg n="12542efd">
              Kopplat till detta finns problemet som Maria Ferm tog upp tidigare,
              nämligen läckor inom polisen. För några dagar sedan belyste en
              rapport från Säkerhetspolisen det här problemet. Man kallar det
              för korruption inom polisen. Under den senaste tvåårsperioden
              har drygt hundra sådana fall konstaterats. Det kan handla om att
              polisen varskor kriminella ligor före tillslag, att man ger information
              om efterlysningar eller att man lämnar ut information från register.
              Det är mycket allvarligt och ett synnerligen mycket gott skäl
              till att inte utvidga FRA:s övervakning till att gälla även polisen.
            </seg>
            <seg n="fef521c4">
              Vi i Vänsterpartiet har tillsammans med Miljöpartiet motsatt
              oss detta förslag. Vi vill inte utvidga FRA-övervakningen. Tvärtom
              vill vi avskaffa den helt och hållet. Därför kräver vi att FRA-lagstiftningen
              rivs upp och att en parlamentarisk utredning tillsätts. Den parlamentariska
              utredningens uppgift bör vara att bedöma behovet av en ny lag
              utifrån hänsyn till integriteten, effektiviteten och proportionaliteten.
            </seg>
            <seg n="deb80818">
              Jag vill understryka att det är viktigt att bekämpa terrorism
              och grov brottslighet, men det får inte göras på ett sådant sätt
              att människor känner sig övervakade och där grundläggande mänskliga
              rättigheter kan kränkas. Därför ska FRA-lagstiftningen rivas upp.
            </seg>
          </u>
          <note n="b44c8264">
            Jag yrkar bifall till reservationerna 1, 2, 3 och 4.
          </note>
          <note type="speaker" n="a0b0e0e6">
            Anf. 80 MORGAN JOHANSSON (S):
          </note>
          <u who="morgan_johansson_eeee30" xml:id="i-a25c3ea3f083bc52-0" n="077263b2">
            <seg n="731aad7b">
              Herr talman! Så behandlar vi det betänkande som gäller polisens
              tillgång till signalspaning. Jag vill börja med att yrka bifall
              till utskottets förslag i betänkandet.
            </seg>
            <seg n="040d3ca9">
              Det här förslaget, som flera har varit inne på tidigare, innebär
              i korthet att Säkerhetspolisen och Rikskriminalpolisen återfår
              möjligheten att inrikta den signalspaning som bedrivs utomlands,
              på utrikeskommunikationer, av Försvarets radioanstalt. Man återfår
              den möjligheten som fanns 2008. Det är signalspaning som bedrivs
              utomlands.
            </seg>
            <seg n="8dfb24e0">
              Det här är ett resultat av en uppgörelse mellan regeringen och
              Socialdemokraterna. Låt mig börja med att säga att jag tycker
              att det är bra att frågan äntligen kommer på plats. Det har tagit
              lite väl lång tid. Det är nu i dagarna nästan precis två år sedan
              som vi socialdemokrater krävde att Säkerhetspolisen ska återfå
              möjligheten att inrikta signalspaning hos FRA. Det var en följd
              av det attentat som inträffade på Bryggargatan i Helsingfors när
              en självmordsbombare sprängde sig till döds. Dagarna efteråt sade
              vi att Säkerhetspolisen måste återfå möjligheten att inrikta signalspaning
              hos FRA.
            </seg>
            <seg n="073b0782">
              Det var två år sedan. Det är ett år sedan som vi träffade en
              ramöverenskommelse mellan Socialdemokraterna och regeringen. Det
              har tagit en stund, men nu är den på plats. Det är bra.
            </seg>
            <seg n="72ff20e3">
              Det är bra att vi har en blocköverskridande uppgörelse en blocköverskridande
              majoritet. Det här är frågor, herr talman, som allra ytterst rör
              rikets säkerhet. Där har vi socialdemokrater alltid haft samma
              inställning, nämligen att vi ska ha breda och blocköverskridande
              överenskommelser. Det är särskilt viktigt när det parlamentariska
              läget ser ut som det gör med en minoritetsregering. För oss socialdemokrater
              har det varit självklart att i frågor som rör rikets säkerhet
              får inte Sverigedemokraterna vara vågmästare. Det vore helt oansvarigt
              av oss. Därför behöver vi hela tiden söka dessa blocköverskridande
              lösningar på området.
            </seg>
            <seg n="2b34e4af">
              Så var det dess värre inte förra mandatperioden. Det är en del
              av förklaringen till varför vi står här i dag. Det var därför
              det blev så olyckligt att Säkerhetspolisen och Rikskriminalen
              klipptes av från FRA.
            </seg>
            <seg n="5bfff799">
              Bakgrunden var ju den att när den borgerliga regeringen under
              förra mandatperioden skulle driva igenom FRA-lagstiftningen hade
              man problem att få de borgerliga ledamöterna bakom sig. Det fanns
              ett antal ledamöter som motsatte sig det. Det var bland andra
              Annie Lööf, någon centerpartist till och någon folkpartist som
              absolut inte kunde tänka sig detta, av integritetsskäl. För att
              få alla borgerliga ledamöter med sig blev regeringen tvingad att
              i slutskedet justera sitt förslag, så att säga i elfte timmen.
              Det var då man tog bort Rikskriminalpolisen och Säkerhetspolisen
              från möjligheten att inrikta signalspaning hos FRA. Det var då
              man klippte av dem.
            </seg>
            <seg n="80337da1">
              Det var redan då ett helt ogenomtänkt och helt outrett förslag.
              Det var någonting som man bara kastade in i slutskedet för att
              få igenom lagstiftningen.
            </seg>
            <seg n="4f66bcb4">
              Jag satt vid det tillfället i Signalspaningsnämnden, alltså den
              nämnd som då beslutade om ansökningar till FRA och hur FRA-spaning
              ska gå till. Nu är det en domstol som beslutar om det, men då
              var det Signalspaningsnämnden. Jag minns mycket väl när företrädare
              för Rikskriminalpolisen och Säkerhetspolisen med kraft betonade
              hur detta beslut skulle skada informationsinhämtningen när det
              till exempel gällde arbete mot terrorism och värnandet av rikets
              säkerhet.
            </seg>
            <seg n="753bfcaa">
              Vi socialdemokrater reagerade redan då mot det i riksdagen. Det
              var till och med så att Vänsterpartiet och Miljöpartiet också
              gjorde det på den tiden. Åtminstone var det så att vi tillsammans
              med Vänsterpartiet och Miljöpartiet i den motion som vi väckte
              då pekade på det olyckliga i att klippa av Säkerhetspolisen och
              Rikskriminalpolisen.
            </seg>
            <seg n="b6253b54">
              Sedan dess har vi haft den ordningen att Säpo och Rikskriminalen
              visserligen kan få information från FRA men inte får berätta vilken
              sorts information man söker. Jag brukar likna det vid ett läge
              där en person ska lägga pussel och har en annan person bredvid
              sig som ska hjälpa till att hitta bitar, men den som lägger pusslet
              får inte tala om för den som hjälper till hur bitarna ska se ut.
              Man får alltså inte berätta vilken typ av information man söker.
              Då förstår vi att det är rätt svårt att göra ett effektivt arbete.
            </seg>
            <seg n="0f3589b7">
              Så är förhållandet mellan FRA och polisen i dag. Det vi gör nu
              är att återinföra rätten för polisen att tala om för FRA vilken
              typ av information man letar efter.
            </seg>
            <seg n="698f0158">
              Här finns det helt naturligt väldigt starka integritetsaspekter.
              Men nu har vi en ordning med en domstol som fattar beslut om hur
              den här spaningen ska gå till, och vi har en ordentlig ordning
              när det gäller tillsyn och kontroll över verksamheten. För alla
              dem som säger att all kommunikation nu övervakas ska jag återigen
              understryka att FRA signalspanar på kommunikation utomlands, och
              inte på inrikes kommunikation.
            </seg>
            <seg n="8adc469d">
              Jag har förtroende både för den domstol som fattar de här besluten
              och för de förtroendevalda och tjänstemännen som kontrollerar
              verksamheten. Jag har förståelse för att man kan ha en annan inställning,
              men det ligger helt i sakens natur att vi måste lita på dem som
              är satta att sköta verksamheten. Detta är ju en verksamhet som
              till sin natur är kvalificerat hemlig. Det säger sig självt att
              om vi ska spana på grov organiserad brottslighet eller terrorism
              ska inte rättsväsendet tala om exakt hur man gör och vilka företeelser
              man spanar på.
            </seg>
            <seg n="9a82965c">
              Här finns naturligtvis en inbyggd problematik. Vi som står för
              det öppna samhället måste ibland använda oss av hemliga spaningsmetoder
              för att avslöja dem som hotar det öppna samhället. Men det måste
              ske på ett demokratiskt och rättssäkert sätt, och det måste ständigt
              göras en avvägning mellan skyddet av den personliga integriteten
              å ena sidan och effektiviteten i brottsbekämpningen å andra sidan.
            </seg>
            <seg n="2938641d">
              Det finns också den grundläggande problematiken att information
              av denna karaktär inte får spridas i för vida kretsar. Det är
              bakgrunden till att vi till exempel i Siun bara har sju ledamöter
              och inte en större, bredare krets.
            </seg>
            <seg n="7261ed5a">
              Då säger Sverigedemokraterna: Ja, men vi vill också in där. Nej,
              vi ska inte sprida denna information i en alltför vid krets. Och
              får jag säga: Med tanke på vad vi har sett av Sverigedemokraterna
              på senare tid är det ett parti som jag inte skulle vilja släppa
              in i denna verksamhet.
            </seg>
            <seg n="d44ba83e">
              Det finns hot mot det öppna, demokratiska samhället. Det kan
              komma från extrema religiösa grupper, som vi såg den 11 september,
              som vi såg i bombdåden i Madrid 2004 och i London 2005, som vi
              såg med planerna på ett attentat mot Jyllands-Posten i Köpenhamn
              2011 och som vi såg med attentatsmannen på Bryggargatan 2010,
              som jag nämnde. Men det kan också komma från andra håll, från
              extrema nationalistiska och främlingsfientliga krafter, som vi
              såg till exempel i Norge förra året, i Oslo och på Utøya, som
              är det värsta terrordåd vi har sett i Norden i modern tid.
            </seg>
            <seg n="d0043a2f">
              Vi har alla ett ansvar att se till att riskerna minimeras för
              att något sådant ska ske igen. Som socialdemokrat är jag naturligtvis
              medveten om att terrorism och extrema politiska åsikter inte kommer
              av sig självt. Det är ofta följden av en upplevelse av att man
              har blivit illa och orättvist behandlad under många år. Ens land
              kanske har varit ockuperat i många år, och ens folk har varit
              förtryckt och jagat. Då vänder man sin ilska mot andra, civila
              och oskyldiga.
            </seg>
            <seg n="841a68b1">
              För att förebygga terrorism måste man därför alltid bekämpa orättvisa
              och rättslöshet, verka för rättvisa och fredliga uppgörelser i
              de internationella konflikter som finns. Det är en självklarhet.
              Men det måste också finnas möjlighet att upptäcka terrorplaner
              i tid, såsom signalspaningen syftar till.
            </seg>
            <seg n="84b80975">
              Det finns de som säger att vi ska avskaffa signalspaningen därför
              att den strider mot de mänskliga rättigheterna. Vi hörde den argumentationen
              tidigare. Låt mig då påpeka att detta förslag är granskat av Lagrådet.
              Lagrådet vakar bland annat över att man inte kränker de mänskliga
              rättigheterna med lagförslag. Lagrådet avstyrker inte detta förslag.
            </seg>
            <seg n="ed1a89e2">
              Det ska också sägas att Sverige är bundet av Europakonventionen
              för de mänskliga rättigheterna. Om denna lagstiftning eller annan,
              liknande lagstiftning skulle få ett påpekande från Europadomstolen
              får man naturligtvis se på det. Men några sådana signaler har
              vi inte fått över huvud taget.
            </seg>
            <seg n="ceec2866">
              Låt mig också tala klarspråk kring vad som skulle kunna inträffa
              om vi avskaffar signalspaningen.
            </seg>
            <seg n="322a6808">
              Låt oss säga att regeringen i morgon lägger fram ett sådant förslag
              och att den spaningen avskaffas. Det går ett halvår, och så är
              det någon som går in på centralstationen här i Helsingfors och
              spränger sig själv i luften och kanske 50 människor till. Om man
              då i efterhand konstaterar att det skulle ha kunnat undvikas om
              vi hade haft signalspaningen på plats kommer människors vrede
              att bli oerhörd. En regering som hade gjort en sådan sak skulle
              inte kunna sitta kvar en vecka.
            </seg>
            <seg n="18924541">
              Det är det vi talar om i grunden: medborgarnas krav på oss beslutsfattare
              att göra vad vi kan för att säkra deras trygghet, självklart under
              rättssäkra och demokratiska former. Den avvägningen tycker jag
              nog att vi klarar.
            </seg>
            <seg n="621c15d9">
              Nu har vi detta förslag framme, och vi socialdemokrater står
              naturligtvis bakom det. Det vore konstigt annars, eftersom det
              delvis är på vårt initiativ.
            </seg>
            <seg n="f2113301">
              Låt mig avslutningsvis bara påminna regeringspartierna om den
              andra viktiga delen av vår överenskommelse. Det är att det skulle
              tillsättas en särskild integritetskommission som tar ett nytt
              helhetsgrepp om integritetsfrågorna, både när det gäller förhållandet
              mellan den enskilde och staten och kanske på många sätt ett outvecklat
              område när det gäller förhållandet mellan den enskilde och privata
              entiteter, särskilt företag.
            </seg>
            <seg n="2cde9da4">
              Jag har fortfarande inte sett något direktiv till en sådan kommission,
              men jag vet att det jobbas med det i Regeringskansliet. Jag vill
              bara erinra om att det är en viktig del av vår överenskommelse.
              Vi har en hedersuppgörelse på detta område, och jag litar på att
              vi nu snarast får se ett förslag till direktiv till en sådan kommission
              och att vi därefter gemensamt diskuterar uppgifter och sammansättning
              för den.
            </seg>
          </u>
          <note n="49a24a81">
            I detta anförande instämde Arhe Hamednaca, Elin Lundgren och
            Anna Wallén (alla S).
          </note>
          <note type="speaker" n="60e9b4e1">
            Anf. 81 MARIA FERM (MP) replik:
          </note>
          <u who="maria_ferm_75a60e" xml:id="i-b0c7ce0fb2dedd32-1" n="95424d9b">
            <seg n="03aac98f">
              Herr talman! Jag kan först konstatera att det är intressant att
              Socialdemokraternas Morgan Johansson framför som anledning till
              att detta förslag ska utökas till Säkerhetspolisen och Rikskriminalpolisen
              att en person lyckades spränga sig själv och försökte spränga
              andra i Helsingfors för två år sedan. Samma person mejlade faktiskt
              Säkerhetspolisen några timmar innan, men Säkerhetspolisen missade
              att det mejlet hade kommit in. Om man ville förhindra det brottet
              kanske man skulle ha läst sin vanliga mejl i stället för att införa
              den här sortens lagstiftning. Då kanske man hade lyckats bättre.
            </seg>
            <seg n="4580377d">
              Miljöpartiet de gröna har en politik för att öka tryggheten i
              Sverige och ge alla invånare riktig inte inbillad trygghet. Vi
              gör det genom ökade krav på polisorganisationen, krav som vi kan
              ställa därför att poliser har fått högskoleutbildning och har
              vetenskapligt beprövade arbetsmetoder och karriärutvecklingsvägar
              och effektivare sätt att arbeta på. Vi gör det genom att kräva
              polisiär närvaro i människors vardag och genom att se till att
              samhällets olika instanser finns där människor finns.
            </seg>
            <seg n="5b54adc1">
              Den allmänhet som känner tilltro och tillit till polisen vågar
              anmäla brott, vittna och i domstol stå för sina uppgifter.
            </seg>
            <seg n="e5e6c28c">
              Vi säger absolut inte nej till nya tvångsmedel och hemlig övervakning.
              Men vi kräver att det innebär ett endast proportionerligt intrång
              i den personliga integriteten i förhållande till nyttan, att de
              är effektiva, att myndigheten kan använda sig av de nya hjälpmedlen
              och att det finns ett styrkt behov av dem.
            </seg>
            <seg n="e1d1b429">
              Regeringen har inte visat att så är fallet här. Nu vill alltså
              regeringen och Socialdemokraterna att Säpo och Rikskriminalpolisen
              ska få tillgång till FRA:s signalspaning. Samtidigt har man inte
              stoppat läckorna från polisen, och man har inte sett till att
              effektiviteten i polisen har ökat.
            </seg>
            <seg n="7fbe0809">
              Jag skulle därför vilja ställa en konkret fråga till Morgan Johansson:
              Kan Morgan Johansson garantera mig att den information som nu
              både Säkerhetspolisen och Rikskriminalpolisen kommer att få tillgång
              till inte kommer att läcka?
            </seg>
          </u>
          <note type="speaker" n="a25f5e9c">
            Anf. 82 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-a25c3ea3f083bc52-1" n="077263b2">
            <seg n="d0bad679">
              Herr talman! Till att börja med vill jag säga till Maria Ferm:
              Raljera inte över Säkerhetspolisens arbete som du gjorde i början!
              Du sade att de borde ha läst det där mejlet i stället, för detta
              har väl ingen betydelse.
            </seg>
            <seg n="57adf489">
              Man kan alltid ha synpunkter på detta. Men i slutändan är det
              ändå så att om man i framtiden ska kunna förebygga terroristbrott
              av den här karaktären, då måste man ha tillgång till information.
              Då måste man veta hur terrornätverken är uppbyggda utomlands och
              hur de utbildar människor som sedan kanske begår dessa terroristhandlingar.
              Man måste också så att säga kunna efterfråga den informationen.
              Det är det vi öppnar för nu.
            </seg>
            <seg n="189b6871">
              Fram till 2008 hade Rikskriminalpolisen och Säkerhetspolisen
              möjlighet att inrikta FRA. Det togs bort, och det är det vi återinför.
            </seg>
            <seg n="8fd39752">
              Du säger att det läcker. Vad jag vet har det aldrig läckt från
              FRA. Det är en oerhört sluten verksamhet, kvalificerat hemlig.
              Kan jag garantera att det aldrig någonsin kommer att läcka? Nej,
              det kan ingen människa göra. Men vad lägger du i den andra vågskålen,
              att vi inte ska veta tillräckligt mycket om de terrorhot som finns
              och därför inte ska kunna bekämpa eller förebygga dem?
            </seg>
            <seg n="bd90b8ef">
              Som jag förstår Miljöpartiets inställning nu under förra mandatperioden
              såg även ni problem med att Säkerhetspolisen och Rikskriminalpolisen
              inte hade den här möjligheten vill ni helt avskaffa signalspaning
              och kraven. Det skulle innebära betydande risker för rikets säkerhet,
              och det vill inte vi socialdemokrater gå med på.
            </seg>
          </u>
          <note type="speaker" n="9cd37d72">
            Anf. 83 MARIA FERM (MP) replik:
          </note>
          <u who="maria_ferm_75a60e" xml:id="i-b0c7ce0fb2dedd32-2" n="95424d9b">
            <seg n="f03d0261">
              Herr talman! Vi säger absolut inte nej till hemliga tvångsmedel
              och lägger stor vikt vid att man har en fungerande underrättelseverksamhet
              i ett land som Sverige, som är militärt alliansfritt. Däremot
              måste den övervakningen vara rättssäker. Verksamheten måste vara
              säker så att man kan garantera att den inte läcker, särskilt inte
              till den grova organiserade brottsligheten. Man måste också veta
              att det är ett proportionerligt ingrepp i människors personliga
              integritet i förhållande till nyttan. Alltså: Är verksamheten
              effektiv? Kan man ha nytta av den?
            </seg>
            <seg n="00c0ef68">
              Det exempel som du tog upp i början var ett ganska intressant
              exempel, just därför att det handlade om en person som själv hade
              mejlat till Säkerhetspolisen. Men inte ens det lyckades Säkerhetspolisen
              ta del av. Det finns kanske en risk med att ha för mycket information
              att gå igenom. Då kan saker slinka emellan.
            </seg>
            <seg n="b815464c">
              Alla stora övervakningssystem som har byggts upp historiskt har
              missbrukats. Det finns ingenting som säger att inte detta skulle
              göra det. Det exempel som du tog upp med att FRA inte har läckt
              information är självfallet bra. Däremot har kritik funnits om
              hur de hanterar känsliga personuppgifter och brister i systemet
              som inte har åtgärdats innan verksamheten nu utökas till att omfatta
              fler myndigheter.
            </seg>
            <seg n="4e2f2357">
              Mot bakgrund av att Säkerhetspolisen bara för någon vecka sedan
              kom med en rapport som sade just att den öppna polisen läcker
              information till den grova organiserade brottsligheten undrar
              jag hur du kan känna att detta är något som man bör gå vidare
              med. Finns det inte stor risk för att information hamnar i orätta
              händer?
            </seg>
          </u>
          <note type="speaker" n="b1a9e11f">
            Anf. 84 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-a25c3ea3f083bc52-2" n="077263b2">
            <seg n="8e38dbeb">
              Herr talman! Allt mänskligt kan missbrukas. Med ditt argument
              skulle du i så fall också vilja avskaffa hemlig telefonavlyssning
              det är ju den typ av uppgifter som vi då kan anta blir läckta
              och teleövervakning och buggning. Med den argumentationen har
              polisen snart inte några verktyg kvar för att bekämpa den organiserade
              kriminaliteten.
            </seg>
            <seg n="2d5a824a">
              Hur förebygger man att det läcker eller att systemet missbrukas?
              Det gör man naturligtvis med starka kontrollmekanismer, och det
              menar jag nog att vi har. Vi har en domstol som fattar beslut
              om inriktningen av signalspaningen, så att vi vet att det man
              tittar på också är det som utgör hot mot Sverige, och sedan har
              vi en kontroll och tillsyn genom bland annat Siun som gör det
              möjligt att gå igenom hur verktygen används och försöka minimera
              riskerna för missbruk.
            </seg>
            <seg n="98fa8115">
              Argumentet tycker jag aldrig kan landa i att säga att polisen
              inte ska få lov att ta in den här typen av uppgifter, för då kan
              du snart inte utreda några grova brott över huvud taget.
            </seg>
            <seg n="d264c461">
              Du byggde upp ditt inlägg tidigare på att detta bryter mot mänskliga
              rättigheter. Jag tror till och med att du sade att det nonchalerar
              grundlagens principer. Om det hade varit fallet, Maria Ferm, hade
              Lagrådet avstyrkt lagförslaget, men det har Lagrådet inte gjort.
            </seg>
          </u>
          <note type="speaker" n="90a0dcb5">
            Anf. 85 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-abe75c02ad9eceac-1" n="281a4355">
            <seg n="77d5935a">
              Herr talman! Jag måste säga att jag är smått chockad. Samtidigt
              är jag det inte, med tanke på att jag har kunnat följa Morgan
              Johansson och kunnat läsa vissa kommentarer som han har fällt
              under den senaste tiden i medierna. Jag har förstått att vi har
              att göra med en mycket speciell herre.
            </seg>
            <seg n="8581327c">
              Det du säger är mycket anmärkningsvärt. Tror Morgan Johansson
              på fullt allvar att legitimiteten för signalspaningen skulle öka
              med det du sade precis nu i talarstolen? Tror du på fullt allvar
              att legitimiteten ökar av att du sätter dig på en hög häst och
              pekar finger åt politiska motståndare, dessutom på ett oförskämt
              sätt?
            </seg>
            <seg n="17d25554">
              Jag kan garantera att för varje stavelse som Morgan Johansson
              yttrar i det här ärendet kommer misstänksamheten mot signalspaning
              och Siun att öka än mer, vilket är djupt olyckligt. Jag kan inte
              riktigt förstå hur man från Alliansens sida kan sätta sig i förhandling
              med en sådan herre.
            </seg>
            <seg n="72972a4f">
              Jag är riktigt upprörd jag tror att ni förstår det. Morgan Johansson
              verkar på fullt allvar se det som sin personliga uppgift att peka
              ut och själv avgöra vem och vilka som ska få sitta i den nämnd
              som vi just nu diskuterar.
            </seg>
            <seg n="808aa12e">
              Jag anser för övrigt att alla partier består av människor och
              att alla människor kan begå misstag. Det gäller nog även Morgan
              Johanssons eget parti. Vi skulle behöva stå här i många timmar
              om vi skulle diskutera misstag begångna av personer i ditt parti.
            </seg>
            <seg n="ab142a5a">
              Jag vill ha svar på frågan: På vilket sätt tror du att legitimiteten
              för signalspaning och Siun ökar genom att du sätter dig på en
              hög häst och pekar finger åt politiska motståndare?
            </seg>
          </u>
          <note type="speaker" n="b4dbe06a">
            Anf. 86 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-a25c3ea3f083bc52-3" n="077263b2">
            <seg n="e7b1ca61">
              Herr talman! Det vi har sett av Sverigedemokraterna de senaste
              veckorna innebär att vi ser att ni har två ansikten. Ni har ett
              ansikte som ni visar upp här i riksdagen, en fasad som ni sätter
              upp. Sedan har ni ett annat ansikte som ni ståtar med när ni tror
              att kamerorna är avslagna. Det är den falskheten och dubbelheten
              hos er som vi har sett.
            </seg>
            <seg n="f997c741">
              Tycker Richard Jomshof att jag är orättvis mot honom därför att
              jag säger att jag inte vill att Sverigedemokraterna ska få tillgång
              till den kanske allra mest hemliga information som finns i vårt
              land? Jag tycker inte det. Om man ska sitta i de här sammanhangen
              och ha tillgång till denna information måste man ha ett omdöme
              på allra högsta kvalifikationsnivå. Jag är ledsen, men efter vad
              vi har sett av Sverigedemokraterna hittills kan jag inte på villkors
              vis säga att jag vill ha med er i det sammanhanget så är det bara.
            </seg>
            <seg n="421a8261">
              Sedan får du gärna tycka att det är tråkigt. Det bryr jag mig
              inte om. Det här handlar ytterst om att se till att verksamheterna
              fungerar. Det är också det grundläggande motivet. I denna nämnd
              sitter sju ledamöter. Det är de stora partierna som är representerade.
              Det är människor med gott omdöme. Även om du tycker att det är
              tråkigt och att jag är oförskämd vill jag inte ha sverigedemokrater
              i de sammanhangen.
            </seg>
          </u>
          <note type="speaker" n="a99904b2">
            Anf. 87 RICHARD JOMSHOF (SD) replik:
          </note>
          <u who="richard_jomshof_aea762" xml:id="i-abe75c02ad9eceac-2" n="281a4355">
            <seg n="16d5ac18">
              Herr talman! Nej, jag tycker inte att det är tråkigt och oförskämt.
              Det är bra att du, Morgan Johansson, ändå visar vilken sorts människa
              du är.
            </seg>
            <seg n="ff335b6e">
              Om vi nu ska utgå från vad enskilda ledamöter gör och sedan ha
              det som förevändning att döma ett helt parti skulle vi kunna prata
              om socialdemokrater också. Det är socialdemokrater som gör allt
              från att köpa sex, till att kränka kvinnliga riksdagsledamöter
              eller att vara berusade. Andra är ute och slåss på krogen eller
              kallar vakter för ganska grova saker. Vi kan nog hitta sådant
              i de flesta partier.
            </seg>
            <seg n="f79eb496">
              Jag trodde ändå att vi var här i dag för att diskutera signalspaning
              och Siun. Jag för min del anser att det är myndiga svenska medborgare
              som i så fall ska bestämma detta och inte Morgan Johansson. Men
              detta visar ändå någonstans Morgan Johanssons inställning till
              demokratin. Han anser att han har rätt att sätta sig på denna
              höga häst.
            </seg>
            <seg n="d76e8f85">
              Jag delar Miljöpartiets uppfattning att detta är en nämnd som
              bör ha fler representanter. Jag menar faktiskt att samtliga åtta
              riksdagspartier ska få sitta med i den just för att öka legitimiteten
              för verksamheten. Det finns ett problem ute i samhället. Jag har
              träffat väldigt många svenskar som är misstänksamma mot detta.
              Det ökar inte förtroendet om man då beter sig som Morgan Johansson
              sätter sig på hög häst, pekar finger och dessutom är oförskämd.
              Men, som sagt, jag beklagar det inte, för det är ditt problem,
              Morgan Johansson! Det drar ett löjets skimmer över hela verksamheten.
              Det beklagar jag, för jag tycker att det här är viktigt. Det är
              precis därför vi ställer oss bakom propositionen utom på en punkt.
              Vi stöder Miljöpartiet i deras reservation 3. Vi anser att fler
              ska ha möjlighet att sitta i nämnden.
            </seg>
            <seg n="5c4744fb">
              Jag tycker att det är så tråkigt att man gör på det här viset.
              Om du anser att du har rätt att göra det nu, vem har då rätt att
              göra det nästa gång?
            </seg>
          </u>
          <note type="speaker" n="a47df2e0">
            Anf. 88 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-a25c3ea3f083bc52-4" n="077263b2">
            <seg n="40b1f63f">
              Herr talman! Är det inte uppenbart för alla att ni i Sverigedemokraterna
              har två ansikten: ett som ni visar upp här och ett annat som ni
              visar upp i andra sammanhang? Är det inte det som hela Sverige
              har sett, Richard Jomshof? Är det inte detta som är ett betydande
              problem för er nu?
            </seg>
            <seg n="59f62d86">
              Jag är mycket angelägen om att den här verksamheten fungerar,
              att det inte läcker någonstans och att dem vi placerar där har
              gott omdöme. Därför måste man också ha en grupp som man ställer
              de allra högsta kraven om gott omdöme på. Sverigedemokraterna
              är ett parti som om och om igen har visat att man faktiskt inte
              lever upp till detta.
            </seg>
            <seg n="5704c5aa">
              Richard Jomshof riktar in sig väldigt personligt. Du kan använda
              vilka angrepp du vill. För min del är det viktigaste att värna
              rikets säkerhet, att verksamheten faktiskt fungerar.
            </seg>
            <seg n="a9c35cf9">
              Sedan tycker jag kanske att du skulle ha avstått från att dra
              in en massa andra frågor om folk som har betett sig illa i det
              ena eller andra sammanhanget. Min poäng var bara att peka på era
              dubbla budskap och era dubbla ansikten.
            </seg>
          </u>
          <note type="speaker" n="ccc91fa1">
            Anf. 89 JENS HOLM (V) replik:
          </note>
          <u who="jens_holm_726eb1" xml:id="i-fdb0d23509ac1084-1" n="08f75890">
            <seg n="f13adc12">
              Herr talman! Vi ska komma ihåg att i det här fallet har vi i
              den ena vågskålen det viktiga arbetet med att bekämpa terrorism
              och grov, organiserad och gränsöverskridande brottslighet. I den
              andra vågskålen har vi grundläggande mänskliga rättigheter och
              att stå upp för enskilda människors integritet.
            </seg>
            <seg n="5ac26e49">
              Jag tycker att Morgan Johansson drar saker och ting lite för
              långt när han argumenterar för att utvidga signalspaningen i Sverige.
              Han pratar om att detta är lösningen när det gäller att bekämpa
              terrorism och sådant. Vi ska komma ihåg att amerikanska NSA inte
              lyckades stoppa terrorattacken den 11 september, trots väldigt
              omfattande signalspaning. Däremot ska vi komma ihåg att det är
              väldigt många enskilda individer som har drabbats av kriget mot
              terrorismen som startades därefter. Det bygger i mångt och mycket
              på att man bygger upp stora register och placerar människor däri.
            </seg>
            <seg n="c5337da2">
              Många människor sitter fortfarande kvar i fångläger, till exempel
              i Guantánamo, för att de är misstänkta terrorister. Av olika anledningar
              har de registrerats och kartlagts, men de har inte hamnat där
              på ett rättssäkert sätt. Därför tycker jag att man ska vara väldigt
              försiktig när man tar de stora orden i sin mun.
            </seg>
            <seg n="ff35ae9d">
              Morgan Johansson nämnde Lagrådet. Jag sade att Lagrådet har kritiserat
              det här förslaget just utifrån gränsdragningsproblematiken. I
              lagförslaget säger man att man tillmötesgår Lagrådet, men det
              gör man inte alls. Man kommenterar bara att Lagrådet har skrivit
              svar.
            </seg>
            <seg n="e078fd9d">
              Jag har en konkret fråga till Morgan Johansson: Kan du berätta
              för oss hur många beslut om signalspaning som har tagits i Sverige?
            </seg>
          </u>
          <note type="speaker" n="6defecac">
            Anf. 90 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-a25c3ea3f083bc52-5" n="077263b2">
            <seg n="9c97f8df">
              Herr talman! Återigen är vi där. Om nu NSA inte lyckades hindra
              11 september, innebär det att man ska lägga ned allt arbete för
              att förebygga terroristangrepp i framtiden? Självklart är det
              inte så. Det innebär kanske bara att man ska försöka bli ännu
              bättre, men man ska alltid genomföra den typen av informationsinhämtning
              under rättssäkra och demokratiska former.
            </seg>
            <seg n="d2de6b72">
              Det Jens Holm står för är dock något helt annat. Han vill avskaffa
              signalspaning i kabel, rakt upp och ned. Då tar man väldigt stora
              risker. Precis som jag sade är risken den att det kanske händer
              något, och vad ska Jens Holm göra efter det? Ska han be om ursäkt
              och säga att vi inte borde ha gjort så här? Nej, då kommer det
              nog inte att vara Jens Holm som står i främsta ledet för att försvara
              den insats man har gjort, om det verkligen händer något, utan
              då kommer han nog att hålla sig lite i bakgrunden.
            </seg>
            <seg n="5eac904b">
              Lagrådet anmärker de kritiserar inte på problematiken när det
              gäller gränsdragningen. Det är alldeles riktigt. Jag tycker att
              regeringen bemöter den problematiken. Lagrådet avstyrker dock
              inte på något sätt lagförslaget med hänvisning till några mänskliga
              rättigheter, som vi har hört i inläggen här tidigare. Hade det
              varit fallet att detta skulle ha stridit mot de grundläggande
              mänskliga rättigheterna hade Lagrådet naturligtvis slagit bakut,
              och det har man inte gjort. Man har haft en del anmärkningar på
              en del av detaljförslagen men inte mer än så. Dessutom har vi,
              som jag sade, Europakonventionen om de mänskliga rättigheterna
              som Sverige hela tiden lyder under. Skulle detta prövas i Europadomstolen
              och man där skulle komma fram till en annan ståndpunkt nu är det
              ingenting som tyder på det har vi i så fall det att förhålla oss
              till.
            </seg>
            <seg n="0fcf29e8">
              Jens Holm frågade om jag visste hur många beslut som hade fattats.
              Även om jag visste det skulle jag förmodligen inte vilja säga
              det. Förmodligen är det den typen av information som är hemlig.
              Men jag sitter inte i Försvarsunderrättelsedomstolen och inte
              heller i det tillsynsorgan som ser över verksamheten. Men jag
              litar på dem som gör det.
            </seg>
          </u>
          <note type="speaker" n="23922090">
            Anf. 91 JENS HOLM (V) replik:
          </note>
          <u who="jens_holm_726eb1" xml:id="i-fdb0d23509ac1084-2" n="08f75890">
            <seg n="4628d9d3">
              Herr talman! Jag kan berätta för Morgan Johansson att antalet
              beslut om teleavlyssning i Sverige har ökat från 398 till 2 531
              mellan 2001 och 2010. Där har vi statistiken. Där är det helt
              klart och tydligt, precis som när det gäller teleövervakning,
              som Morgan Johansson nämnde tidigare.
            </seg>
            <seg n="bb66b24a">
              Vi i Vänsterpartiet inser att det här också i någon mån är att
              kränka vissa individer, men det här är selektiv spaning som är
              direkt riktad mot grova brottslingar. Det är en spaningsform som
              vi kan acceptera. Nu har vi massövervakning och hemlighetsmakeri.
              Morgan Johansson kan inte ens säga hur många beslut som har tagits,
              och jag kan inte heller göra det, för det här är sekretessbelagt.
              Det är bara ett konkret exempel på skillnaden mellan selektiv
              spaning och massövervakning och massregistrering. Det var därför
              jag ställde min fråga.
            </seg>
            <seg n="82b4348a">
              Jag tycker att det är signifikativt när man måste använda stora
              ord som terrorism, grova kriminella och så vidare för att lägga
              fram förslaget. Vi vet att polisen har fått extra resurser. Man
              har redan nu en mängd instrument som man kan använda för att bekämpa
              grov kriminalitet.
            </seg>
            <seg n="018d14c6">
              Det som upprör mig är att vi faktiskt ser förhållandevis lite
              leverans från polisen utifrån de stora resurser som de har fått.
              Det är där jag tycker att vi ska lägga fokus om vi vill jaga grova
              brottslingar och så vidare.
            </seg>
            <seg n="ec66f74d">
              Vi ska inte massregistrera. Vi ska inte massövervaka människor,
              för då är risken uppenbar att människor som inte skulle ha hamnat
              i de registren hamnar där. Då drabbas de.
            </seg>
            <seg n="e1bd8f4a">
              Jag hade önskat att Socialdemokraterna stod upp för de grundläggande
              principerna.
            </seg>
          </u>
          <note type="speaker" n="14aaa088">
            Anf. 92 MORGAN JOHANSSON (S) replik:
          </note>
          <u who="morgan_johansson_eeee30" xml:id="i-22f4ab139b2c22d3-0" n="077263b2" next="i-f248d2104a180921-0">
            <seg n="c863e57e">
              Herr talman! Det är det som är det grundläggande problemet med
              detta. Det här är en verksamhet som är hemlig, till och med kvalificerat
              hemlig. Det innebär att vi inte kan stå här i riksdagen och berätta
              om vilka beslut som har fattats, vem vi spanar på och exakt hur
              det går till. Annars hade det inte varit någon mening att göra
              det. Då skulle naturligtvis de kriminella grupperna och de terrornätverk
              som vi talar om omedelbart anpassa sig till det.
            </seg>
            <seg n="bfe0aa40">
              I stället måste man bygga upp en ordning där betrodda människor
              med gott omdöme går igenom detta och ständigt kontrollerar det.
              Och så får vi lita på dem. När jag går till dem och frågar om
              vi kan vara säkra på att detta fungerar på ett riktigt sätt och
              de säger ja får jag lita på det.
            </seg>
            <seg n="c2d6a848">
              Det är faktiskt svårt att lösa det på något annat sätt. Nu är
              det dessutom en domstolsprövning som ligger i botten, vilket det
              inte var innan, även om jag tyckte att den tidigare ordningen,
              med en signalspaningsnämnd, också fungerade.
            </seg>
            <seg n="dee50607">
              Om man ska ha detta får man nog också vara beredd på att man
              inte kommer att få alla svar. Annars blir verksamheten meningslös.
            </seg>
            <seg n="38bea1c2">
              Sedan säger Jens Holm att det är stora ord. Ja, men det är stora
              saker vi talar om. Det är inte några småbrott vi talar om. Det
              här är inte något inbrott eller någonting sådant. Det är stora
              brott vi talar om, med många dödsfall. Vi hade bombningarna i
              Madrid och London. Vi hade elfte september. Vi hade Utøya. Allt
              detta siktar faktiskt på att försöka förebygga den typen av brott.
            </seg>
            <seg n="6c36d13e">
              Jag förstår inte varför du anklagar mig för att använda stora
              ord när det faktiskt är stora bekymmer och stora brott vi talar
              om.
            </seg>
            <seg n="343c1160">
              Hur har man då lyckats? Säkerhetspolisen lyckas varje år avvärja
              en del brott. Du får aldrig reda på dem, för det blir aldrig någonting
              av det. Men man har fått in information så att man kan förebygga.
              Man kan spana och störa planeringen av verksamheten. Så är det.
            </seg>
            <seg n="d11ee438">
              Men du kommer aldrig att se detta i någon uppklaringsstatistik
              eller någonting sådant. Detta är sådant som polisen sysslar med
              löpande, och den här signalspaningen syftar till att förstärka
              det arbetet.
            </seg>
          </u>
          <note n="b7b4603b">
            Anf. 93 EWA THALÉN FINNÉ (M):
          </note>
          <u who="morgan_johansson_eeee30" xml:id="i-f248d2104a180921-0" n="077263b2" prev="i-22f4ab139b2c22d3-0">
            <seg n="e98d6aea">
              Herr talman! För Säkerhetspolisen och Rikskriminalpolisen är
              det angeläget att kunna följa internationella tendenser när det
              gäller terrorism och grov gränsöverskridande brottslighet som
              kan hota väsentliga nationella intressen.
            </seg>
            <seg n="6b131a2c">
              Fram till den 1 december 2009, när ny lagstiftning trädde i kraft
              om vissa myndigheters möjlighet att rikta signalspaning via Försvarets
              radioanstalt, hade Säkerhetspolisen och Rikskriminalpolisen möjlighet
              att inrikta signalspaning, precis som tidigare talare har varit
              inne på. Detta togs då bort.
            </seg>
            <seg n="05e24dc7">
              Detta beslut minskade Säkerhetspolisens och Rikskriminalpolisens
              möjligheter att utreda och minska hoten mot nationella intressen.
              Därför har regeringen genomfört analyser och utredningar för att
              komma fram till för Säkerhetspolisen och Rikskriminalpolisen hållbara
              lösningar.
            </seg>
            <seg n="814cbbac">
              Man analyserade bland annat om polisen skulle bygga upp en egen
              organisation för signalspaning men kom fram till att det är oförsvarligt
              att inte inlemma Säkerhetspolisen och Rikskriminalpolisen, som
              myndigheter som får rätt att rikta signalspaning, i listan med
              de myndigheter som redan i dag får göra det. Att man valde att
              göra det här från Försvarets radioanstalt har naturligtvis att
              göra med att det är en myndighet som har teknik och kompetens
              och att det i dag finns lagar och regler som reglerar det hela.
            </seg>
            <seg n="5a52fd06">
              Regelverken kommer alltså att vara desamma som gäller övriga
              myndigheter, det vill säga man får enbart inrikta sig på uppgifter
              om utländska förhållanden på strategisk nivå. Inriktningsförslagen
              ska tillståndsprövas av Försvarsunderrättelsedomstolen, och kontroll
              kommer att ske genom Statens inspektion för försvarsunderrättelseverksamhet
              och av Datainspektionen.
            </seg>
            <seg n="9aaee564">
              När det gäller frågan kan jag konstatera att Säkerhetspolisens
              uppgift är att förebygga, avslöja och bekämpa allvarlig brottslighet,
              bland annat terrorism och brott mot rikets säkerhet. Det är brott
              som utgör direkta hot mot Sverige och det svenska samhället. Brottsligheten
              äventyrar stora samhällsvärden och utgör hot mot enskilda människors
              liv och hälsa och kan, om brotten fullbordas, få mycket omfattande
              konsekvenser.
            </seg>
            <seg n="28585cd2">
              Sverige måste ha förmåga att värja sig mot dessa typer av brott
              och hot. Därför måste vi kunna förebygga och förhindra att sådan
              brottslighet planeras och genomförs. Behovet av ett effektivt
              underrättelsearbete är tydligt.
            </seg>
            <seg n="89c344b2">
              Rikskriminalpolisen arbetar särskilt med att förebygga och förhindra
              grov organiserad brottslighet, vilket bland annat handlar om internationell
              kriminalitet av stor omfattning. Det gäller till exempel handel
              med vapen, handel med droger eller handel med människor.
            </seg>
            <seg n="10db708b">
              Arbetet med att bekämpa grov organiserad brottslighet är även
              det i stor utsträckning underrättelsestyrt och kräver att Rikskriminalpolisen
              har kunskap om tendenser i samhället.
            </seg>
            <seg n="bd265688">
              I dessa strategiska analyser kartläggs brottsfenomen och kriminella
              nätverk på en mer övergripande nivå, och det är av stor betydelse
              att kunna få information om utländska företeelser och förhållanden.
            </seg>
            <seg n="6055e751">
              För att peka på komplexiteten när det gäller kartläggning av
              tendenser kan vi börja med att konstatera att Säkerhetspolisen
              och Rikskriminalpolisen inte har några befogenheter att utreda
              brott eller bedriva polisverksamhet, rättare sagt, utanför Sveriges
              gränser. Man arbetar med informationsutbyte mellan länder, men
              i många fall är det omöjligt att få nödvändiga uppgifter från
              myndigheter i en rad länder.
            </seg>
            <seg n="b152cbdc">
              Utifrån det och i likhet med regeringen kan vi konstatera att
              Säkerhetspolisens och Rikskriminalpolisens behov av att åter få
              möjlighet att inrikta signalspaning är stort och angeläget.
            </seg>
            <seg n="bf83574c">
              I ärenden som gäller till exempel olika tvångsmedel, som telefonavlyssning,
              buggning, brevöppning eller riktad signalspaning, ska det självklart
              alltid föras en diskussion om integritet. Det måste alltid göras
              en avvägning.
            </seg>
            <seg n="87fe95e7">
              Regeringens slutsats i den avvägningen är att behovet av riktad
              signalspaning är större än risken för integritetskränkning. Detta
              är en slutsats som Moderaterna, Alliansen och Socialdemokraterna
              delar med regeringen. Och i detta fall är hotet mot väsentliga
              nationella intressen viktigare.
            </seg>
            <seg n="aa7f3cdf">
              Med detta sagt vill jag understryka att den fördjupade uppföljningen
              av lagstiftningen, som regeringen aviserar om några år, är både
              angelägen och viktig.
            </seg>
            <seg n="4d52f863">
              Runt ärenden om signalspaning är debatten intensiv. Det är i
              grunden bra. Samtidigt vill jag understryka att signalspaning
              är en verksamhet som förekommit i Sverige sedan andra världskriget.
              Det är först på senare år som denna verksamhet blivit reglerad
              i lag. Det tycker jag är bra, för med ökad kontroll och ökad uppföljning
              blir verksamheten mer rättssäker.
            </seg>
          </u>
          <note n="17353356">
            Med dessa ord, herr talman, vill jag yrka bifall till förslaget
            i betänkandet och avslag på samtliga reservationer.
          </note>
          <note type="speaker" n="92c666d7">
            Anf. 94 MARIA FERM (MP) replik:
          </note>
          <u who="maria_ferm_75a60e" xml:id="i-a6568d46586256c1-0" n="95424d9b" next="i-3aeaa96993e6b113-0">
            <seg n="81e87446">
              Herr talman! Både Datainspektionen och Statens inspektion för
              försvarsunderrättelseverksamhet har påpekat brister i nuvarande
              signalspaningslag. Det gäller bland annat hur känsliga personuppgifter
              lagras.
            </seg>
            <seg n="d0823209">
              Jag skulle därför vilja ställa en fråga om hur det kommer sig
              att regeringen inte har åtgärdat bristerna i dagens lagstiftning
              innan man nu utökar signalspaningen till ännu fler myndigheter.
            </seg>
          </u>
          <note n="975309dc">
            Anf. 95 EWA THALÉN FINNÉ (M) replik:
          </note>
          <u who="maria_ferm_75a60e" xml:id="i-3aeaa96993e6b113-0" n="95424d9b" prev="i-a6568d46586256c1-0">
            <seg n="f48220ac">
              Herr talman! Jag kan konstatera att Miljöpartiet är väldigt skeptiska
              över huvud taget till att vi ska ha underrättelseverksamhet eller
              åtminstone en underrättelseverksamhet som den är uppbyggd i dagsläget.
              För vår del anser vi ju att det här är väldigt angeläget eftersom
              det rör rikets säkerhet.
            </seg>
            <seg n="53ae78de">
              Jag kan också konstatera, och jag har också sett rapporter även
              tidigare år när man har gjort de första uppföljningarna av verksamheten
              på FRA och Siun och så vidare, att man har haft kritik när det
              gäller bland annat känsliga personuppgifter. Man har också haft
              viss annan kritik. Den tycker jag är väldigt viktig att man följer.
            </seg>
            <seg n="22ce9927">
              Jag tror samtidigt att det är ganska självklart för myndigheterna
              att se till att man rättar till de felaktigheter som kommer fram
              i de här uppföljningarna, och det är jag säker på att man kommer
              att göra.
            </seg>
            <seg n="38dc7606">
              Att gå in och ändra de här delarna var inte aktuellt i dagsläget.
              Man vill följa den här lagstiftningen lite längre innan man gör
              andra konkreta förändringar.
            </seg>
          </u>
          <note type="speaker" n="9693ab0c">
            Anf. 96 MARIA FERM (MP) replik:
          </note>
          <u who="maria_ferm_75a60e" xml:id="i-a6568d46586256c1-1" n="95424d9b" next="i-3aeaa96993e6b113-1">
            <seg n="8ca3642c">
              Herr talman! Jag noterar att det finns konstaterade brister i
              dagens lagstiftning, till exempel när det gäller hur man hanterar
              känsliga personuppgifter. Bara det är i sig väldigt allvarligt,
              och det går helt utöver att lagstiftningen är integritetskränkande,
              inte är bevisat effektiv och innebär ett oproportionerligt stort
              intrång i den personliga integriteten. Att man inte hanterar personuppgifter
              på rätt sätt är väldigt oroväckande.
            </seg>
            <seg n="a51225e1">
              Att regeringen sedan inte gör någonting åt det utan bara utökar
              övervakningen till fler myndigheter är också oroväckande, särskilt
              när det handlar om myndigheter som Rikskriminalpolisen och Säpo
              och bara en vecka efter att Säkerhetspolisen har konstaterat att
              den öppna polisen läcker information till den grova organiserade
              brottsligheten.
            </seg>
            <seg n="07216bab">
              Om man har en situation där känsliga personuppgifter inte hanteras
              på ett korrekt sätt inom signalspaningen och man vet att polisen
              kan riskera att läcka uppgifter till den grova organiserade brottsligheten
              skulle jag säga att vi har ett problem.
            </seg>
            <seg n="50d75f9a">
              Därför skulle jag vilja ställa frågan till Ewa Thalén Finné om
              det är så att hon kan garantera mig att polisen inte kommer att
              läcka uppgifter från signalspaningen till den grova organiserade
              brottsligheten.
            </seg>
          </u>
          <note n="dd40ce4c">
            Anf. 97 EWA THALÉN FINNÉ (M) replik:
          </note>
          <u who="maria_ferm_75a60e" xml:id="i-3aeaa96993e6b113-1" n="95424d9b" prev="i-a6568d46586256c1-1">
            <seg n="21cee7b1">
              Herr talman! Jag skulle vilja börja med en liten reflexion. När
              Miljöpartiet och Vänsterpartiet pratar om signalspaning pratar
              de om massövervakning och massregistrering. Det är någonting som
              över huvud taget inte stämmer. Det är tydligt specificerat hur
              man beställer, vad man vill spana på och hur detta får registreras
              och lagras och hur det ska gallras.
            </seg>
            <seg n="ec215f7a">
              Det har gjorts en uppföljning av hur myndigheten har klarat av
              det här. Där fanns brister, och då är det ju bra att man gör den
              uppföljningen. För mig är det självklart att en myndighet som
              får kritik också rättar till sin verksamhet.
            </seg>
            <seg n="ee16d771">
              För att komma in på den fråga Maria Ferm ställde när det gäller
              att den öppna polisen läcker information är det helt oacceptabelt.
              Det tycker även polisen. I de fall där det kommer fram att man
              läcker information, eller är inne och slår i dataregister fast
              man inte får, gör man därför en polisanmälan för att komma till
              rätta med de bitarna.
            </seg>
            <seg n="0ede8031">
              I all verksamhet där det finns människor finns det alltid en
              risk det gör det med allt att någon säger något de inte får säga,
              att någon läcker någonting eller att de gör något de inte får
              göra. Jag kan självklart inte garantera att ingenting någonsin
              kommer att läcka ut, precis som Maria Ferm och Miljöpartiet inte
              kan garantera att det kommer fram uppgifter någonstans ifrån som
              inte får komma fram.
            </seg>
            <seg n="5a831e6b">
              Det är dock viktigt att man jobbar med frågorna, och jag tycker
              att det är väldigt bra att vi i dag har en lagstiftning där vi
              både har en prövning inför och en kontroll efter att man har inriktat
              signalspaning.
            </seg>
          </u>
          <note type="speaker" n="78290583">
            Anf. 98 JOHAN PEHRSON (FP):
          </note>
          <u who="johan_pehrson_6b4d75" xml:id="i-ae9bb227057b19ab-2" n="9bca5b89">
            <seg n="86c00931">
              Herr talman! Vi pratar om en ganska obehaglig värld och vilka
              utmaningar som finns för Sverige när det gäller att skydda vår
              demokrati och medborgarna i nationen Sverige.
            </seg>
            <seg n="1ceb6d93">
              Jag måste dock påminna om att terrorism och organiserad brottslighet
              är hot som har funnits i ungefär 1 000 år. Jag måste tyvärr också
              upplysa om att det kommer att finns i minst 1 000 år till. Detta
              är en evig kamp för demokratin. Demokratin har inte bara en rättighet
              att försvara sig; den har också en skyldighet att försvara sig.
              Jag menar att det är det vi har att diskutera i dag.
            </seg>
            <seg n="b630a785">
              Det ges väldigt mycket anekdoter och citat, och det krävs garantier
              hit och dit i debatten så långt. Det är lite förvånande att debatten
              drivs på ett sådant sätt.
            </seg>
            <seg n="6a36e9dc">
              Jag hörde citat från Benjamin Franklin, mannen som uppfann åskledaren.
              Det tycker jag är synnerligen intressant. Tror ni på fullt allvar,
              ni som hänvisar till Benjamin Franklin, att han inte på något
              sätt skulle ha lyssnat på sydstaterna, om han hade levt då under
              frihetskriget, för att skydda och bygga den amerikanska demokratin?
              Det är väl klart att han hade gjort jag är helt övertygad om det.
              Tror ni inte att demokratier i alla år har försvarat sig mot dem
              som man antingen är i frivilligt eller ofrivilligt krig med?
            </seg>
            <seg n="4cee55f4">
              Det sades också här i talarstolen nyss att det var 2009 som det
              här började gälla och som vi drev igenom den här lagstiftningen.
              Men det var ju för att vi började reglera signalspaningen då.
              Innan har det varit oreglerat. Det har signalspanats till svensk
              förmån i ganska många årtionden för att skydda Sverige mot nazister
              och kommunister och andra personer som vi känt varit beredda att
              hota vår nation. Då har vi ägnat oss åt att signalspana ut från
              Sverige mot främmande makt. Den verksamheten var oreglerad men
              blev nu reglerad.
            </seg>
            <seg n="8eeaa176">
              Det är klart att det är en svår debatt. Det innebär ju per definition
              att man riskerar att personer som är helt oskyldiga kan fastna
              på de här sökorden. Det vi pratar om är ju att militären och regeringen
              redan i dag får inrikta sökord för att få information om saker
              som kan påverka och hota Sverige. Det vi pratar om är inte någon
              utökad övervakning, utan vi pratar om att man ska kunna få inrikta
              dessa ord, dessa sökningar från svensk säkerhetspolis och från
              svensk rikskriminalpolis för just terrorism och mycket allvarlig
              grov brottslighet.
            </seg>
            <seg n="6b14da55">
              Det är en viktig debatt, och jag känner att det enda som vi fem
              partier som är beredda att bära Sverige och har burit Sverige
              i många år kan garantera är att vi har ett bra system och att
              vi kollar innan för att motverka alla typer av felaktig integritetskränkning.
              Därför är det domstolsprövning, det är numera lagreglerat och
              det är kontroller innan.
            </seg>
            <seg n="57d5fc89">
              Sedan sker denna verksamhet där man lyssnar av viss information
              utåt för att se om det är ett militärt hot, om det finns hot som
              kan påverka svensk säkerhet på andra sätt eller om det kan handla
              om ett direkt terroristattentat.
            </seg>
            <seg n="bd0a1f80">
              Ibland när man lyssnar på vad som sägs om verksamheten är det
              som att det här antingen är för personer som är med i de paranoidas
              klubb eller för dem som är med i de naivas klubb. En del verkar
              tro att det finns hot överallt. En del verkar tro att det inte
              finns några hot alls.
            </seg>
            <seg n="64228091">
              Sanningen är den att vi har haft hot i Sverige, och det har avvärjts
              hot i Sverige. Detsamma har vi sett i de flesta andra demokratiska
              länder runt omkring oss.
            </seg>
            <seg n="ae261bcf">
              Detta måste vi förhålla oss till, och det är det vi gör just
              nu. Vi försöker hitta ett sätt att skydda svenska värden, den
              svenska demokratin och medborgare och andra människor som lever
              i vårt land.
            </seg>
            <seg n="f6c064e5">
              Vi befinner oss i ett läge där vi måste pröva innan, och det
              görs. Den här verksamheten bedrivs, och vi har kontroller efteråt.
              Då är det så att de enheter som i efterhand kontrollerar ibland
              upptäcker någon enstaka brist. Men det gör man i socialtjänsten,
              polisen, brandkåren och sjukvården också. Vill man ha garantier
              för att aldrig något fel ska begås får man flytta till något annat
              parlament eller till en annan dimension. Det finns inga garantier.
              Jag kan garantera kontroll innan och kontroll efteråt för att
              minska alla felaktiga saker, men jag tänker aldrig ge mig när
              det gäller att liberalismen har till uppgift att inte bara värna
              utan också försvara. Det måste ibland ske med saker som är obehagliga.
            </seg>
            <seg n="54a17d70">
              Den här debatten inleddes delvis med Benjamin Franklin. Det är
              klart att det fanns väldigt få mobiltelefoner då, har jag noterat,
              och exakt lika många telefoner, få. Han uppfann åskledare och
              inte telefonen.
            </seg>
            <seg n="d1f9f44d">
              Herr talman! Med detta vill jag säga att när omvärlden förändras
              förändras också de åtgärder som krävs för att skydda demokratin.
              Det var andra åtgärder då. Det är klart att det nu finns mängder
              av kommunikation. Vi är ju globaliserade.
            </seg>
            <seg n="568292a3">
              Jag kan bara notera att Säkerhetspolisen var i medierna i går.
              Det var saker som inte är hemliga så dem kan vi prata om här.
              Det är ju jättebra, och jag tillhör dem som tycker att det är
              rätt, att vi ger skydd åt människor som flyr från inbördeskrigets
              Syrien. Jag är glad för att vi gör det. Vi ska skydda de människorna.
              Men några av de personer som kommer hit verkar ju vara tveksamma,
              om jag uttrycker mig milt, eftersom de enligt Säpo tydligen är
              på väg att åka tillbaka och bedriva något Jihadkrig. Det är väl
              bra att man går med i en motståndsrörelse, det kan man väl göra,
              men vi måste ha koll på vad som händer. En globaliserad värld
              ger nya utmaningar. Ju mer teknik man har desto mer måste man
              gå på den kommunikation som finns och vara beredd att möta detta.
            </seg>
            <seg n="44840cff">
              Det enda vi ska pröva här tycker jag är: Finns det ett behov?
              Ja, tyvärr. Finns det ett ändamål som är rimligt, att skydda demokratin
              i Sverige? Ja. Sedan kan vi här inne landa olika. Jag har stor
              respekt för dem som är motståndare till det här, mycket stor respekt
              för Maria Ferm och Jens Holm. Det är ändå så att man kan tycka
              att det här är oproportionerligt. Det kan vara så att det här
              inte spelar någon roll, därför att vi är utsatta för sådant tryck
              ändå. Terrorattacker och den grova brottsligheten kanske kommer
              till oss ändå, försöker spränga sig på Drottninggatan, försöker
              smuggla in vapen och destabilisera den svenska demokratin på lång
              sikt genom att grova kriminella nätverk köper upp delar av Sverige.
              De kanske kommer ändå, men jag och Folkpartiet vill att vi ska
              göra vad vi kan med så rimliga medel som möjligt, som är kontrollerade
              innan och efter, för att motverka detta. Det är att skydda demokratin
              och att utveckla demokratin. Jag kan bara säga att det är det
              som vi garanterar.
            </seg>
            <seg n="11227c55">
              Jag är också glad över den överenskommelse som regeringen har
              med Socialdemokraterna, när vi nu kommer att tillsätta ytterligare
              en integritetsskyddskommission. Det är väl självklart att på samma
              sätt som terrorism och grov brottslighet har funnits i tusen år
              och kommer att finnas i tusen år till kommer debatten om integritet
              att fortsätta i tusen år till. Tekniken utvecklas, och vi kommer
              att behöva stifta nya lagar som då kommer att ge känslan: Är det
              här verkligen nödvändigt? Det här kommer att kränka min integritet.
              Den debatten är också viktig. Finns det ett behov, finns det ett
              ändamål och är det rimligt proportionellt? I det här fallet är
              svaret ja. Därför yrkar jag bifall till förslaget i utskottets
              betänkande och avslag på reservationerna.
            </seg>
          </u>
          <note type="speaker" n="c106bd58">
            Anf. 99 JENS HOLM (V) replik:
          </note>
          <u who="jens_holm_726eb1" xml:id="i-fdb0d23509ac1084-3" n="08f75890">
            <seg n="85977aff">
              Herr talman! Johan Pehrson från Folkpartiet tycker att det här
              är proportionerligt, men det går inte att göra den minsta prognos
              över hur många personer mer som kommer att bli utsatta för övervakning
              från FRA med de här förslagen. Jag frågade Morgan Johansson från
              Socialdemokraterna tidigare om han kunde berätta för oss hur många
              beslut om signalspaning som tas varje år i Sverige. Han kunde
              inte svara på det, och det är ingen annan som kan svara på det
              heller, för det är hemligstämplat. Det tycker jag är bara ett
              exempel på att man ska vara ganska försiktig när man säger att
              det här kommer att bli helt otroligt bra.
            </seg>
            <seg n="495a9d9c">
              Johan Pehrson sade att man har signalspanat i alla tider. Det
              kanske är lite att ta i. Visst har man gjort det, åtminstone sedan
              första världskriget eller något sådant, men man ska komma ihåg
              att det då handlade om ren eterinhämtning. Det handlade inte om
              kabeltrafik. Det ser helt annorlunda ut i dag, när vi i praktiken
              lever på internet. Vi lever med våra mobiltelefoner. En stor del
              av våra liv finns där ute. Då tycker jag att man ska vara ganska
              försiktig med att säga att det är jättebra att polisen nu ska
              få ta del av signalspaningen. Jag tycker inte att det är så liberalt
              att ta lätt på de här frågorna, Johan Pehrson.
            </seg>
            <seg n="3627c1a6">
              Jag har en konkret fråga till dig. I den överenskommelse som
              ni träffade 2008 om signalspaningen står det i punkt 11 att en
              underrättelseskyldighet till enskild införs. Jag antar att det
              menas att om man som enskild person har varit utsatt för signalspaning
              har man rätt att bli underrättad om det. Det är en liten detalj
              i det stora hela, kan man tycka, men ändå ett sätt att tillmötesgå
              krav på integritet. Då skulle jag helt enkelt vilja veta hur många
              personer som har blivit underrättade om att de har blivit föremål
              för signalspaning.
            </seg>
          </u>
          <note type="speaker" n="f3223e73">
            Anf. 100 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-ae9bb227057b19ab-3" n="9bca5b89">
            <seg n="1e43e654">
              Herr talman! Det senare är bara möjligt när man vet att det kan
              ske utan skada för den utredning som pågår och det man försöker
              förhindra. Det kan ju dröja mycket länge. Antalet personer kan
              jag inte svara på. Det kan sannolikt vara noll fortfarande.
            </seg>
            <seg n="7871c95b">
              Nu ska vi prata hemligheter så nu lyssnar vi noga. Det finns
              främmande makter, främmande krafter som vill Sverige och den svenska
              demokratin ont. Okej. Vi tror att det är ganska bra att vi kan
              lyssna utåt från Sveriges gränser för att höra vad som är på gång
              nere hos en terroristcell i Afghanistan, en cell som kanske vill
              ta livet av svenska män och kvinnor som just nu befinner sig där
              för att bland annat hålla flickskolor och annat öppet och stödja
              den demokratiska utvecklingen. Man kan ha synpunkter på att vi
              borde dra oss tillbaka, men nu är vi där och då ska vi skydda
              de svenska soldaterna. Det tycker jag är en väldigt viktig verksamhet.
            </seg>
            <seg n="0c837124">
              Det kan vara så att det är personer på väg hit som vill störta
              den svenska demokratin därför att vi råkar tycka konstiga saker
              här, tycker de, till exempel att kvinnor ska få rösta och lite
              annat sådant. Det tycker jag är jättebra att de får göra så därför
              ska vi skydda den svenska demokratin. Då måste vi kunna lyssna.
            </seg>
            <seg n="a75b87bf">
              Det är klart att om Säkerhetspolisen får möjlighet att lyssna
              kommer den att kunna inrikta grupperingen av sökord på det som
              är relevant, kanske genom att vi samarbetar med Storbritanniens
              säkerhetstjänst och med den norska säkerhetstjänsten. Så får vi
              information för att skydda den svenska demokratin. Det tycker
              jag är bra.
            </seg>
            <seg n="a6e6e3ce">
              Det är klart att det blir fler som avlyssnas. Är det Rikskriminalpolisen
              kan det kanske handla om ligor i Ryssland som just nu håller på
              med ganska avancerad handel med vapen, narkotika och barn, för
              att ta några extrema exempel. Då tycker jag att det är ganska
              bra att vi kan inrikta avlyssningen på dem, för svensk polis får
              ju inte bedriva verksamhet och förundersökningar i andra länder.
              Det är ju förbjudet. Där får de inte vara. Men de kan få information
              för att veta hur de ska inrikta verksamheten här i Sverige och
              vilka grupperingar som kan tänkas samarbeta med de mycket grovt
              kriminella. Det är klart att det kommer att bli mer avlyssning
              på dem. Det är hela meningen med detta, att det ska bli mer träffsäkert.
              I dag får man ju avlyssna via regeringen och militären.
            </seg>
          </u>
          <note type="speaker" n="9e4f9932">
            Anf. 101 JENS HOLM (V) replik:
          </note>
          <u who="jens_holm_726eb1" xml:id="i-fdb0d23509ac1084-4" n="08f75890">
            <seg n="9569cbea">
              Herr talman! Precis, i dag får man avlyssna efter beslut av regeringen
              eller militären. Det innebär en mycket tydligare inskränkning
              av polisens möjligheter. Jag antar att till grund för den begränsningen
              ligger att man har gjort en avvägning mellan integriteten och
              polisens frihet, om vi säger så, i deras arbetsmetoder.
            </seg>
            <seg n="9f5ea202">
              Nu innebär det att man tar mycket lättare på integriteten. Maria
              Ferm berättade tidigare om det stora problemet med läckor från
              polisen. Jag tycker att det är ett jättestort problem. Just det
              tycker jag är ett väldigt starkt argument för att vi inte ska
              ge polisen de här befogenheterna. Om det finns behov, utifrån
              hur det ser ut i dag jag vill inte ha FRA som det ser ut i dag
              har ju Säpo möjlighet att gå till regeringen och säga: Just det
              här behöver vi hjälp med.
            </seg>
            <seg n="b0bb98a4">
              Sedan tycker jag att det är ganska intressant att, som jag sade
              tidigare, Socialdemokraternas Morgan Johansson inte kan berätta
              hur många beslut om signalspaning som har tagits i Sverige, för
              det är hemligstämplat. Johan Pehrson från Folkpartiet säger att
              han inte vet hur många individer som har blivit underrättade om
              att de har varit föremål för signalspaning. Det som du implicerade
              var att det inte är en enda person som har fått det beskedet.
              Det visar väl på att det här systemet fungerar extremt illa utifrån
              ett individperspektiv.
            </seg>
            <seg n="a048d124">
              Jag vill också påminna om den överenskommelse som de borgerliga
              partierna gjorde 2008 där man i punkt 6 säger så här: FRA får
              endast bedriva signalspaning på beställning av regeringen, Regeringskansliet
              och Försvarsmakten. Nu, fyra år senare, går man ifrån det. Då
              ska polisen få de här befogenheterna i stället. Det är ett ganska
              allvarligt slag mot integriteten, tycker jag.
            </seg>
          </u>
          <note type="speaker" n="789c2931">
            Anf. 102 JOHAN PEHRSON (FP) replik:
          </note>
          <u who="johan_pehrson_6b4d75" xml:id="i-ae9bb227057b19ab-4" n="9bca5b89">
            <seg n="ca6feb6c">
              Herr talman! Det senare, om vi ska ta detta först, innebär ju
              att de här beskeden kan lämnas först när de här spaningsärendena
              är avslutade. Det måste ändå Jens Holm kunna ta till sig, om jag
              får uttrycka mig lite grovt.
            </seg>
            <seg n="79b3daba">
              Det är otänkbart att man skulle ringa upp någon och säga: I dag
              har vi signalspanat, bara så att du vet det, så du kan flytta
              din verksamhet med narkotikalangning, människosmuggling och vapenhandel
              på tisdag. Då slipper du bli avlyssnad igen.
            </seg>
            <seg n="1c8c7154">
              Vi kan inte meddela dem det nu. Det är lite för tidigt att utvärdera
              den punkten.
            </seg>
            <seg n="0ce698f2">
              Jag är helt övertygad om att det kommer att finnas fall så småningom.
              Men det kanske dröjer tio år. Det får Jens Holm leva med.
            </seg>
            <seg n="65dad22d">
              I ena stunden låter det som om Jens Holm försvarar nuvarande
              ordning och i nästa som om han försvarar hur det var förr. Jag
              måste få ett svar på det. Förr när Jens Holm ringde till sina
              kompisar i DDR, om han hade några där, då skedde dessa samtal
              med radio. Man ringde via radio. Detta avlyssnades. Jag är extremt
              tacksam över att det har suttit människor i denna kammare före
              mig som har avlyssnat dessa samtal och att det fanns människor
              som har avlyssnat samtal som gick till nazisterna i Tyskland under
              andra världskriget. Jag är jättetacksam för det.
            </seg>
            <seg n="5f1d1bc0">
              Då är frågan: Tycker Jens Holm att den avlyssningen var okej?
            </seg>
            <seg n="8f282149">
              Det som har hänt sedan det har dykt upp en ny Benjamin Franklin
              är att det har skett en så kallad teknikutveckling. Då uppfann
              man dock inte åskledaren utan man kom på hur man kunde sända telefon
              och kommunikation över Sveriges gräns, inte i Sverige utan över
              Sveriges gräns, via kabel.
            </seg>
            <seg n="8214a92a">
              Det som vi nu gör är att vi reglerar en verksamhet som var helt
              oreglerad, och den är teknikneutral. Men det innebär i praktiken
              att fler samtal i dag kan avlyssnas eftersom radion har blivit
              mindre användbar när man har gått över till kabel. Det innebär
              att fler samtal de facto kan avlyssnas. Men tanken är att det
              ska vara teknikneutralt. Det kan mycket väl vara så att trafiken
              sedan återigen går över till andra medier. Jag har ingen aning
              om vilka. Men tekniken förändras.
            </seg>
            <seg n="a88a3d3f">
              Det handlar om behov, ändamål och proportionalitet. En demokrati
              måste få försvara sig. Det är inte bara en rättighet, det är en
              skyldighet.
            </seg>
          </u>
          <note type="speaker" n="ba27de1c">
            Anf. 103 JOHAN LINANDER (C):
          </note>
          <u who="johan_linander_d5de22" xml:id="i-436d96e6d1dfbb28-0" n="25cb3960">
            <seg n="9e0970a9">
              Herr talman! Jag vill börja med att säga att jag inte delar in
              människor i onda eller goda. Alla människor föds goda.
            </seg>
            <seg n="636a358e">
              Men det finns människor som har onda avsikter. Det finns människor
              som planerar att åka till ett annat land, ta sig in på och spränga
              en tidningsredaktion för att döda så många de kan. Det finns människor
              som placerar ut bomber på bussar och tåg som sprängs i morgonrusningen
              för att döda så många människor som möjligt. Det finns kriminella
              maffialiknande organisationer med så stora resurser att de kan
              ta över samhällsfunktioner i sina länder. Det är länder som Sverige
              och andra samarbetar med på olika sätt. Det finns personer som
              spränger sig till döds mitt i julhandeln.
            </seg>
            <seg n="84372714">
              Hade vi levt i den värld vi önskar utan krig, utan terrorism
              och utan grov organiserad brottslighet hade vi inte behövt någon
              signalspaning. Jag hade då varit den förste att trycka på ja-knappen
              i Sveriges riksdag för att lägga ned FRA. Men världen ser inte
              ut så, och det vore naivt att tro att vi kommer att få se den
              världen inom en överskådlig framtid.
            </seg>
            <seg n="f90c4413">
              Herr talman! Jag vill passa på att tacka Socialdemokraterna för
              att de har ställt sig bakom detta förslag från alliansregeringen.
              Det är bra med en så bred politisk förankring som möjligt i denna
              typ av frågor.
            </seg>
            <seg n="f6961e30">
              Man kan tycka att den lagändring som vi gör i dag till sin omfattning
              är liten. Vi lägger till två ord i 4 § i lagen om signalspaning
              i försvarsunderrättelseverksamhet. Säkerhetspolisen är det ena
              ordet, och Rikskriminalpolisen är det andra ordet.
            </seg>
            <seg n="18639488">
              Men givetvis är det ingen liten ändring i sak, speciellt inte
              med tanke på den diskussion som föranledde den förra förändringen
              av signalspaningslagstiftningen.
            </seg>
            <seg n="ffc0834a">
              Den 1 december 2009 blev Säkerhetspolisen och Rikskriminalpolisen
              av med möjligheten att inrikta signalspaning med hjälp av FRA.
              Men redan i det beslut som togs 2008 klargjordes det att polisens
              tillgång till signalspaning skulle utredas särskilt.
            </seg>
            <seg n="dc0103aa">
              Centerpartiet var ett av de partier som då funderade på om polisens
              behov av underrättelseinhämtning även genom signalspaning skulle
              kunna ske på ett annat sätt än genom Försvarets radioanstalt.
            </seg>
            <seg n="de4b3018">
              Detta utreddes först redan under 20082009 och ledde fram till
              betänkandet Signalspaning för polisiära behov . Detta förslag
              hade en del lösningar, men också en del problem. Därför fick en
              särskild utredare 2010 i uppdrag att ta fram ett kompletterande
              underlag, och det kom i promemorian Vem ska utföra signalspaningen
              för polisiära behov?
            </seg>
            <seg n="200d26a7">
              Svaret är entydigt, skulle jag vilja säga. Det skulle vara mycket
              svårt för polisen att få tillgång till signalspaning på annat
              sätt än genom FRA. Det handlar om den tekniska utrustningen, det
              handlar om att kunna rekrytera tillräckligt kompetent personal
              i ett så pass litet land som Sverige, och det handlar också om
              pengar. Det skulle vara mycket dyrt att ha två olika myndigheter
              som utför signalspaning i vårt land. Jag är också mycket tveksam
              till om en sådan lösning skulle öka rättssäkerheten och minska
              integritetsintrånget. Jag tror snarare att det skulle vara tvärtom.
            </seg>
            <seg n="e4d7df3d">
              Med en egen signalspaning skulle Säkerhetspolisen kanske kunna
              få ett större utrymme för inriktningen av spaningen. Men det anser
              jag inte heller vara önskvärt.
            </seg>
            <seg n="88036279">
              Nu väljer vi i stället att lägga in Säkerhetspolisen och Rikskriminalpolisen
              i exakt samma lagstiftning som i dag gäller för regeringens, Regeringskansliets
              och Försvarsmaktens möjlighet att inrikta signalspaning. Det innebär
              bland annat att syftet med signalspaningen är mycket begränsat.
              För polisens del handlar det framför allt om att kartlägga strategiska
              förhållanden avseende internationell terrorism och annan grov
              gränsöverskridande brottslighet som kan hota väsentliga nationella
              intressen.
            </seg>
            <seg n="1bdb38cb">
              Vidare får inte inriktningen avse endast en viss fysisk person,
              och om sökbegreppet som används det är oftare sökbegrepp än ord
              är direkt hänförligt till en viss fysisk person, till exempel
              ett telefonnummer, krävs det att det handlar om något av synnerlig
              vikt.
            </seg>
            <seg n="493a2b5c">
              Men det är fortfarande inte så, som det kan ha låtit i vissa
              andra inlägg här i dag, att det är FRA själv, eller att det kommer
              att bli Säpo själv eller Rikskriminalpolisen själv, som bestämmer
              när man får använda signalspaning.
            </seg>
            <seg n="c6ba9977">
              Nej, för varje inriktning krävs en ansökan och ett tillstånd
              av Försvarsunderrättelsedomstolen. Givetvis finns det regler för
              när Försvarsunderrättelsedomstolen ska ge ett sådant tillstånd.
              Man ska titta på flera olika saker, men jag skulle vilja nämna
              två. Det ena är att syftet med inhämtningen inte skulle kunna
              tillgodoses på ett mindre ingripande sätt. Finns det andra metoder
              att få tag i nödvändig underrättelse ska man använda den andra
              metoden. Det andra är att Försvarsunderrättelsedomstolen ska se
              till att proportionalitetsprincipen klaras, det vill säga att
              inhämtningens värde ska vara klart större än det integritetsintrång
              som inhämtningen kan innebära.
            </seg>
            <seg n="251c0684">
              Det är möjligt att en del inte har förtroende för att Försvarsunderrättelsedomstolen
              gör denna prövning på ett korrekt sätt. Men jag har detta förtroende
              för den.
            </seg>
            <seg n="87f8a0bf">
              Herr talman! I Säkerhetspolisens uppdrag ligger en lång rad uppgifter,
              till exempel kontraspionaget, personsäkerhetsarbetet och kontraterrorismen,
              som i stor utsträckning kräver ett aktivt underrättelsearbete.
              Underrättelser kan inhämtas på flera olika sätt. Men det är ingen
              tvekan om att signalspaning i många år har varit ett av de allra
              viktigaste sätten.
            </seg>
            <seg n="1d817d3c">
              Vi vet också att under dessa tre år när Säkerhetspolisen inte
              har haft möjlighet att göra egna inriktningar av signalspaning
              har det ofrånkomligen krävts ett mer omfattande arbete med annan
              form av underrättelseinhämtning.
            </seg>
            <seg n="5dbce87b">
              Det är inte heller någon hemlighet att underrättelsetjänsterna
              i olika länder har ett omfattande utbyte av underrättelser. Det
              gäller till exempel MI6 i Storbritannien och CIA i USA.
            </seg>
            <seg n="963f1f8a">
              Det är så, vilket inte går att förklara bort, att det land som
              inte har egen signalspaning blir mer beroende av andra länders
              underrättelseinhämtning. Det gäller även Sverige.
            </seg>
            <seg n="7fb41078">
              För att Säkerhetspolisen och Rikskriminalpolisen på ett fullgott
              sätt, utan ett för stort beroende av andra länders underrättelsetjänster,
              ska kunna utföra sina arbetsuppgifter, till exempel att kartlägga
              strategiska förhållanden avseende internationell terrorism, att
              kartlägga grov gränsöverskridande brottslighet som kan hota väsentliga
              nationella intressen och för att kartlägga främmande underrättelseverksamhet
              mot svenska intressen, behöver de ha tillgång till signalspaning.
            </seg>
            <seg n="d9d04cc6">
              Herr talman! Man kan önska sig att så inte var fallet, men världen
              ser tyvärr inte ut som vi skulle vilja. Därför yrkar jag bifall
              till förslaget i betänkandet och avslag på samtliga reservationer.
            </seg>
          </u>
          <note type="speaker" n="89e8603e">
            Anf. 104 CAROLINE SZYBER (KD):
          </note>
          <u who="unknown" xml:id="i-80b7129a736f21b5-1" n="516979bd">
            <seg n="9a37204f">
              Herr talman! Respekten för individens frihet och värdighet utgör
              demokratins, rättsstatens och de mänskliga rättigheternas gemensamma
              värdegrund. Dessa grundläggande värden måste ständigt försvaras
              och utvecklas i praktisk politik och rättskipning.
            </seg>
            <seg n="5a94c655">
              Rätten till privatliv ges ett starkt skydd i Europakonventionens
              artikel 8, som stadgar att offentlig myndighet endast får inskränka
              åtnjutandet av denna rättighet om det är nödvändigt för att förebygga
              brott eller av andra skäl.
            </seg>
            <seg n="a578ec6a">
              Utvecklingen av gränsöverskridande terrorism och annan brottslighet,
              till exempel hoten mot våra it-system, är oroande. Den grova organiserade
              brottsligheten innebär att polisen behöver nya redskap, och dagens
              förslag innebär att Säkerhetspolisen och Rikskriminalen ges tillgång
              till signalspaning i försvarsunderrättelseverksamhet. Syftet med
              förslaget är att förbättra för dessa myndigheter att få uppgifter
              om utländska förhållanden på strategisk nivå avseende bland annat
              internationell terrorism och annan grov gränsöverskridande brottslighet
              som kan hota våra nationella intressen väsentligt.
            </seg>
            <seg n="f15dc0e0">
              Terrorism har alltid funnits men har kommit även oss i Sverige
              närmare och blivit något som vi måste beakta och arbeta mer konkret
              mot. När bomben smällde i centrala Helsingfors för knappt två
              år sedan var det ändå många som chockades över att det hände just
              här.
            </seg>
            <seg n="1d34d3df">
              Säkerhetspolisens uppgift är att förebygga, avslöja och bekämpa
              allvarlig brottslighet, däribland terrorism och brott riktade
              mot rikets säkerhet, som utgör ett direkt hot mot Sverige. Denna
              sorts brottslighet äventyrar stora samhällsvärden, utgör ett hot
              mot enskilda människors liv och hälsa och kan, om brottet fullbordas,
              få mycket omfattande konsekvenser.
            </seg>
            <seg n="1741fb1b">
              Det är viktigt vi har ett fokus på att förebygga och förhindra.
              I detta arbete handlar det mycket om information. En långsiktig
              rättspolitik kan förebygga våldshandlingar. Balansen mellan det
              öppna samhället och det brottsförebyggande arbetet måste vi ständigt
              arbeta med. I arbetet med att förhindra den grova organiserade
              brottsligheten är strategisk analys en nyckel.
            </seg>
            <seg n="dbc2d046">
              De brott som Säkerhetspolisen har i uppdrag att förebygga och
              förhindra har ofta en koppling till förhållanden utomlands. Säkerhetspolisen
              har emellertid inte några befogenheter att självständigt bedriva
              polisverksamhet utanför Sverige, och därför måste kunskapen om
              utländska förhållanden inhämtas på annat sätt. Ett sätt att få
              denna information är att samarbeta med myndigheter i andra länder.
            </seg>
            <seg n="e9dc301e">
              Även om sådant samarbete förekommer och tillför stort värde kan
              det ofta innebära begränsningar, exempelvis att man får möjlighet
              att påverka den information man får. Likaså har Säkerhetspolisen
              ingen möjlighet att påverka urvalet av information, och man har
              begränsade möjligheter att kontrollera informationens tillförlitlighet.
            </seg>
            <seg n="d3f7c20b">
              Arbetet med att bekämpa grov organiserad brottslighet är i stor
              utsträckning underrättelsestyrt och kräver att Rikskriminalpolisen
              har kunskap om tendenser i samhället, var kriminella nätverk finns
              och bedriver sin verksamhet, vilken brottslighet nätverken är
              inriktade på och vilka som ingår i nätverken. I den strategiska
              analysen kartläggs brottsfenomen och kriminella nätverk på en
              mer övergripande nivå, varvid det är av stor betydelse att kunna
              få information om utländska företeelser och förhållanden.
            </seg>
            <seg n="160200a5">
              Det regelverk vi nu diskuterar måste stå i proportion till de
              effekter det får för enskildas integritet. Jag har full förståelse
              för den oro som uttrycks för att utvidgningen av de signaler som
              får tas in kan leda till oönskade konsekvenser som kränker människors
              integritet. Det är sant att det vid all övervakning finns risker
              att materialet kommer i orätta händer. Därför finns all anledning
              att vidta så rigorösa säkerhetsåtgärder det bara är möjligt. Fokus
              i förslaget är att ta fasta på mekanismerna för kontroll, rättssäkerhet
              och integritetsskydd.
            </seg>
            <seg n="e19f7021">
              För oss kristdemokrater är både Sveriges säkerhet och respekten
              för den personliga integriteten viktig. Förslaget om signalspaning
              är utformat så att det tillgodoser båda.
            </seg>
            <seg n="4067081b">
              Kristdemokraterna har varit noga med att signalspaningen ska
              utformas så att risken för att informationen missbrukas eller
              hamnar i orätta händer minimeras så långt det någonsin är möjligt.
              Det kan handla bland annat om tydliga kontrollmekanismer och funktioner
              som garanterar enskilda individers integritet. Varje uppdrag ska
              prövas av en särskild nämnd innan spaningen inleds. Det finns
              också insyn och kontroll under pågående signalspaning och efteråt.
            </seg>
            <seg n="1bad8d6f">
              Förslaget ger Säkerhetspolisen och Rikskriminalpolisen endast
              möjlighet att påverka vilken information som inhämtas för de syften
              som redan i dag räknas upp i signalspaningslagen. Tillstånd krävs
              av Försvarsunderrättelsedomstolen, som även måste godkänna sökbegreppen
              innan de får användas vid inhämtningen. Det handlar alltså om
              att kartlägga yttre hot mot Sverige genom att studera mönster
              och samband.
            </seg>
            <seg n="bda23384">
              Det är endast information av betydelse för rikets säkerhet, det
              vill säga om utländska förhållanden och yttre hot, som är aktuell.
              Av alla de mejl, fax och telefonsamtal som går genom kablarna
              kommer en ytterst liten mängd att undersökas utifrån fastställda
              sökord. Det innebär att ungefär ett av tio miljarder kommer i
              fråga. Sökningen får inte inriktas mot en fysisk person utan endast
              avse företeelser. Ingenting sparas, utan har det passerat är det
              borta.
            </seg>
            <seg n="0ff1fdd8">
              Signalspaningen handlar inte heller om att avlyssna våra inhemska
              telefonsamtal, vår inhemska datatrafik eller att snoka i medborgarnas
              e-post. Med den lagstiftning som Alliansen föreslår får signalspaning
              normalt inte riktas mot en viss individ och definitivt inte gälla
              kommunikation mellan personer i Sverige. Därför införs regler
              som säkerställer att sådan information, om den av misstag kommer
              med, omedelbart ska förstöras.
            </seg>
            <seg n="79c14551">
              Återigen vill jag trycka på att varje uppdrag ska prövas av en
              särskild nämnd innan spaning inleds. Det ska finnas insyn och
              kontroll under pågående signalspaningsprocess och efteråt. Precis
              det regelverk som i dag gäller för försvarsunderrättelseverksamhet
              ska gälla även i dessa fall.
            </seg>
            <seg n="78ab0ddf">
              Jag tycker också att det som har diskuterats här i dag är bra,
              nämligen att Statens inspektion för försvarsunderrättelseverksamhet
              med jämna mellanrum får fördjupa sig i hur lagstiftningens konsekvenser
              kan påverka den enskildes integritet.
            </seg>
          </u>
          <note n="a9fe5fbb">
            Jag yrkar bifall till förslaget i betänkandet och avslag på motionen.
          </note>
          <u who="unknown" xml:id="i-007346e2c5e9c202-1" n="516979bd">
            <seg n="b4ac00f7">
              (Applåder)
            </seg>
          </u>
          <note type="speaker" n="f760434c">
            Anf. 105 MATHIAS SUNDIN (FP):
          </note>
          <u who="unknown" xml:id="i-80b7129a736f21b5-2" n="516979bd">
            <seg n="5ef3df54">
              Herr talman! När jag lämnar mitt hem i Norrköping, knallar ned
              till tåget, åker upp till Helsingfors och sedan går hit till riksdagen
              passerar jag ett fyrtiotal övervakningskameror. Det är inte så
              konstigt med tanke på att det finns ungefär 55 000 övervakningskameror
              bara här i Helsingfors.
            </seg>
            <seg n="b8b3311c">
              På tågresan har jag som de flesta andra sms:at, mejlat, surfat
              och jobbat på olika sätt. Mejlen snappas nästan allihop upp av
              FRA, eftersom de passerar den svenska gränsen. Några av dem sparas
              dessutom av FRA, har en granskning visat, trots att FRA inte får
              spana på svenskar. Utöver det har min mobiltelefon kommunicerat
              ett stort antal gånger med telefonbolaget under resan, och varje
              gång angivit exakt var jag är.
            </seg>
            <seg n="ea465155">
              Den tyske politikern Malte Spitz fick från det telefonbolag där
              han hade sitt abonnemang ut informationen om alla dessa angivelser.
              Han fick ut informationen för sex månader, vilket är den kortaste
              lagringstiden enligt EU:s datalagringsdirektiv. På sex månader
              hade hans telefon kommunicerat med telefonbolaget 35 000 gånger.
              Hans telefon hade alltså angett exakt var han befann sig 35 000
              gånger. Tillsammans med en tysk tidning lade Spitz in angivelserna
              på en karta.
            </seg>
            <seg n="dcc9f2d2">
              Nu kan man gå in på den hemsidan, klicka på play och se Spitz
              liv spelas upp, från kl. 09.00 den 31 augusti 2009 och sex månader
              framåt. Man kan se när han åker bil, buss, tåg och båt. Man ser
              var han promenerar och vilka adresser och vilka hus han besöker.
              Man ser inte bara vilka hus han besöker man ser var i huset han
              befinner sig. Man ser vilka han sms:ar och vilka han ringer, man
              ser hans liv.
            </seg>
            <seg n="446ed781">
              Detta var tre år sedan. Det har hänt en del på tre år inom det
              här området. Våra telefoner kommunicerar nu ännu mer med telefonbolaget
              och med omvärlden.
            </seg>
            <seg n="a9d5a196">
              Och staten har sett till att all denna information samlas in,
              sparas och lagras. Staten får inte läsa våra mejl, läsa våra sms
              och avlyssna våra telefonsamtal. Så är det, om vi nu inte pysslar
              med tung kriminalitet. Men man kan säga väldigt mycket om människor
              utan att behöva ta del av vad som står i det de har skrivit eller
              utan att ha lyssnat på deras telefonsamtal.
            </seg>
            <seg n="b59e319e">
              På Facebook fanns tidigare en applikation som hette Friend Wheel.
              En vän till mig testade denna. Den placerar ens Facebook-vänner
              i en cirkel. De vänner som känner varandra hamnar bredvid varandra
              i denna cirkel, de grupperas ihop. Exempelvis kunde han omedelbart
              se folkpartisterna. De grupperade ihop sig, för de kände varandra
              i större utsträckning än hans andra Facebook-vänner.
            </seg>
          </u>
          <note n="724a5d42">
            Där var den politiska uppfattningen klarlagd.
          </note>
          <u who="unknown" xml:id="i-007346e2c5e9c202-2" n="516979bd">
            <seg n="2cb1f362">
              Han kände till att några av dessa folkpartister var homosexuella,
              och han såg att inom gruppen folkpartister klumpade de ihop sig
              i en lite mindre grupp, för de kände varandra i större utsträckning
              än de övriga folkpartisterna.
            </seg>
            <seg n="defec9c0">
              Bland hans vänner från Skåne, som hamnade för sig, kunde han
              se att de med judisk härkomst hamnade i en speciell grupp bland
              skåningarna.
            </seg>
            <seg n="3fef8864">
              Där var ens religion klarlagd.
            </seg>
            <seg n="1400389f">
              Politisk åsikt, sexuell läggning och religion klarlagda bara
              genom information om vilka vi känner och vilka de personerna känner.
            </seg>
            <seg n="cff6028a">
              FRA, polisen och andra är inte alltid så intresserade av att
              läsa precis vad som står eller lyssna på exakt vad vi säger. De
              är ofta mer intresserade av att se mönster, för mönstren säger
              lika mycket eller kanske mer om oss. De säger något som vi kanske
              inte skulle uttrycka i skrift eller säga när vi pratade.
            </seg>
            <seg n="bccabfc6">
              Staten gör detta för ett gott syfte, att förhindra brottslighet
              och terrorism. Jag säger inte att detta är lätt, eller att det
              är svart eller vitt eller exakt var gränsen ska gå någonstans.
              Men jag säger att vi redan nu har gett staten farligt mycket information
              om våra liv.
            </seg>
            <seg n="57a14571">
              Men det är inte bara risken att informationen missbrukas av staten
              som är problemet. Själva övervakningen, känslan av att vara övervakad,
              begränsar våra liv och den begränsar vår utveckling.
            </seg>
            <seg n="90fa4ef8">
              Enligt den politiska filosofen Hannah Arendt garanterar den personliga
              integriteten det personliga djupet.
            </seg>
            <seg n="ad3e0c84">
              Författaren Johan Norberg skriver i en ny bok att privatlivet
              ger oss utrymme att fördjupa våra tankar, uttrycka våra känslor
              och skapa fritt. Norberg visar också i sin bok att ju öppnare
              vi är på Facebook, Twitter och Instagram och på alla andra ställen
              där vi kan visa upp våra privatliv, desto större blir vårt behov
              av att få sätta upp gränser, att få rita en cirkel runt omkring
              oss, som John Stuart Mill sade, en cirkel där staten inte har
              rätt att kliva över.
            </seg>
            <seg n="27565380">
              För mig innebär den utökning av FRA-lagen som föreslås, datalagringsdirektivet
              och de andra lagstiftningarna att staten har klivit över denna
              cirkel, in i mitt och in i andras privatliv. Att den utvecklingen
              fortsätter tänker jag inte medverka till, herr talman. Därför
              tänker jag inte heller rösta för detta förslag.
            </seg>
          </u>
          <note n="8ec6e31a">
            Där var den sexuella läggningen klarlagd.
          </note>
          <note type="speaker" n="3ddb9979">
            Anf. 106 JENS HOLM (V) replik:
          </note>
          <u who="jens_holm_726eb1" xml:id="i-fdb0d23509ac1084-5" n="08f75890">
            <seg n="2b625ce8">
              Herr talman! Jag vill tacka Mathias Sundin för ett jättebra anförande.
              Jag instämmer fullt ut. Det är inte alltid lätt att gå emot partilinjen.
              Ditt parti, Folkpartiet, kommer att rösta för de stora inskränkningar
              i privatlivet som du pratar om, Mathias.
            </seg>
            <seg n="9dba1d24">
              Du sade att du inte kommer att rösta för förslaget. Min fråga
              till dig är: Hur kommer du egentligen att rösta? Det finns fyra
              reservationer. Jag tänker i synnerhet på reservation 1 som är
              emot det konkreta förslaget att polisen ska få tillgång till signalspaning
              och reservation 2 som handlar om upphävande av FRA som sådan.
              Båda de här reservationerna kommer från Vänsterpartiet och Miljöpartiet.
            </seg>
          </u>
          <note type="speaker" n="c6807f59">
            Anf. 107 MATHIAS SUNDIN (FP) replik:
          </note>
          <note n="67fa9ae1">
            Herr talman! Jag tänkte i alla fall rösta för reservationerna
            1 och 2.
          </note>
          <note type="speaker" n="d8e4dd95">
            Anf. 108 JENS HOLM (V) replik:
          </note>
          <u who="jens_holm_726eb1" xml:id="i-fdb0d23509ac1084-6" n="08f75890">
            <seg n="2070d5a1">
              Herr talman! Det tycker jag låter jättebra, och jag tackar för
              den rösten. Då är vi en fler. Jag hoppas att vi får majoritet
              så att vi kan stoppa förslaget lite senare i eftermiddag.
            </seg>
          </u>
          <note n="1bb18311">
            Överläggningen var härmed avslutad.
          </note>
          <note n="f456741c">
            12 § Reglering av riksdagens nämnder
          </note>
          <note n="df7a4907">
            Föredrogs
          </note>
          <note type="speaker" n="a8652fea">
            Anf. 109 ANN-BRITT ÅSEBOL (M):
          </note>
          <u who="ann-britt_asebol_43728b" xml:id="i-dc7217dcd643b5ed-0" n="66f59571" next="i-042cf65a56b52d79-0">
            <seg n="e0aa025b">
              Herr talman! Ledamöter! Det blir ett betydligt enklare ärende,
              för det är ett enigt utskott som behandlat riksdagsstyrelsens
              skrivelse i KU9 Reglering av riksdagens nämnder .
            </seg>
            <seg n="34a9f215">
              Det här är ett förslag som innebär ett nytt och modernare regelverk
              för nämndmyndigheter under riksdagen. Samtliga riksdagens nämndmyndigheter,
              utom Partibidragsnämnden och Riksdagens ansvarsnämnd, får nya
              instruktioner som bygger på äldre motsvarande författningar.
            </seg>
            <seg n="f94460b0">
              Förändringarna gäller bland annat nämndernas ledning, men liksom
              tidigare ska Riksdagens ansvarsnämnd ha en instruktion som är
              beslutad av riksdagsstyrelsen. Styrelsen har dessutom uppdragit
              åt riksdagsdirektören att utreda om en reglering av partibidragsnämnden.
            </seg>
            <seg n="bcc905fb">
              Det är viktigt att klargöra ansvarsförhållandena mellan riksdagsförvaltningen
              och nämnderna. Av instruktionen ska framgå att förvaltningen ska
              biträda nämndmyndigheten och att förvaltningen ska svara för de
              utbetalningar som krävs med anledning av beslut som fattats i
              nämnderna, eftersom nämnderna inte har någon egen budget.
            </seg>
          </u>
          <note n="6b414215">
            De nya bestämmelserna föreslås träda i kraft den 1 januari 2013
            och kommer att innebära en rad följdändringar i andra författningar.
          </note>
          <note n="b2cf60c6">
            I riksdagsstyrelsens skrivelse finns en redogörelse för ärendets
            beredning fram till dess att framställningen beslutades. Förslaget
            har remissbehandlats av bland andra Riksrevisionen, Riksdagens
            ombudsmän, Riksdagens arvodesnämnd, Valmyndigheten och Kammarkollegiet.
          </note>
          <u who="ann-britt_asebol_43728b" xml:id="i-042cf65a56b52d79-0" n="66f59571" prev="i-dc7217dcd643b5ed-0">
            <seg n="2b806d02">
              Förslagen i framställningen innebär i huvudsak att den nuvarande
              regleringen förs över till nya instruktioner för nämndmyndigheterna
              som bland annat ska innehålla bestämmelser om nämndmyndigheternas
              sammansättning och uppgifter.
            </seg>
            <seg n="d0c09677">
              För vissa av nämndmyndigheterna saknas i dag bestämmelser om
              vilken ledningsform som gäller, och detta är naturligtvis otillfredsställande.
              Därför föreslår riksdagsstyrelsen en reglering av ledningens verksamhetsansvar
              som delvis har sin förebild i myndighetsförordningen.
            </seg>
            <seg n="3c46af35">
              När det gäller ärendenas handläggning kan man notera att det
              finns ett förslag till reglering om beslutsfattande utan sammanträde.
              Varje myndighet ska ha möjlighet att i sin arbetsordning få avgöra
              hur detta ska regleras, till exempel genom kontakter mellan ordförande
              och de andra ledamöterna.
            </seg>
            <seg n="7c2b8e03">
              Vad gäller överklagande av ärenden finns inom förvaltningsrätten
              beslut att ärenden får överklagas om inget annat är föreskrivet.
              Sådan reglering finns när det gäller beslut i nämndernas kärnverksamhet
              under Riksdagens överklagandenämnd.
            </seg>
            <seg n="5f2aa1f0">
              Men riksdagsstyrelsen föreslår ett uttryckligt tydligt överklagandeförbud
              beträffande beslut som fattats av riksdagens överklagandenämnd
              och att överklagandeförbud tas in i nämndens nya instruktion.
            </seg>
            <seg n="1f960d06">
              Riksdagsstyrelsen anser att det finns behov att klargöra den
              ekonomiska ansvarsfördelningen mellan Riksdagsförvaltningen och
              nämndmyndigheterna, som man anser som oklar. Instruktionen bör
              förtydligas så att det framgår att förvaltningen ska biträda riksdagens
              nämndmyndigheter.
            </seg>
            <seg n="84241252">
              Herr talman! Ett enigt utskott instämmer i de bedömningar som
              riksdagsstyrelsen har gjort i framställningen, och utskottet vill
              framhålla att nämndmyndigheternas självständiga ställning inte
              försvagas utan förtydligas.
            </seg>
          </u>
          <note n="a5a0a343">
            Det kan också nämnas att förslaget innefattar delvis nya bestämmelser
            om ledning, delegering och ärendenas handläggning samt bestämmelser
            om arvoden och ersättningar.
          </note>
          <note n="064386a2">
            Herr talman! Jag yrkar bifall till utskottets förslag.
          </note>
          <note n="1bb18311">
            Överläggningen var härmed avslutad.
          </note>
          <note n="65b5c580">
            13 § Mellanöstern och Nordafrika
          </note>
          <note n="df7a4907">
            Föredrogs
          </note>
          <note type="speaker" n="3de2bfaf">
            Anf. 110 URBAN AHLIN (S):
          </note>
          <u who="urban_ahlin_9ad123" xml:id="i-b180eeb806b61d9f-0" n="5090f447" next="i-79e77abcbf13d5cd-0">
            <seg n="71a18bc7">
              Herr talman! Det har varit en hektisk dag med långa talartider
              som har blivit kortare. Vi trodde därför att vi skulle ha den
              här debatten efter voteringen klockan 16, men vi i utrikesutskottet
              är naturligtvis alltid redo.
            </seg>
            <seg n="c6aa1c3f">
              I dag har vi att hantera betänkandet om Mellanöstern och Nordafrika.
            </seg>
            <seg n="1f821a06">
              Jag vill inledningsvis tala om Palestina och det som en stor
              opposition i Sveriges riksdag faktiskt vill, det vill säga att
              erkänna staten Palestina. Det är också väldigt lämpligt att vi
              har debatten i dag eftersom det just nu pågår en diskussion i
              FN:s generalförsamling om ett resolutionsförslag som palestinska
              myndigheten har lagt fram i Förenta nationerna om att höja sin
              status till att vara en icke medlemsstat. Det finns en väldigt
              stark poäng med att den palestinska myndigheten just betecknas
              som en stat och inte som en entity som det i dag är.
            </seg>
            <seg n="bdc5af48">
              Vi socialdemokrater har länge krävt att den svenska regeringen
              ska vara tydlig med att man ställer upp på att stödja resolutionen
              i FN:s generalförsamling om att höja Palestinas status.
            </seg>
            <seg n="069c4396">
              Jag hade själv en debatt med Carl Bildt förra tisdagen men där
              utrikesministern inte ville vara tydlig med vad den svenska positionen
              var, för det var ju gubevars så viktigt att vi hade en gemensam
              hållning i Europeiska unionen. Och alla vi som har arbetat en
              del med utrikespolitik vet att i Europeiska unionen finns det
              länder som definitivt kommer att säga ja till att uppgradera Palestinas
              status och att det också finns länder som definitivt kommer att
              säga nej. Det betyder naturligtvis att om man ska ha en enig hållning
              i Europeiska unionen måste det vara att man avstår. Ärligt talat
              är det inte en speciellt snygg hållning från Europeiska unionen,
              när en så viktig fråga för Mellanöstern kommer upp på dagordningen,
              att hitta ett gemensamt avståndstagande. Därför har vi jagat den
              borgerliga regeringen om ett svar på vad det är som gäller. Vad
              kommer den svenska regeringen att ha för åsikt om resolutionsutkastet?
            </seg>
            <seg n="946caabf">
              Jag redovisade för utrikesministern att förslaget finns. Jag
              utgick från att utrikesministern hade studerat förslaget som palestinska
              myndigheten har lagt fram och fick då svaret att det hade han
              inte gjort och att han utgick från att det skulle komma förändringar.
              Ja, nu har det kommit förändringar. Det har lagts in ett litet
              ord, and, på ett ställe, det har blivit en halv mening längre
              i något annat stycke. Men vad jag kan se har resolutionsförslaget
              i vilket fall inte förändrats i någon som helst betydelsefull
              omfattning.
            </seg>
            <seg n="883b5d62">
              Frågan är naturligtvis till de borgerliga riksdagsledamöterna
              här: Vad tänker den svenska regeringen göra? Tänker Sverige stå
              upp för det som är rimligt och rätt, det vill säga att den palestinska
              myndigheten får en uppgraderad status i FN, eller kommer man inte
              att göra det?
            </seg>
            <seg n="e7ab9ee2">
              Vi ser på nyheterna att Folkpartiet säger att de är beredda att
              stödja en uppgradering nu trevligt. Eftersom Folkpartiet alltid
              är ankaret som vi måste släpa på i Mellanösternpolitiken är det
              trevligt att Folkpartiet nu säger att man är beredd att stödja
              en uppgradering. Men trist då att utrikesminister Carl Bildt för
              en vecka sedan stod här i den här kammaren och inte ville säga
              ja eller nej.
            </seg>
            <seg n="0f3c7818">
              Jag utgår från att de borgerliga debattörer som finns här nu
              har talat med sina regeringskompisar: Vad tycker vi egentligen?
              Kan vi få berätta för Sveriges riksdag vad Sveriges regering har
              för inställning? Vi kommer att vara idel öra. I oppositionen är
              vi mycket tydliga: Det är rätt och riktigt att låta Palestina
              få en uppgraderad status i Förenta nationerna. Vad alla väntar
              på är vad den borgerliga regeringen tycker. Ge oss det svaret
              i dag!
            </seg>
            <seg n="3482e399">
              En annan sak som betänkandet handlar om är att erkänna staten
              Palestina, det vill säga att vi bilateralt ska erkänna staten
              Palestina. Varför är detta då så viktigt? Jo, i över 40 år har
              Israel ockuperat palestinska områden. Vi har alla svurit oss heliga
              till tvåstatslösningen och sagt att det är oerhört väsentligt
              att man förhandlar, att man kommer fram till en fredsöverenskommelse
              och att när väl den har kommit på plats kan vi erkänna staten
              Palestina.
            </seg>
            <seg n="9fab12e3">
              Det hade naturligtvis varit en ganska rimlig politik om det inte
              vore så att Israel varje dag, varje minut gör allt de kan för
              att förhindra en palestinsk statsbildning. Trots att hela omvärlden,
              hela det internationella samfundet, kvartetten, EU och även USA
              säger till israelerna att de ska stoppa bosättningarna, att utökningen
              av bosättningarna utgör det främsta hindret för en fredsöverenskommelse,
              fortsätter israelerna ändå. Vi som säger oss vara vänner av en
              tvåstatslösning måste då dra lärdom av det och utgå från att den
              israeliska regeringen och israeliska staten faktiskt inte är intresserad
              av en tvåstatslösning eftersom man hela tiden gör något som motverkar
              en sådan. Då är det naturligtvis bra om den svenska regeringen
              tydligt och klart kan säga att vi erkänner staten Palestina för
              att på det sättet göra det uppenbart för israelerna att deras
              taktik eller strategi inte kommer att lyckas, att omvärlden står
              fast vid att det ska vara en tvåstatslösning och att vi därmed
              erkänner staten Palestina.
            </seg>
            <seg n="09ac5b0a">
              Ni partier nu, Folkpartiet, Centerpartiet och andra, vad tycker
              ni om detta? Centerpartiet har nämligen ett stämmobeslut på att
              det nu är dags att erkänna staten Palestina. Vi socialdemokrater
              tillsammans med Vänstern och Miljöpartiet har i detta betänkande
              en reservation där vi yrkar bifall till de motioner som kräver
              ett svenskt erkännande av staten Palestina. Och lyssna noga nu!
              Texten i reservationen är tagen från Centerpartiets stämmobeslut.
              Centerpartister i den här salen som kommer att rösta emot den
              rödgröna reservationen kommer alltså att rösta emot sitt eget
              stämmobeslut. Därför är vi naturligtvis nyfikna på om ni centerpartister
              som har ett stämmobeslut på att ni faktiskt är för ett erkännande
              av staten Palestina ska rösta för ert eget beslut, det som ni
              själva tycker, eller om det är något annat som vi kan förvänta
              oss i den här kammaren i dag.
            </seg>
            <seg n="da059686">
              Vi rödgröna, Socialdemokraterna, Vänsterpartiet och Miljöpartiet,
              har också en annan reservation där vi yrkar på att vi ska märka
              produkter från bosättningarna. Varför? Jo, därför att produkter
              produceras av israeliska bosättare på ockuperad mark som sedan
              skickas vidare till Europeiska unionen och också till Sverige.
              Vanliga konsumenter kan inte avgöra om det är en israelisk produkt
              gjord i Israel eller om det är en israelisk produkt gjord på ockuperat
              område. Det tycker vi är fullständigt åt skogen.
            </seg>
            <seg n="35269037">
              Självklart måste konsumenterna vara medvetna om skillnaden om
              de köper en produkt som gör att pengarna kommer till illegala
              bosättningar som upprätthåller en ockupation och om de köper det
              som är rimligt att köpa, det vill säga det som är gjort på israeliskt
              territorium.
            </seg>
            <seg n="07b376fc">
              Om detta vet vi ingenting. Vi vet bara att Danmark anordnar konferenser
              i Bryssel där de driver EU framför sig för att införa en sådan
              ursprungsmärkning. Den danska regeringen har gått före. I England
              har regeringen tillsammans med handlare kommit fram till en code
              of cunduct och lagt fast ett regelverk för en ursprungsmärkning.
            </seg>
            <seg n="c08b8c08">
              I tisdags stod utrikesminister Carl Bildt här och sade att nej,
              han förbereder inget som helst sådant arbete på Utrikesdepartementet.
              Jag personligen var jätteförvånad över detta, eftersom jag har
              blivit uppringd flera gånger av Studio ett och P1 i Sveriges Radio
              som har velat ha en debatt mellan mig och borgerliga företrädare
              om just vårt krav på ursprungsmärkning. Men de har meddelat mig
              att det tyvärr inte kan bli någon debatt för det finns inga borgerliga
              ledamöter som är beredda att debattera detta och att de dessutom
              hävdar att Utrikesdepartementet redan jobbar med frågan och kommer
              med ett förslag om ursprungsmärkning. Lustigt då att utrikesministern
              stod här i talarstolen förra tisdagen och sade att han inte alls
              arbetar med några sådana förslag.
            </seg>
            <seg n="ad8bc6b9">
              Vi förväntar oss nu ett svar från de borgerliga ledamöterna i
              utrikesutskottet. Vad är det egentligen som pågår? Finns det ett
              arbete där regeringen driver frågan om att vi ska få en ursprungsmärkning
              av produkter som är gjorda på ockuperat område ja eller nej?
            </seg>
            <seg n="43ee2a94">
              Det är en sak som är väldigt glädjande i dag, och det är att
              en majoritet i utrikesutskottet har bestämt sig för att uppmana
              Sveriges regering att erkänna staten Västsahara, Sahariska arabiska
              demokratiska republiken.
            </seg>
            <seg n="a5b6a639">
              Likheterna med ockupationen av Palestina, Västbanken och så vidare
              är ganska stora.
            </seg>
            <seg n="1a5e3d04">
              I Västsahara har Marocko ockuperat ett område i över 40 år. Marocko
              har sagt sig vilja ha en folkomröstning men har gjort allt man
              kan för att förhindra att en folkomröstning sker.
            </seg>
            <seg n="b68fcb53">
              Vi menar att det är samma sak här som på palestinskt territorium.
              Det är orimligt att låta vår erkännandepolitik tas som gisslan
              av en ockupationsmakt. Eftersom Israel ockuperar palestinskt område
              är det orimligt att låta Israel bestämma när vi ska erkänna staten
              Palestina. På samma sätt är det orimligt att ge Marocko, som i
              allt man gör försöker förhindra en folkomröstning som kan avgöra
              hur situationen ska se ut, vetorätt över vår erkännandepolitik.
            </seg>
            <seg n="e3e044b7">
              Jag är glad över att det finns en majoritet i Sveriges riksdag
              som kommer att ta detta beslut och uppmana Sveriges regering att
              erkänna staten Sahariska arabiska demokratiska republiken, Västsahara.
              Det är positivt.
            </seg>
            <seg n="937ee853">
              Samma sak finns också där när det gäller ursprungsmärkning av
              produkter. Vi vet att det kommer in tomater som är producerade
              på ockuperat område. Givetvis behöver de också märkas på samma
              sätt som jag tidigare har sagt när det gäller produkter från ockuperat
              område i Palestina.
            </seg>
            <seg n="ed7a02b2">
              Med dessa förslag skulle svensk utrikespolitik kunna göra lite
              avtryck i världen och visa på en riktning och en vilja till förändring.
              Med ett erkännande av Västsahara och staten Palestina och med
              en ursprungsmärkning av produkter markerar vi att vi inte ställer
              upp på Israels och Marockos ockupationer. Dessutom ger vi ett
              klart besked till omvärlden att vi tycker att det är rimligt att
              stödja den palestinska myndighetens önskemål om att få en uppgraderad
              status i FN.
            </seg>
            <seg n="450fcdfc">
              På allt detta kräver vi i dag ett svar från de borgerliga ledamöterna.
              Vad är den borgerliga regeringens politik?
            </seg>
          </u>
          <note n="48049102">
            Jag yrkar bifall till reservationerna 3, 7 och 19.
          </note>
          <note n="4f11e53c">
            Ajournering
          </note>
          <note n="f5add6e5">
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="urban_ahlin_9ad123" xml:id="i-79e77abcbf13d5cd-0" n="5090f447" prev="i-b180eeb806b61d9f-0">
            <seg n="dbfc0a6c">
              Återupptagna förhandlingar
            </seg>
          </u>
          <note n="80fb57ee">
            Förhandlingarna återupptogs kl. 16.00.
          </note>
          <note n="52b97419">
            14 § Beslut om ärende som slutdebatterats den 22 november
          </note>
          <note n="229904f8">
            Punkt 1
          </note>
          <note n="3bc08f3a">
            Punkt 2
          </note>
          <note n="0f2334d6">
            Punkt 3
          </note>
          <note n="03f565e6">
            Punkt 8
          </note>
          <note n="d0b534a4">
            Punkt 11
          </note>
          <note n="a343b9c4">
            Övriga punkter
          </note>
          <note n="8f1e912f">
            15 § Beslut om ärenden som slutdebatterats vid dagens sammanträde
          </note>
          <note n="31ac63e5">
            Punkt 4
          </note>
          <note n="03f565e6">
            Punkt 8
          </note>
          <note n="bfc947d3">
            Punkt 13
          </note>
          <note n="23003cde">
            Punkt 14
          </note>
          <note n="846b9367">
            Punkt 15
          </note>
          <note n="a343b9c4">
            Övriga punkter
          </note>
          <note n="229904f8">
            Punkt 1
          </note>
          <note n="3bc08f3a">
            Punkt 2
          </note>
          <note n="229904f8">
            Punkt 1
          </note>
          <note n="3bc08f3a">
            Punkt 2
          </note>
          <note n="0f2334d6">
            Punkt 3
          </note>
          <note n="31ac63e5">
            Punkt 4
          </note>
          <note n="bf3804c8">
            16 § (forts. från 13 §) Mellanöstern och Nordafrika (forts. UU8)
          </note>
          <note type="speaker" n="31d81fdc">
            Anf. 111 ULRIK NILSSON (M):
          </note>
          <u who="ulrik_nilsson_41b251" xml:id="i-149d86f546ec5492-0" n="3a576f5e">
            <seg n="437fd3f3">
              Herr talman! Det är lätt att säga att jag skulle ha velat vara
              där. Jag skulle ha velat vara med de där dagarna på Tahrirtorget
              eller på Bourguibaavenyn. Jag skulle ha velat vara med där och
              känt stämningen, förhoppningarna och framtidstron det som vägledde
              och satte i gång en förändring i Nordafrika och i Mellanöstern.
              Det är en förändring vars resultat vi inte kan se än, men som
              med säkerhet kommer att bli ihågkommen som en förändring som sätter
              ett avtryck för framtiden.
            </seg>
            <seg n="707b320a">
              Jag tror att man kan konstatera att i det läge vi är nu har en
              del av de förhoppningar som fanns på torgen inte infriats. Andra
              har infriats. Jag tror också att många har insett att det inte
              är nödvändigt att min fiendes fiende automatiskt är min vän. Det
              finns schatteringar och spännvidd även bland dem som skuldra vid
              skuldra den ena dagen kan stå upp för en princip för att den andra
              dagen hamna i nya motsättningar, gamla motsättningar och kanske
              just i den spänst och debatt som för samhället vidare. Men naturligtvis
              är det i grunden en situation som är väsentligt bättre i dag när
              man via demokratiska system har möjlighet att påverka.
            </seg>
            <seg n="39c2d365">
              Jag tror att denna bild av processer som pågår är nödvändig att
              ha som bakgrund när vi i dag diskuterar det vackra rosa betänkandet
              betitlat Mellanöstern och Nordafrika , som i grunden tekniskt
              sett är besvarandet av ett stort antal riksdagsmotioner men som
              i djupare mening naturligtvis handlar om ställningstagandet till
              hela frågan gällande Mellanöstern.
            </seg>
            <seg n="371dfdea">
              I betänkandet kan vi läsa in regionens utveckling. Vi kan börja
              fundera på hur vi följer den, hur vi följer upp den, hur vi deltar,
              hur vi analyserar och hur vi värderar olika saker. Egentligen
              tycker jag kanske att det är det mest spännande att se hur positionerna
              förändras och flyttas fram i betänkandet.
            </seg>
            <seg n="24d3f5d3">
              Det är naturligtvis också ett stort antal sakfrågor som döms
              av i ett sådant här betänkande. Kanske är det redan alldeles uppenbart
              att det i denna debatt kommer att vara ett väsentligt fokus på
              vad vi med ett samlingsbegrepp kan kalla för erkännandefrågor.
              Det verkar vara där som kraften läggs.
            </seg>
            <seg n="c093d80e">
              När det gäller erkännanden har jag först av allt ett litet bekymmer,
              och det är det språkliga. När jag erkänner någonting säger min
              ordbok som det första att det är kopplat till en skuld. Man erkänner
              en skuld. Nu har vi inte riktigt erkännandefrågan om folkmord
              uppe, men om jag stod och erkände folkmord här borde jag rimligen
              buras in snarare än att fortsätta att föra debatten i riksdagens
              kammare. Det är någonstans där begreppet ligger.
            </seg>
            <seg n="135f8fa4">
              Men här är det kanske inte språkliga distinktioner vi ska ägna
              oss åt, utan snarare det som ligger bakom. Det finns en tradition
              av att regeringen kan erkänna stater. Då sätts tre kriterier upp:
              Det ska finnas ett väldefinierat område. Det ska finnas ett folk
              en befolkning som är knuten till området. Det ska finnas en fungerande
              statsmakt. När detta är uppfyllt säger regeringen att den kan
              erkänna stater.
            </seg>
            <seg n="87177186">
              Man kan, och har så gjort från tid till annan, komplettera dessa
              erkännandekriterier med kriterier av karaktären: Kan detta påverka
              och förändra en process? Är detta av andra skäl lämpligt att göra?
              När vi gör ett erkännande är det någonstans ändå en bedömning
              av att det finns en fungerande enighet och en sannolikhet för
              att det kan fortsätta så.
            </seg>
            <seg n="e5432a5d">
              Vi har också den andra typen av erkännande, som jag började att
              tala lite grann om. Där handlar det ibland om att deklarera vad
              som har hänt i historien. Jag tror att det är viktigt att vi prövar
              det som har hänt mot de lagar som finns. Det är så systemet är
              uppbyggt. Men det innebär också att vi hela tiden måste vara öppna
              i analysen och säkerställa vad som har skett och vad vi vet om
              vad som har hänt.
            </seg>
            <seg n="f9a23c70">
              Herr talman! Komna så långt kanske vi ska fundera lite grann
              på vem det nu är som har ansvaret att göra erkännandena. Om man
              studerar litteratur ser man att den gärna talar om maktdelning.
              Den säger att vi ska ha en lagstiftande makt. Det är riksdagens
              funktion i Sverige. Det är makt som talar om att från och med
              denna dag och framåt gäller de regler som vi har bestämt, det
              vill säga ett framåtsyftande beslut om vad som ska gälla. Vi har
              en exekutiv, utförande, makt. Det är regeringen som tar ställning
              till de dagsaktuella bedömningarna och det dagsaktuella agerandet.
              Vi har domstolar som i huvudsak efter det att någonting har inträffat
              prövar det mot lagen.
            </seg>
            <seg n="996a0415">
              Det är viktigt att vi har ordning på det här och att vi gör rätt
              saker på rätt ställe. Om vi inte gör det kan inte väljarna utkräva
              ansvar. Om vi inte gör det luddar vi till begreppen och gör det
              hela omöjligt att hantera.
            </seg>
            <seg n="eb8c3b2b">
              Jag har hört kritik riktas mot maktdelningen i Sverige. Det har
              handlat om att statsministern måste ha stöd i parlamentet. Då
              väver man lite grann samman den lagstiftande och den exekutiva
              makten. Det har också handlat om hur domare utses. Men jag tror
              att vi aldrig tidigare har kommit i ett läge där det så uppenbart
              kan beskrivas så att vi försöker göra varandras arbete och att
              riksdagen försöker göra regeringens jobb. Då, om någon gång, rör
              vi till begreppen. Då, om någon gång, startar vi oreda. Därför
              tycker jag att man ska tänka sig mycket noga för innan man gör
              avsteg från denna ganska grundläggande och generella princip.
            </seg>
            <seg n="95dc1859">
              Jag ska säga några ord om de erkännandefrågor som vi har på bordet
              av olika skäl i dag. Den första är Palestina. Låt det vara väldigt
              tydligt att vad vi i Alliansen i grunden vill ha är en tvåstatslösning
              en tvåstatslösning som bygger på fred och samförstånd och som
              i det långa loppet bygger på samexistens mellan ett Palestina
              och ett Israel. Låt det vara väldigt tydligt att vi då också uttalar
              kritik mot båda sidor både i de fall som den palestinska sidan
              inte klarar av att hindra angrepp från palestinskt område mot
              Israel och när det handlar om de oproportionerliga överträdelser
              som ibland sker från israelisk sida gentemot Palestina.
            </seg>
            <seg n="2686df85">
              Jag tror inte att någon kan tycka att konflikten är speciellt
              upplyftande eller rolig. Men låt det göras klart att vi tror att
              det är i denna konflikt och hur vi kan medverka till lösningar
              av den som vårt stora engagemang ska ligga snarare än att vi ska
              diskutera om vi ska sätta en stämpel med erkännande på den ena
              eller den andra staten. Det är inte alldeles enkelt, och det är
              inte alldeles glasklart. Men vad som är glasklart är att vi måste
              verka för fred och för samförstånd i området. Vi är inte säkra
              på att det gynnas.
            </seg>
            <seg n="f8692b4b">
              Dessutom om vi nu inte är säkra på vad som gynnar freden tycker
              vi att det är rimligt att vi håller fast vid den konstitutionella
              grunden: Det är regeringen, och inte riksdagen, som uttalar sig
              i erkännandefrågorna.
            </seg>
            <seg n="9c658d1f">
              Om vi går till det som heter Sahariska arabiska demokratiska
              republiken eller Västsahara är det uppenbarligen så att socialdemokrater,
              sverigedemokrater, miljöpartister och vänsterpartister har bestämt
              sig för vad de vill göra. Oaktat de kriterier som finns och oaktat
              att detta inte är riksdagens uppgift är det nu dags att i något
              slags revolutionsromantik göra ett ställningstagande och ta ställning
              för ett erkännande.
            </seg>
            <seg n="c706ba60">
              Man kan ställa sig några frågor. Det finns ett område som är
              rätt väldefinierat. Det är det som Marocko har ockuperat. Är det
              helt givet att det finns en befolkning? Delar av Polisario sitter
              i Algeriet och inte i detta område i dag. Samtidigt ansöker man
              om att få möjligheten att företräda det. Man kan fundera på om
              det går att utöva någon sorts statsfunktioner i dag. Jag tror
              att också detta är svårt att säga.
            </seg>
            <seg n="4047d038">
              Återigen: Detta är regeringens uppdrag. Men det är klart att
              om vi skulle analysera det hela är det svårt att se att de grundläggande
              kriterierna är uppfyllda. Frågan är: Finns det någon sorts politisk
              implikation i detta? Skulle man kunna underlätta? Jag tror tyvärr
              inte det. Sverige skulle bli ganska ensamt.
            </seg>
            <seg n="21a98739">
              FN har länge ställt krav på det här och sagt att vi måste få
              en utveckling med en rättvis folkomröstning. Jag tycker att det
              är en bra utgångspunkt. Det är en hedervärd hållning att säga
              att vi måste rikta kritik mot båda håll. Vi måste lösa det här
              via en folkomröstning. Vi måste lösa det här på ett civiliserat
              sätt.
            </seg>
            <seg n="c562f60c">
              När vi nu säger att vi är tveksamma till erkännandet av Västsahara
              tycker jag att det är viktigt att också säga att Marocko inte
              är utan skuld. De måste tvingas att medverka till att en folkomröstning
              sker på riktiga och rättvisa grunder.
            </seg>
            <seg n="001bab27">
              Sedan har vi en annan erkännandefråga, och den gäller angreppet
              med kemiska stridsmedel i Anfalkampanjen. Här vill jag gärna rikta
              ett tack till den andra sidan i politiken för ett konstruktivt
              samarbete där vi kunde skriva oss samman och konstatera att de
              som har att bedöma detta, domstolar, forskare och debatten i det
              civila samhället, entydigt pekar på att det var ett folkmord.
              Det är en bedömning som vi delar, men det är inte ett beslut som
              riksdagen ska fatta. Det är inte ett beslut som fattas av några
              andra än de som har säkerställt vad det hela handlade om. Tack
              för ett konstruktivt samarbete i den frågan!
            </seg>
            <seg n="1d21b730">
              Herr talman! Jag inledde mitt anförande med att säga att jag
              hade velat vara på några torg. Jag tror att jag vill tillbaka
              till de där torgen därför att den här debatten tenderar att bli
              en fråga där vi avverkar träd i stället för att se skog. Jag tror
              att det finns en skog som är betydligt viktigare att se och lyfta
              frågan kring.
            </seg>
            <seg n="1bd55732">
              Det vi nu ser är naturligtvis någon sorts kamp mellan reformister
              och revolutionärer på den islamiska sidan. Det går att jämföra
              med det som hände 1917 i Ryssland där fel om jag får göra en värdering
              sida tog över revolutionen och därmed fördröjde utvecklingen i
              stora delar av Europa med 70 år. Därför är det nu viktigt att
              vi engagerar oss och på allvar funderar på vad vi ser på Tahrirtorget
              i dag och säger: Hur ska vi förhålla oss till detta?
            </seg>
            <seg n="22a0f1b6">
              Det är viktigt att alla vi demokratiska krafter sluter oss samman
              i ett nätverk. Jag vet att vi i grunden står skuldra vid skuldra
              här i riksdagen och har samma uppfattning. Låt oss därför inte
              bara hugga ned varje stam och bråka om varje trädkrona. Låt oss
              se skogen tillsammans och se vart det är på väg.
            </seg>
            <seg n="91b3a0ec">
              Herr talman! Med det vill jag yrka bifall till förslaget i utrikesutskottets
              betänkande. Jag inser det inte kommer att bli bifall till vår
              reservation vad gäller Västsahara. Därför avstår jag också från
              att yrka bifall till den utan yrkar bifall till förslaget i utskottets
              betänkande.
            </seg>
          </u>
          <note type="speaker" n="0d643e33">
            Anf. 112 URBAN AHLIN (S) replik:
          </note>
          <u who="urban_ahlin_9ad123" xml:id="i-945ea92d48b4a8c6-0" n="5090f447">
            <seg n="5bca69d6">
              Herr talman! Ulrik talade om revolutionsromantiker. Den enda
              revolutionsromantiker jag såg i den här salen var Ulrik som längtade
              till Tahrirtorget för att vara med, skapa historia och göra förändring
              i det verkliga livet. Jag tycker att det är en bra inställning,
              Ulrik. Du har faktiskt chansen att bidra till att göra just den
              förändringen.
            </seg>
            <seg n="85c12555">
              I mitt inledningstal talade jag om att det snart kommer att vara
              en mycket viktig omröstning i FN. Stöder Sverige att vi uppgraderar
              Palestinas status i Förenta nationerna? Vad kommer den borgerliga
              regeringen att göra? Kommer den att säga ja eller nej eller att
              avstå när omröstningen sker i generalförsamlingen? Längta inte
              tillbaka till Tahrirtorget för att skapa förändring! Ta chansen
              i dag! Ge mig ett svar!
            </seg>
          </u>
          <note type="speaker" n="7b54a33f">
            Anf. 113 ULRIK NILSSON (M) replik:
          </note>
          <u who="ulrik_nilsson_41b251" xml:id="i-149d86f546ec5492-1" n="3a576f5e">
            <seg n="7f208320">
              Herr talman! Jag tror att vi ska vara realistiska. Det finns
              viktigare rörelser och frågor än den här typen av symbolfrågor.
              Frågan bereds just nu. Det är snart dags att fatta ett beslut.
              Det råder ingen tvekan om att Sverige och Alliansen står bakom
              en utveckling mot fred, samarbete och samexistens i PalestinaIsrael-området.
            </seg>
            <seg n="f687e82e">
              Det är regeringen som har att fatta beslut. Jag har fullt förtroende
              för att den kommer att ta ställning på ett vettigt sätt. Om jag
              har fattat det hela rätt handlar mycket just nu om att försöka
              få en så enig linje som möjligt i Europeiska unionen när det gäller
              det här ställningstagandet.
            </seg>
            <seg n="61e21d90">
              Saker och ting utvecklas nästan under tiden vi står här och talar.
              Jag kan inte deklarera att man gör bu, bä eller bi, för att ta
              dina tre alternativ. Men var övertygad om att allt bygger på en
              övertygelse om att utvecklingen i Mellanöstern bäst främjas av
              fred mellan Israel och Palestina.
            </seg>
          </u>
          <note type="speaker" n="78143d33">
            Anf. 114 URBAN AHLIN (S) replik:
          </note>
          <u who="urban_ahlin_9ad123" xml:id="i-945ea92d48b4a8c6-1" n="5090f447">
            <seg n="78667c71">
              Herr talman! Det är väl ingen som tvekar om att fred och säkerhet
              gynnas bäst av fred och säkerhet mellan Israel och Palestina.
              Problemet är bara att vi har drivit den linjen under väldigt lång
              tid. Vi har ställt krav på israelerna att upphöra med bosättningarna
              och på att vi ska ha en fredsprocess och komma fram till ett fredsavtal.
              Den politiken har visat sig vara misslyckad. De som gynnas av
              den politik som Ulrik Nilsson företräder är ju extremisterna på
              den palestinska sidan och extremisterna på den israeliska sidan.
            </seg>
            <seg n="2235e04d">
              Om inte vi i omvärlden är beredda att hörsamma de krafter som
              vill ägna sig åt diplomati och fredsförhandlingar, det vill säga
              den palestinska myndigheten, och om de hela tiden får nobben gynnas
              Hamas. Vilken lärdom för framtiden kan man dra om det är missiler
              som skickas in över Israel som leder till att man kan sluta avtal?
              Det är klart att vi i omvärlden måste visa var vi lägger vår tyngdpunkt,
              och det ska naturligtvis vara på diplomati och fred.
            </seg>
            <seg n="7d53b4e1">
              Den palestinska myndigheten kommer till oss och säger: Vi vill
              ha en uppgraderad status. Vi vill använda FN-systemet för att
              driva våra frågor och våra krav. Då säger Ulrik Nilsson: Lita
              på oss! Vi är för fred och för säkerhet, och för fred och för
              säkerhet, och för fred och säkerhet.
            </seg>
            <seg n="414894ba">
              Men man fattar aldrig några beslut om vad man ska göra. I mitt
              inledningstal sade jag att det redan finns länder i Europeiska
              unionen som klart har deklarerat att de kommer att rösta ja, och
              det finns länder, bland annat Tyskland, som har deklarerat att
              de kommer att rösta nej. Den enda gemensamma linje som man någonsin
              kan uppnå är att man avstår. Menar Ulrik Nilsson att det är regeringens
              politik här? Är det för att Carl Bildt är i Bryssel och försöker
              få alla andra regeringar att avstå i den här omröstningen som
              han inte kan ge några svar?
            </seg>
            <seg n="323be02d">
              Var lite revolutionsromantiker nu, Ulrik! Du får ett nytt försök.
              Ska vi rösta ja, ska vi rösta nej eller ska vi avstå i generalförsamlingen?
              Vi måste väl kunna få ett svar av dig i alla fall.
            </seg>
          </u>
          <note type="speaker" n="18cd2b0d">
            Anf. 115 ULRIK NILSSON (M) replik:
          </note>
          <u who="ulrik_nilsson_41b251" xml:id="i-149d86f546ec5492-2" n="3a576f5e">
            <seg n="4b755fc6">
              Herr talman! Mycket hade jag kanske väntat mig, men knappast
              att få höra ironiserande från Socialdemokraterna för att vi skulle
              vara för fred och säkerhet. Jag vet att politik understundom handlar
              om att beskriva rör som ihåliga. Det kan man möjligen ironisera
              över, men jag tycker att det är viktigt att säga att vi vill använda
              den här möjligheten för att på bästa sätt främja freden, och jag
              vet att regeringen också står för det.
            </seg>
            <seg n="91825f7b">
              Om det är att rösta ja eller nej i FN:s generalförsamling måste
              man ta ställning till så nära målet som möjligt. Jag har fullt
              förtroende för att regeringen gör det. Jag förstår att Urban inte
              har det, men så är det. Jag kan tyvärr inte ta på mig regeringsansvaret.
              Varken du eller jag utser regeringen. Jag tycker att det är bra
              att regeringen har uppdraget, för annars blandar vi ihop rollerna.
            </seg>
          </u>
          <note type="speaker" n="d319b9f3">
            Anf. 116 VALTER MUTT (MP):
          </note>
          <u who="valter_mutt_7861ee" xml:id="i-3ac881c791f0fa1e-0" n="525ec24a">
            <seg n="b381abc1">
              Herr talman! För snart ett kvartssekel sedan, i februari 1988,
              inledde Saddam Husseins regim i Irak Anfal, som var en folkmordskampanj
              mot landets kurdiska befolkning. Under det dryga halvår som dessa
              systematiska massakrer i industriell skala pågick jämnades ett
              par tusen kurdiska byar med marken och minst hundratusen människor
              mördades. Staden Halabja utsattes för kemiska stridsmedel, och
              tusentals människor dog under ohyggliga plågor.
            </seg>
            <seg n="52f2e807">
              Världens ledare var inte omedvetna om vad som pågick utan kunde
              tvärtom följa skeendet via satellitbilder och iaktta hur den ena
              kurdiska byn efter den andra släcktes ned och bokstavligt talat
              försvann från kartan. Men för USA var det den gången viktigare
              att stödja Saddam Hussein i dennes krig mot Iran än att stå upp
              för folkrätten, och också den andra dåtida supermakten, Sovjetunionen,
              odlade vänskapliga förbindelser med diktatorn i Bagdad. Och FN:s
              kommitté för mänskliga rättigheter röstade nej till att fördöma
              Saddam Husseins Irak.
            </seg>
            <seg n="53b3ba4f">
              Det här ger ett mått på hur lång resan varit fram till dagens
              läge. De ytterst ansvariga för 1988 års folkmord i irakiska Kurdistan
              är nu dömda, och tvärs över alla partigränser slår utrikesutskottet
              i Sveriges riksdag nu fast i det betänkande vi i dag avhandlar
              att Anfal utgjorde ett folkmord. Vi visar med detta solidaritet
              med de överlevande liksom med offrens anhöriga och med hela det
              kurdiska folket, och vi bidrar till att skapa en världsordning
              där folkrätten väger tyngre än nävrätten och där massmördare aldrig
              någonsin kommer att kunna känna sig trygga.
            </seg>
            <seg n="9fa6c1cc">
              Herr talman! Mänskligheten har emellertid alltjämt en lång väg
              att vandra innan vi når fram till en global rättsstatlighet. Gång
              på gång ser vi hur också demokratier trampar på grundläggande
              mänskliga rättigheter. Enligt såväl Amnesty som den israeliska
              människorättsorganisationen BTselem ägnar sig Israel åt så kallade
              administrativa frihetsberövanden. I översättning betyder detta
              orwellska nyspråk att människor, också barn, fängslas utan föregående
              rättegång och utan att få reda på varför de frihetsberövas. De
              utsätts inte sällan, enligt Amnesty, för elchocker och annan tortyr.
              Sverige bör driva på för att FN:s tortyrkommitté ska utreda dessa
              anklagelser och bringa klarhet i om Israel bryter mot den tortyrkonvention
              som de själva har ratificerat.
            </seg>
            <seg n="45c453b3">
              De illegala bosättningarna på ockuperad palestinsk mark fortsätter
              att expandera, och det gigantiska murbygget, nu bara överträffat
              av kinesiska muren, fortsätter att slå sönder palestinska familjers
              vardag. Sverige måste kraftfullt i internationella forum påminna
              om att Haagdomstolen 2004 slog fast att Israels murbygge strider
              mot folkrätten.
            </seg>
            <seg n="fd77df81">
              Den svenska regeringen måste vidare arbeta aktivt inom EU för
              att förhindra den planerade uppgraderingen av handelsförbindelserna
              mellan EU och Israel så länge Israel inte uppfyller sina förpliktelser
              enligt vare sig associeringsavtalet eller internationell lag.
            </seg>
            <seg n="a4554718">
              Sverige bör förbjuda all vapenimport från Israel och omedelbart
              kalla hem vår militärattaché i Tel Aviv samt avbryta allt militärt
              samarbete. Samarbete med en ockupationsmakts väpnade styrkor är
              behäftat med djupa moraliska implikationer.
            </seg>
            <seg n="c9ec67ce">
              Miljöpartiet stöder en stärkt ställning för Palestina i FN, och
              vi anser att Sverige bör erkänna Palestina som stat. Vi anser
              att detta vore ett naturligt steg mot den tvåstatslösning som
              skulle kunna skänka de palestinska och israeliska folken den varaktiga
              fred som båda folken längtar efter.
            </seg>
            <seg n="76148751">
              Alla former av militärt våld mot civilbefolkning måste fördömas.
              Är man mycket stark måste man vara mycket snäll, för att låna
              ett uttryck från Astrid Lindgren, och som den i särklass starkaste
              parten har Israel självfallet huvudansvaret för att bryta dagens
              våldsspiraler. Det är av avgörande betydelse att blockaden av
              Gaza hävs så att en ekonomisk utveckling kan komma till stånd
              och börja dra upp människor ur vanmaktsträsket.
            </seg>
            <seg n="10386555">
              Herr talman! Den nyss spirande arabiska demokrativåren har enligt
              somliga bedömare övergått i dyster höst. Jag tror det här är en
              något kort analys där man utgår från att framgångar för islamiskt
              orienterade partier automatiskt leder till att den späda demokratin
              vissnar. Det är tillfredsställande att vi i det här betänkandet
              konstaterar att partier med islamisk grund inte utgör någon homogen
              riktning, lika lite som till exempel kristdemokratiska partier
              i Europa kan dras över en kam.
            </seg>
            <seg n="9f9f2215">
              Det är också viktigt att komma ihåg att internationellt samarbete
              aldrig kan reduceras till enbart relationer mellan stater, utan
              att det i hög och växande grad också handlar om att civilsamhällen,
              liksom kommuner och andra understatliga nivåer, utvecklar kontakter
              med varandra. Det är bra att regeringen, jämfört med 2010, tredubblat
              det svenska biståndet till regionen och att detta i huvudsak inriktas
              på demokratiska processer och samhällsbyggnad. Arbetet med jämställdhet
              och kvinnors rättigheter bör ges fortsatt hög prioritet.
            </seg>
            <seg n="35a44778">
              Det är även av stor vikt att nya arbetstillfällen skapas och
              att den skyhöga ungdomsarbetslösheten börjar sjunka. Risken är
              annars uppenbar att demokratiseringen för stora grupper blir liktydig
              med kaos och fallande välstånd.
            </seg>
            <seg n="57d4e1be">
              I såväl Nordafrika som Mellanöstern finns enorma tillgångar av
              förnybar energi i form av både solenergi och vindkraft, och här
              finns goda förutsättningar för europeisk-arabiskt samarbete. Men
              det är avgörande att detta designas som winwin och inte helt styrs
              av ett litet antal västerländska multinationella koncerner. Såväl
              arbetstillfällen som ekonomiska överskott måste spridas brett
              över hela Medelhavsregionen.
            </seg>
            <seg n="d94c52e5">
              Herr talman! I Syrien biter sig Assadregimen envetet kvar och
              tvekar inte att föra krig mot den egna befolkningen, vilket lett
              till en militarisering av motståndet och tilltagande våldsspiraler.
              Flyktingströmmarna sväller, såväl inom landet som till grannländerna,
              och det är viktigt att Sverige fortsätter att bidra generöst med
              humanitär hjälp till flyktinglägren och påverkar andra EU-länder
              att göra detsamma.
            </seg>
            <seg n="3063628a">
              Som ett litet alliansfritt land med lång tradition av fredsmedling
              har Sverige ett bjudande ansvar att i nära samarbete med FN:s
              sändebud Lakhdar Brahimi stå i aktiv dialog med olika relevanta
              aktörer. Det är av stor vikt att Utrikesdepartementet avsätter
              resurser för detta.
            </seg>
            <seg n="eb27056d">
              Herr talman! Miljöpartiet anser, i likhet med utskottsmajoriteten,
              att Sverige snarast bör erkänna Sahariska arabiska demokratiska
              republiken, i dagligt tal Västsahara, som en fri och självständig
              stat. Sverige bör även verka för detta inom EU.
            </seg>
          </u>
          <note n="b8a2b6e4">
            Herr talman! Jag vill avslutningsvis yrka bifall till reservationerna
            4, 7, 10, 12 och 22.
          </note>
          <note type="speaker" n="9bf0200b">
            Anf. 117 FREDRIK MALM (FP):
          </note>
          <u who="unknown" xml:id="i-def64a1fa4238f3b-11" n="516979bd">
            <seg n="ff456f45">
              Herr talman! Jag vill börja med att yrka bifall till förslaget
              i betänkandet. Det handlar om ett antal motioner som har skrivits
              under de senaste riksmötena rörande utvecklingen i Mellanöstern
              och Nordafrika. Jag vill beröra en del av de länder, konflikter
              och händelser som tas upp i betänkandet. Det är ganska brett och
              lite halvspretigt, och det är många motioner, en hel rad reservationer
              och en rad olika konflikter, så det är svårt att täcka in precis
              allting, men jag ska försöka gå igenom en del saker som jag tycker
              är viktiga.
            </seg>
            <seg n="4db3e6a1">
              Jag vill börja med en händelse som ägde rum långt före den arabiska
              våren, nämligen när Saddam Hussein iscensatte sin egen arabiska
              vår gentemot Kurdistan våren 1988. Det var en helt annan arabisk
              vår än den vi har sett nu med frihetstörstande människor som protesterar
              på Tahrirtorget och på andra håll. Två av offren för Saddam Husseins
              arabiska vår träffade jag 2005 när jag besökte Halabja i södra
              Kurdistan. Det var Hamide Hassan Mohammad och hennes son Woria.
              Hamide får två dagar varje månad 15 sprutor utskrivna med mycket
              starka doser medicin som hon måste ta för att över huvud taget
              kunna andas. Diktatorns biokemiska brygd har frätt sönder inte
              bara utsidan av hennes kropp utan också insidan. Hon har utfört
              fem ögonoperationer och otaliga operationer på resten av kroppen.
              Hennes son Woria som var två år när Halabjamassakern ägde rum
              levde nu, 1718 år senare, under ständig ångest. Han hade koncentrationssvårigheter,
              och han hade ingen framtidstro.
            </seg>
            <seg n="eafb8751">
              Det är inte bara för Hamides och Worias upprättelse utan för
              alla andra offer för Saddam Husseins rasistiska, fascistiska,
              militaristiska och arabnationalistiska krigföring gentemot det
              kurdiska folket som de ställningstaganden är viktiga som vi gör
              i detta betänkande i utrikesutskottet om att det var ett folkmord
              som iscensattes. Tack och lov är det inte många som förnekar Saddam
              Husseins folkmord gentemot den kurdiska befolkningen, men ställningstagandet
              i detta betänkande är viktigt.
            </seg>
            <seg n="1bf0e8d2">
              Det är inte viktigt bara för offrens upprättelse. Det är viktigt
              också för att Irak i dag är på väg mot en utveckling som mycket
              väl kan resultera i förnyat våld mot Kurdistan från Bagdadregimens
              sida. Det är för att i framtiden kunna skapa internationellt stöd
              för Kurdistan och det kurdiska självstyret i norra Irak som det
              är mycket, mycket viktigt. Jag ville inledningsvis säga detta,
              herr talman.
            </seg>
            <seg n="e013992b">
              Därifrån går jag till den konflikt som givetvis just nu är den
              allra mest centrala konflikten att förhålla sig till och försöka
              hitta en lösning på, nämligen det dödande som pågår i Syrien.
              Det medför flyktingströmmar, enorma humanitära katastrofer och
              är en konflikt som regionaliseras dels gentemot Libanon, där spänningarna
              nu ökar, dels gentemot Kurdistan, där konflikten redan är regional.
            </seg>
            <seg n="b7163022">
              Omvärlden måste agera mer kraftfullt. Det tydligaste budskapet
              måste vara att det inte går att bygga en framtid i Syrien om Bashar
              al-Assad sitter vid makten. Det måste vara det allra mest centrala
              budskapet att sända. Det finns ingen framtid för Syrien med Bashar
              al-Assad kvar vid makten. Det innebär att omvärlden måste pressa
              Kina och Ryssland i FN. Det innebär också att vi måste vara tydliga
              med att de rebeller inom den fria syriska armén och inom andra
              grupperingar som nu bekämpar Bashar al-Assad inte nödvändigtvis
              heller är Guds bästa barn. Därför måste man sätta press på Qatar,
              Saudiarabien och andra stater att inte understödja sunnitiskt,
              extremistiskt, jihadistiskt våld i Syrien. Man måste kunna hålla
              dessa två tankar i huvudet samtidigt.
            </seg>
            <seg n="1df7503f">
              Den viktigaste allierade för regimen i Syrien är Iran, vilket
              för oss vidare till en annan fråga i regionen, nämligen frågan
              om den islamiska republiken Iran och dess nuvarande regim. Det
              är en regim som hänger sina invånare i lyftkranar, torterar journalister,
              tvingar kvinnor att leva som andra klassens invånare, sponsrar
              global och regional terrorism, förnekar Förintelsen och hotar
              att utrota staten Israel.
            </seg>
            <seg n="62a2bea2">
              Detta gör, nota bene, den iranska regimen utan att förfoga över
              kärnvapen. Vi kan ju fundera över vad en sådan regim är i stånd
              att göra om den i framtiden dessutom förfogar över världens farligaste
              vapen. Att förhindra Iran att utvecklas till kärnvapenmakt är
              mycket viktigt och den kanske mest centrala frågan för stabilitet
              i regionen de kommande tio, femton, tjugo åren. Den är minst lika
              viktig som fred mellan Israel och Palestina.
            </seg>
            <seg n="31d5a3be">
              Därför är det nödvändigt med hårda sanktioner mot Iran, vilket
              utskottet också välkomnar. Det är viktigt att pressa Iran till
              att sätta sig vid förhandlingsbordet vad gäller landets kärntekniska
              program. Iran agerar destruktivt i Mellanösternregionen, inte
              minst genom det politiska stödet till den nuvarande regeringen
              i Irak, men också genom stödet till Bashar al-Assad och olika
              väpnade grupperingar.
            </seg>
            <seg n="01183f1b">
              Vilka är då de andra väpnade grupperingarna, herr talman? Det
              är till exempel olika terroristgrupper som opererar på Gazaremsan,
              inte nödvändigtvis främst Hamas på senare tid utan Islamiska Jihad
              och olika typer av salafistiska, extremistiska, terroristiska
              palestinska grupper. De får finansiellt stöd från Iran. De får
              politiskt stöd från Iran. De får militärt stöd från Iran. Det
              är den upptrappade missil- och raketbeskjutningen de senaste månaderna
              som har lett fram till det senaste kriget på Gazaremsan.
            </seg>
            <seg n="8d1aa9aa">
              Det är inte några vanliga petflaskor som skjuts i väg från Gazaremsan.
              Ibland låter det i debatten som att det palestinska motståndet
              mot staten Israel på Gazaremsan består av någon sorts hemsnickrade
              raketer som åker lite kors och tvärs varav de flesta landar i
              öknen. Det beskrivs ungefär som att det inte är något större problem.
            </seg>
            <seg n="0d03d49b">
              De Fire-5-missiler som avfyrades från Gazaremsan under det senaste
              kriget väger ett ton. Bara stridsspetsarna väger 175 kilo och
              är iranskproducerade. De är sex meter långa och förs in genom
              en mycket omfattande logistik från Iran, via Sudan, genom Sinaihalvön,
              genom tunnlarna och in på Gazaremsan. De har sju och en halv mils
              räckvidd. Dessa iranskproducerade missiler som palestinska terrorister
              i Gaza förfogar över kan i dag nå Israels mest tätbefolkade område,
              Tel Aviv-regionen. Det är viktigt att förstå detta när man diskuterar
              Gazakriget.
            </seg>
            <seg n="b3c2e4d7">
              Det kommer meterlånga kravlistor på Israel från oppositionen,
              men på den palestinska sidan kan man inte ställa det enkla kravet
              att inte avfyra missiler som väger ett ton styck mot Tel Aviv.
              Man hade kunnat förvänta sig från oppositionen, från Miljöpartiet,
              att de skulle vara tydliga med att inte acceptera den typen av
              attacker mot civilbefolkade områden.
            </seg>
            <seg n="49c82cb8">
              Men Palestina är inte bara Gaza. Palestina är också Västbanken,
              och där är verkligheten en annan. Det är mycket viktigt, herr
              talman, att tillstå och vara tydlig med det. Det enda sättet att
              långsiktigt lösa konflikten mellan Israel och palestinierna är
              att det bildas en palestinsk stat. Det måste till en tvåstatslösning,
              och vår uppfattning i Alliansen är Folkpartiet biträder givetvis
              den uppfattningen att en palestinsk stat ska bildas på basis av
              de resolutioner som finns i FN, 242 och andra.
            </seg>
            <seg n="b76670b9">
              1967 års gränser, Västbanken, Gazaremsan, östra Jerusalem som
              huvudstad vi har ingen annan uppfattning. Visst kan vi trycka
              på knappar här, eller man kan göra det i New York, men det betyder
              inte att saker och ting kommer att förändras eller förbättras
              på plats på Västbanken förrän det finns ett fredsavtal. Förutsättningen
              för att en palestinsk stat ska kunna överleva också till dagen
              därpå är att det finns ett fredsavtal mellan den palestinska myndigheten
              och Israel.
            </seg>
            <seg n="5734e11a">
              Vi i Folkpartiet är, vilket vi deklarerade häromdagen, mycket
              villiga att diskutera frågan om en uppgradering av Palestinas
              status i FN. Vi ser inte problem med en uppgradering. Vi tycker
              att en uppgradering vore ett sätt att stödja Mahmoud Abbas arbete
              på Västbanken. Det skulle ge honom och den palestinska myndigheten
              en starkare legitimitet, vilket de behöver gentemot Hamas samt
              för att signalera till Israel att vi är besvikna över att det
              görs för lite från israelisk sida för att underlätta palestiniernas
              liv på Västbanken. Det är viktigt att stödja de pragmatiska krafterna
              inom det palestinska samhället. Det vill vi i Folkpartiet bidra
              till.
            </seg>
            <seg n="570c9247">
              Därmed uppstår frågan hur Sverige ska rösta i morgon om denna
              fråga går till omröstning i FN:s generalförsamling. Ja, det vet
              vi inte ännu eftersom man förhandlar ända in i det sista. Det
              beror lite grann på vad som kommer att stå i texten. Vi har ännu
              inte sett något slutgiltigt resolutionsförslag. När det gäller
              sakfrågan har vi i Folkpartiet deklarerat att vi kan tänka oss
              en uppgradering av Palestinas status i FN. När det handlar om
              att erkänna Palestina som stat förutsätter det att det i grunden
              finns ett fredsavtal.
            </seg>
            <seg n="6eeca011">
              I detta sammanhang blir jag, herr talman, lite förvånad. På s.
              46 i betänkandet finns en reservation från Miljöpartiet. Det är
              reservation nr 4. De två första meningarna i reservationen lyder:
              Alltsedan 1948 är Palestina ockuperat av Israel. Således är konflikten
              mellan Israel och Palestina nu inne på sitt 8:e decennium. Jag
              har funderat på vad Miljöpartiet egentligen menar. Alltsedan 1948
              är Palestina ockuperat av Israel. Innebörden av det brukar från
              dem som framför denna uppfattning vara att staten Israel inte
              har rätt att existera.
            </seg>
            <seg n="ed18aef8">
              Det är möjligt att det är det som Miljöpartiet menar, men jag
              tror inte det. Jag har fullt förtroende för att Miljöpartiet anser
              att Israel har rätt att existera. Det är dock mycket förvånande
              att ett parti som har en lång kravlista rörande Israel uppenbarligen
              inte har koll på de mest fundamentala årtalen när man talar om
              1967 års gränser. Det tycks som om Miljöpartiet vill gå tillbaka
              till delningsplanen 1947. Det är lite oklart, men det finns möjlighet
              för Miljöpartiet att gå upp i talarstolen och klargöra vad man
              menar med de skrivningarna.
            </seg>
            <seg n="cad27188">
              Det finns ytterligare några frågor i detta betänkande, herr talman.
              Ett område som ingen talare har diskuterat gäller utvecklingen
              i Turkiet. Utvecklingen i Turkiet har de senaste åren sysselsatt
              riksdagens utrikesutskott ganska mycket. Vi tvingas att ständigt
              sysselsätta oss med turkiska massarresteringar och andra typer
              av övergrepp som sker i Turkiet. Därför är det viktigt att i detta
              sammanhang påpeka att det inte kommer att gå att demokratisera
              Turkiet så länge den turkiska statsmakten ägnar sig åt att massarrestera
              kurdiska politiker och på olika sätt omöjliggör för kurderna att
              bygga upp ett fungerande civilt samhälle. Det kommer inte heller
              gå att på allvar demokratisera Turkiet om inte den turkiska statsmakten
              på allvar börjar att på ett mer förutsättningslöst sätt diskutera
              vad som hände under första världskriget och det armeniska folkmordet.
              Det krävs en förändring i Turkiet, i mentalitet och i attityd
              från den turkiska regeringens sida, de ledande turkiska partiernas
              sida och även från det turkiska civila samhällets sida, för att
              på allvar diskutera dessa centrala frågor.
            </seg>
            <seg n="9655c974">
              Europeiska unionen förhandlar med Turkiet om ett medlemskap.
              De förhandlingarna har gått trögt. Egentligen är det bara ett
              kapitel av 35 som har slutförts i förhandlingsprocessen med Turkiet.
              Ett antal kapitel får inte öppnas och ett antal kapitel får inte
              stängas efter beslut i Europeiska rådet för ett antal år sedan.
              Men faktum kvarstår att Turkiet givetvis ska kunna bli fullvärdig
              medlem i Europeiska unionen när Turkiet har uppfyllt de kriterier
              som ställs. Det är viktigt att vara tydlig i den frågan också.
              Vi vill inte stänga dörren för ett turkiskt EU-medlemskap, men
              vi förväntar oss betydligt mer från turkisk sida när det handlar
              om reformer för mänskliga rättigheter, för civila friheter och
              för att kurderna också ska få leva och omfattas av sina rättigheter,
              precis som andra människor i världen får göra.
            </seg>
          </u>
          <note n="1e0b0302">
            I detta anförande instämde Ismail Kamil (FP).
          </note>
          <note type="speaker" n="74121ac5">
            Anf. 118 URBAN AHLIN (S) replik:
          </note>
          <u who="urban_ahlin_9ad123" xml:id="i-945ea92d48b4a8c6-2" n="5090f447">
            <seg n="80676d86">
              Herr talman! Jag skulle vilja ägna en liten stund åt det som
              Fredrik Malm talade om, nämligen Saddam Husseins fruktansvärda
              kemvapenattack mot den kurdiska befolkningen i Halabja. Vi är
              många socialdemokrater som har varit där, besökt museet och träffat
              människor som har drabbats av dessa fruktansvärda attacker.
            </seg>
            <seg n="21cbfb8c">
              Vi socialdemokrater, Vänsterpartiet och Miljöpartiet har under
              en lång tid välkomnat det erkännande av folkmordet som har skett,
              det vill säga att domstol i Irak har dömt personer för att ha
              utfört folkmordet, Kemiske Ali bland annat. Vi har också läst
              hur Human Rights Watch, Amnesty och andra organisationer tydligt
              och klart deklarerat att detta var ett folkmord. Därför har vi
              också väckt motioner om att vi välkomnar erkännandet. Vi har varit
              glada över att utskottet enigt har skrivit att man konstaterar
              att det var ett folkmord.
            </seg>
            <seg n="24e153bb">
              Vad som förvånar mig är att Fredrik Malm försöker framstå som
              att det är han som har varit drivande i att få fram den texten.
              Ingenting kan vara mer felaktigt. Det är Socialdemokraterna, Vänsterpartiet
              och Miljöpartiet som i motioner har drivit frågorna. Jag tycker
              inte att Fredrik Malm ska uppträda i lånta fjädrar bara för att
              vi har en viss publik i kammaren just nu.
            </seg>
            <seg n="7a7da686">
              Det var ett fruktansvärt folkmord. Sveriges riksdag har nu enhälligt
              sagt att det var ett folkmord. Gott så.
            </seg>
            <seg n="58ba3ebb">
              Vad gäller Palestina är vi naturligtvis kritiska till att Hamas
              har skickat i väg missiler som har kommit från Iran. Jag tog också
              upp det i mitt inledningsanförande. Det lustiga är att missilerna
              har skapat ett slags terrorbalans där israelerna ingår avtal med
              Egypten som i sin tur ingår avtal med Hamas. Samtidigt försöker
              den palestinska myndigheten och Abbas gå den diplomatiska och
              fredliga vägen.
            </seg>
            <seg n="c029eb85">
              Varför kan inte Fredrik Malm vara tydlig med vilka han vill stödja?
              Är det de palestinier som är för en fredlig förhandling i stället
              för de som använder missilerna? Varför kan vi inte få ett svar?
              Ja eller nej i FN:s generalförsamling?
            </seg>
          </u>
          <note type="speaker" n="4ee2f88a">
            Anf. 119 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-12" n="516979bd">
            <seg n="bc59a383">
              Herr talman! Urban Ahlin måste ha lyssnat dåligt. Han tar upp
              en massa saker som jag över huvud taget inte på något sätt berörde
              i mitt anförande.
            </seg>
            <seg n="1e3edeeb">
              Jag är mycket glad över att denna enighet finns om folkmordsfrågan
              i Irak. Att Urban Ahlin inte tar upp frågan i sitt eget anförande
              han nämnde inte ens Syrien i sitt anförande, vilket är förvånande
              kan ändå inte vara skäl för att på något sätt inte vilja tydliggöra
              denna enighet som finns i kammaren nu. Det är oerhört viktigt
              att den kurdiska frågan inte på något sätt partipolitiseras, vilket
              jag upplever att Urban Ahlin försöker göra.
            </seg>
            <seg n="a25a16a1">
              Det Urban Ahlin argumenterar för i fråga om Palestina är precis
              det jag nämnde i mitt anförande. Det är precis Folkpartiets uppfattning.
              Vi står för en tvåstatslösning efter ett fredsavtal. Vi menar
              att de ansträngningar som har gjorts på Västbanken av den palestinska
              myndigheten, PLO och Fatah under Mahmud Abbas ledning och Salam
              Fayyad som ekonomiskt ansvarig har varit omfattande. Vi anser
              att det är viktigt att premiera de framsteg som har gjorts också
              för att stärka den palestinska myndigheten gentemot Hamas.
            </seg>
            <seg n="75f69bd0">
              Dessutom tror jag att signalen till det israeliska politiska
              landskapet är viktigt. Det finns krafter i Israel i dag som blir
              stärkta av detta, möjligen kommer israeliska mer radikala partier
              som inte söker fred att kortsiktigt försöka exploatera detta i
              valrörelsen. Men på längre sikt är jag övertygad om att detta
              är viktigt för den mer fredsinriktade opinion som finns i Israel.
            </seg>
          </u>
          <note type="speaker" n="3ced59b1">
            Anf. 120 URBAN AHLIN (S) replik:
          </note>
          <u who="urban_ahlin_9ad123" xml:id="i-945ea92d48b4a8c6-3" n="5090f447">
            <seg n="eec4360f">
              Herr talman! Fredrik Malm talar vitt och brett om att han är
              beredd att stödja de moderata krafter i Palestina som vill ha
              fredsförhandlingar. Han vill hellre ta avstånd från dem som skickar
              missiler.
            </seg>
            <seg n="e2c9a31d">
              Vad tycker den svenska regeringen när FN:s generalförsamling
              ska fatta beslut om resolutionen att ge Palestina en uppgraderad
              status? Folkpartiet var ute i medierna häromdagen och sade att
              man hade ändrat sig och var beredd att stödja detta. Säg då att
              man driver kravet att den svenska regeringen ska säga ja, i stället
              för att säga att man tittar på frågan och att man arbetar med
              texten ända fram i det sista.
            </seg>
            <seg n="2ff7347a">
              Hur kommer det sig att länder som Spanien, Portugal, Österrike,
              Finland, Danmark, Luxemburg, Malta och Irland i dag har meddelat
              att de är beredda att rösta ja till liggande resolutionsutkast
              medan Tyskland har sagt att de kommer att rösta nej? Det är inte
              underligt att vi i oppositionen undrar vad Sveriges regering tycker.
              Ni ledamöter som företräder de borgerliga partierna verkar veta
              minst vad er egen regering tänker rösta för i generalförsamlingen.
              Har ni någon kontakt med regeringen och vår FN-delegation?
            </seg>
            <seg n="64a9e534">
              Vad har svensk politik för syfte? Är det att rösta ja, nej eller
              avstå i fråga om den resolution som ska avgöras i FN:s generalförsamling?
              Vi måste väl kunna få ett svar från politiker som företräder den
              borgerliga regeringen. I stället står ni här och säger att ni
              är för fred och säkerhet och att ni vill stödja de moderata krafterna.
              Ja, det finns ett enkelt sätt att göra det, nämligen att tydligt
              och klart deklarera att Sverige avser att rösta ja till den resolution
              som finns i FN:s generalförsamling precis som mängder av andra
              EU-länder har gjort. Vad är det som gör att ni är så försiktiga?
            </seg>
          </u>
          <note type="speaker" n="688b4d02">
            Anf. 121 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-13" n="516979bd">
            <seg n="ba2f0c23">
              Herr talman! Det blir inte bättre, Urban, för att man höjer rösten.
              Jag tror att vi på ett sansat sätt kan diskutera detta. Du har
              varit med i politiken några år längre än jag. Jag har varit med
              i 20 år, och du har säkert varit med i 30 år. Då vet du att när
              det förhandlas och diskuteras, när texter stöts och blöts, olika
              skrivningar jämförs med varandra, kommer man ibland inte i mål
              dagen före utan man kommer i mål i morgon. Det är politikens verklighet.
            </seg>
            <seg n="df25a3ec">
              En sådan resolutionstext kan inte godkännas in blanko utan man
              vill veta exakt hur skrivningarna ser ut. Man vill veta vad det
              refereras till, vilka avtal det refereras till. Det kan vara så
              att det i en resolutionstext förs in krav på bilaterala erkännanden.
              Det är något som vi i Folkpartiet inte stöder. Vi har varit tydliga
              med att vi vill se ett fredsavtal före erkännandet om en palestinsk
              stat. Det kan finnas andra referenser i sådana texter.
            </seg>
            <seg n="47077be0">
              Det är lätt att som opposition i riksdagen vifta med plakat eller
              ställa sig utanför Konsum i Skövde och vifta med plakat och säga
              Erkänn Palestina!, men det är lite svårare i verkligheten när
              man i regeringsställning har att diskutera texterna, stöta och
              blöta olika argument och försöka sy ihop majoriteter med andra
              länder i EU-kretsen. Jag tror att Urban Ahlin kommer att få ett
              besked i morgon. Det besked vi kan ge dig i dag är att vi kan
              rösta ja, nej eller avstå från att rösta. För övrigt tror jag
              att Tyskland avstod från att rösta, inte att de röstade nej.
            </seg>
          </u>
          <note type="speaker" n="62abaaf2">
            Anf. 122 VALTER MUTT (MP) replik:
          </note>
          <u who="valter_mutt_7861ee" xml:id="i-3ac881c791f0fa1e-1" n="525ec24a">
            <seg n="d6d4d230">
              Herr talman! Jag måste först passa på att svara på de frågor
              jag fick.
            </seg>
            <seg n="c9ec8a8f">
              Jag håller med Fredrik Malm om att det är en olycklig formulering:
              Alltsedan 1948 är Palestina ockuperat av Israel. Men Fredrik Malm
              vet mycket väl att Miljöpartiet har stått för en tvåstatslösning.
              Vi har aldrig stått för något maximalistiskt, att Israel inte
              ska få finnas och så vidare. Det är så tydligt om du sätter dig
              in i vad som sägs i våra officiella dokument genom alla år.
            </seg>
            <seg n="92e45b62">
              Det är just genom att ställa krav på Israel att de inte ska bryta
              mot internationell rätt detta att internationella domstolen i
              Haag tydligt säger att den 700 kilometer långa muren är folkrättsvidrig
              och så vidare som vi gröna menar att man maximerar de långsiktiga
              överlevnadsmöjligheterna för Israel. Jag säger ungefär samma sak
              som en av mina förebilder, den nyligen bortgångna svensk-judiska
              journalisten Cordelia Edvardson, sade.
            </seg>
            <seg n="12a235d6">
              Jag delar den varning som Fredrik Malm hade i sitt anförande
              för att regeringen i Bagdad börjar centralisera makten igen på
              ett ganska oroväckande sätt, trots den federativa status som i
              en folkomröstning i Irak 2005 röstades igenom med stor majoritet.
              Det är därför som Miljöpartiet har lämnat en reservation, nr 12,
              om att det nu är viktigt att Sveriges regering både direkt mot
              irakiska företrädare och i internationella forum står upp för
              detta. Det är viktigt att Iraks federativa status bevaras inte
              bara på papperet utan i verkligheten.
            </seg>
            <seg n="c015b047">
              Jag får nästan intrycket att du tänker rösta för vår reservation
              12, men så väl är det väl inte.
            </seg>
          </u>
          <note type="speaker" n="a1f51f32">
            Anf. 123 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-14" n="516979bd">
            <seg n="59a5403a">
              Herr talman! Jag var ju något förbryllad över Miljöpartiets skrivning
              i reservationen: Alltsedan 1948 är Palestina ockuperat av Israel.
              Då tänkte jag att man kanske bara hade skrivit fel årtal och att
              det borde stå: Alltsedan 1967 är Palestina ockuperat av Israel.
              Men då läser jag nästa mening: Således är konflikten mellan Israel
              och Palestina nu inne på sitt 8:e decennium.
            </seg>
            <seg n="8b7db77a">
              Det ska i och för sig påpekas att Palestina ockuperades 1948
              så är det ju men inte av Israel. Västbanken ockuperades av Jordanien,
              och Gazaremsan ockuperades av Egypten. Det må vara hänt att man
              förväxlar länder. Jag vet inte vad det kan bero på, men jag tycker
              inte att det räcker att säga att det var en olycklig formulering.
              Det handlar ändå om en grundläggande princip i denna konflikt,
              att det vi samlas kring är möjligheten för en palestinsk stat
              att upprättas enligt 1967 års gränser, inte 1948 års gränser.
              Men det är bra att det klargörandet kommer.
            </seg>
            <seg n="b22f4520">
              När det handlar om utvecklingen i Irak därefter är det med stor
              oro man nu följer den, och det av flera skäl. Dels finns de centralistiska
              tendenserna, som Valter talar så mycket om. Dels finns det ett
              ökat inflytande från Iran i Irak, vilket inte är särskilt konstigt
              eftersom regeringspartiet och den dominerande shiitiska befolkningen
              har vissa kulturella, religiösa och politiska band med Iran. Det
              är naturligt att Iran kommer att öka sin leverage, eller sitt
              inflytande, i Irak. Men vi ser nu att detta tar en vändning som
              på sikt eller även i närtid kan hota det kurdiska självstyret,
              så det är väldigt viktigt att vi står upp för detta.
            </seg>
          </u>
          <note type="speaker" n="e6c8b4ef">
            Anf. 124 VALTER MUTT (MP) replik:
          </note>
          <u who="valter_mutt_7861ee" xml:id="i-3ac881c791f0fa1e-2" n="525ec24a">
            <seg n="adeb8beb">
              Herr talman! Det blir plötsligt två diskussioner här.
            </seg>
            <seg n="11ef85ca">
              Ja, det är klart att det är 1967 års gränser, och ingenting annat,
              när vi talar om tvåstatslösningen. Vi hanterar stora textfloder,
              och det händer ibland att det smyger sig in fel. Jag vill bara
              tydliggöra det.
            </seg>
            <seg n="8183f132">
              För att gå tillbaka till frågan om Iraks federativa status förstår
              jag fortfarande inte riktigt. Man börjar fingra på den från Bagdad,
              och vi tycker att det är viktigt. Jag ber om ursäkt om jag kanske
              börjar bli trött, men jag förstår inte riktigt varför det inte
              skulle kunna vara tydligare i betänkandetexten. Vi har lämnat
              den här reservationen därför att vi tycker att det är väldigt
              viktigt att det inte blir någon glidning i fråga om den federativa
              statusen, som fick ett så massivt stöd i folkomröstningen i Irak
              2005. Det är viktigt att omvärlden tydliggör för centralregeringen
              i Bagdad att den statusen ska upprätthållas.
            </seg>
          </u>
          <note type="speaker" n="7fac026c">
            Anf. 125 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-15" n="516979bd">
            <seg n="c7cfb2a8">
              Herr talman! Mycket kort: Det är bra att vi har fått ett klargörande
              att det är 1967. Det bör då föranleda en följdändring i meningen
              därpå, att konflikten är inne på sitt femte decennium i stället
              för åttonde.
            </seg>
            <seg n="c0469f19">
              När det handlar om Irak är det precis så som jag nämnde. Tydliggörandet
              av karaktären och benämningen av det folkmord som den kurdiska
              befolkningen utsattes för är viktiga inte bara för upprättelse
              för offren utan för att mobilisera ett internationellt stöd för
              Kurdistanregionen i norra Irak. Det är mycket viktigt. Det är
              också mycket viktigt att se de tendenser som finns i Irak i dag
              med en utveckling mot ett alltmer auktoritärt styre under Nouri
              al-Maliki och hans partis ledning. Det är viktigt att förstå det
              inflytande som Iran har på utvecklingen i Irak.
            </seg>
            <seg n="7c728bc0">
              Därtill finns det flera saker man kan göra för att stödja det
              federala projektet i norra Irak. Sverige har ju gjort en sak,
              och det är att vi har öppnat ett konsulat. Vi har nu en officiell
              diplomatisk närvaro i Erbil. Vi ökar våra ekonomiska kontakter
              och vårt ekonomiska utbyte med området. Vi har också löst ut de
              frågor där det har varit vissa tvister mellan den svenska regeringen
              och Kurdistans regionala regering, rörande till exempel återtagandeavtal
              och vad som händer med emigranter som inte får uppehållstillstånd
              i Sverige.
            </seg>
            <seg n="28ea3894">
              I praktiken utvecklas bilaterala kontakter mellan Sverige och
              Kurdistanregionen som jag tror är framtiden. När nästa erkännandefråga
              kommer upp på tapeten framöver kan det mycket väl handla om just
              ett erkännande av Kurdistan.
            </seg>
          </u>
          <note type="speaker" n="03bc20dd">
            Anf. 126 KERSTIN LUNDGREN (C):
          </note>
          <u who="kerstin_lundgren_567b92" xml:id="i-89e8e4cf8129380a-0" n="5c7e5da1">
            <seg n="fd49b236">
              Herr talman! Det betänkande som vi nu debatterar handlar om Mellanöstern
              och Nordafrika, och det är ett betänkande som rör motioner som
              väckts av enskilda och partigrupper under tre års tid, 2010, 2011
              och 2012.
            </seg>
            <seg n="9f908a60">
              Om man tittar på motionerna ser man att det har varit en rätt
              snabb utveckling i regionen. Den ene maktfullkomlige härskaren
              efter den andre har avsatts, om än inte alla. Kraven på frihet,
              mänskliga rättigheter och demokrati har hörts och hörs i denna
              dag från Tahrirtorget till Tunis. De slås blodigt ned i Damaskus
              alltjämt.
            </seg>
            <seg n="1a63170a">
              Vissa har trott och tror kanske än att demokrati hör samman med
              religion. Ack, så fel! Det är universella värden.
            </seg>
            <seg n="4439d591">
              De arabiska upproren har burits av människors drömmar om ett
              bättre, friare liv, men också det ska vi inte sticka under stol
              med av andra makthavares intressen och ambitioner.
            </seg>
            <seg n="4ee3667b">
              Det är friskt, herr talman, att i dag se hur Tahrirtorget på
              nytt fylls som en reaktion mot en ledning som beslutat i egen
              sak i Egypten.
            </seg>
            <seg n="576be8b8">
              Det är viktigt att stödja icke-våldets aktörer, demokratins aktörer,
              alla dem som vill främja frihet, mänskliga rättigheter och rättsstat,
              kvinnor, barn och ungdomar, olika minoriteter, olika religioner.
            </seg>
            <seg n="a733d5ee">
              Sverige har ett stort engagemang i den här regionen. Det syns
              nu också på att vårt bistånd har tredubblats sedan 2010. Vi stöttar
              demokrati och mänskliga rättigheter. Vi stöttar kvinnor. Vi stöttar
              nätaktivister och sociala medier. Jag ska själv åka till Egypten
              senare i natt för att delta i den typen av aktiviteter.
            </seg>
            <seg n="5551a663">
              Det finns många utmaningar. Människors röster måste få möjlighet
              att höras i denna region, för frihet och för demokrati, och inte
              tystas av vapen.
            </seg>
            <seg n="af571f37">
              Detta betänkande berör många länder och många frågor, och det
              är omöjligt att inte starta i Syrien. Den otroliga utveckling
              som har varit där sedan mars 2011 är helt förödande. Asadregimens
              ansvar vilar tungt på al-Asads axlar.
            </seg>
            <seg n="8293b835">
              Det har sökts lösningar. De har stoppats, på senare tid bombats.
              Det finns dock ingen militär lösning utan bara politiska. Därför
              har vi stött Kofi Annan när han försökte hitta vägar framåt. Därför
              stöder vi nu Brahimi när han försöker se om det finns en vilja
              till lösning. Självklart stöder vi också flyktingarna och försöker
              stötta grannländer, UNHCR med flera som gör ett fantastiskt arbete.
            </seg>
            <seg n="cdf3ed17">
              Den humanitära situationen är upprörande, herr talman. När vi
              skrev betänkandet nämnde vi 300 000 flyktingar. Jag tittade och
              såg att UNHCR anger att man har registrerat 377 537 personer.
              Om man tar med dem som väntat skulle siffran uppgå till 458 555
              personer. Det är otroliga tal! Det är människor, barn, kvinnor
              och äldre. Vilket ofantligt lidande alla dessa människor drabbas
              av! Al-Asad-regimen och de som stöttar hans fortsatta härjande
              i Syrien bär ett tungt ansvar. Dagarna är räknade. Jag hoppas
              att de blir få.
            </seg>
            <seg n="3a60f3e6">
              Vi måste vara beredda att göra mer humanitärt. Vi har bidragit
              med 200 miljoner kronor och har signalerat tydligt att vi är beredda
              att göra mer.
            </seg>
            <seg n="ad8d69ef">
              Turkiet tar i det här sammanhanget ett stort ansvar. Det är ett
              land som vi hoppas få välkomna som EU-medlem i framtiden. Men,
              herr talman, många utmaningar kvarstår. En del av dem har redan
              varit uppe i debatten. Det handlar om mediernas frihet, många
              journalister som sitter fängslade, minoriteters rättigheter, kvinnors
              rättigheter, religiös tolerans och att lösa kurdernas situation.
              Även här: Politiska lösningar är nödvändiga, med en ny konstitution
              som är inkluderande. Naturligtvis utgår jag från att Europarådets
              konvention om mänskliga rättigheter blir en bärande del av en
              ny konstitution.
            </seg>
            <seg n="4a9fd82e">
              Iran har också berörts. Jag är glad över att det finns en bred
              samsyn i utskottet. Det gäller MR-situationen, kärnvapenhotet
              och de sanktioner på båda dessa grunder som vi är med och riktar
              mot den iranska regimen. Samtidigt är det viktigt att understryka
              att det också här krävs politisk dialog. Det måste finnas en balans
              mellan kraftfulla sanktioner och vilja till samtal. FN:s säkerhetsråd
              och IAEA är viktiga aktörer tillsammans med EU och andra.
            </seg>
            <seg n="4603e919">
              Jag måste, herr talman, säga att när jag läste den socialdemokratiska
              reservationen i den här delen hade jag lite svårt att se på vilka
              punkter den avviker från majoritetens text. Men man må väl ta
              på oppositionens konto att de vill göra en sådan reservation.
            </seg>
            <seg n="2decd254">
              Irak har också berörts. Jag är glad för den samsyn som finns
              kring folkmordsskrivningarna i det betänkande som vi nu behandlar.
              I övrigt kommer Abir Al-Sahlani att lyfta upp frågor som rör Irak,
              så jag väljer i det här läget att hänvisa till hennes senare inlägg.
            </seg>
            <seg n="caa2a37d">
              Herr talman! Beträffande Palestina: Det är ingen hemlighet här
              i kammaren att Centerpartiet vill se ett svenskt erkännande av
              Palestina som stat. Det framgick med all önskvärd tydlighet också
              i den utrikespolitiska debatten i februari.
            </seg>
            <seg n="8d8dc34c">
              Skälen är också tydliga och klara. Från vår horisont handlar
              det om internationell rätt. Det handlar om en lång tidsutdräkt,
              där förutsättningarna för två stater och en tvåstatslösning har
              ätits upp av misslyckade förhandlingsförsök och av nya bosättningar.
              Det handlar också om de insatser som Sverige, EU med flera har
              gjort för att bygga den palestinska myndigheten och dess förutsättningar
              att fungera.
            </seg>
            <seg n="70c12b5c">
              Det handlar också om olika status på de parter som måste träffa
              de svåra beslut som kommer att krävas för att nå ett fredsavtal.
              Vi är övertygade om att de utmaningar som väntar innan vi har
              ett fredsavtal kräver mod, styrka och en mer likvärdig status
              mellan de förhandlande parterna.
            </seg>
            <seg n="243d02bb">
              Den ockuperande staten ska inte skörda frukter av sin ockupation.
              Det handlar om internationell rätt. På den grunden är naturligtvis
              synen när det gäller palestinska ockuperade områdena likaväl som
              andra länders ockuperade områden giltig. Produkter från sådana
              områden bör inte få säljas under falsk flagg. Därför är det viktigt
              att vi verkar för att säkerställa en ursprungsmärkning som gör
              att så inte kan ske och som gör att vi som medborgare får tillgång
              till den EU-rättsliga grund som finns när det gäller upplyst handel.
            </seg>
            <seg n="b84c0fd2">
              Där finns en beredning i regeringen. Vi ser fram emot resultatet
              av den beredningen och ingår som regeringsparti självklart i det
              arbetet.
            </seg>
            <seg n="8592540d">
              Sverige ska stödja aktörer som på fredlig väg söker sin rätt.
              Det berörde jag tidigare. Vi ska inte stödja terrorister. Därför
              är också Centerpartiets syn på uppgradering av den palestinska
              statusen i FN tydlig. Vi vill se en sådan och har verkat för en
              sådan sedan länge. Vi vill se det utan förbehåll. Det är självklart
              för oss som vill hävda rättsstatens princip att inte förvägra
              några rätten att bruka den internationella rättens institutioner.
            </seg>
            <seg n="334203d4">
              Då frågar sig vän av ordning: Kommer ni då att rösta med oppositionen
              i nästa vecka? Nej, det gör vi inte. Även om det skulle glädja
              oppositionen jag är fullkomligt övertygad om det och kan se hur
              oppositionen skulle ha mungiporna upp till örsnibbarna är det
              inte vårt huvudsakliga uppdrag här i kammaren. Det må oppositionen
              ha överseende med.
            </seg>
            <seg n="e2222351">
              Vårt uppdrag här i kammaren är att säkerställa och verka för
              att få vettiga och riktiga beslut i sakfrågorna. Det gör vi som
              parti i regeringen. Vi använder vår röst där den gör skillnad
              i sakfrågan. Det gör den i regeringen inte i denna kammare.
            </seg>
            <seg n="0d4b1492">
              Herr talman! Oppositionen och Alliansen är i mångt och mycket
              eniga när det gäller västsahariernas rätt till självbestämmande.
              Vi stöder FN:s resolutioner och arbete. Vi har en bred enighet
              om att det vore kontraproduktivt att avsluta associeringsavtalet
              och stänga den dörren till dialog. Vi konstaterar att Sverige
              lämnar bidrag till västsahariska flyktingar. Vi vill se att Minurso
              får ett MR-uppdrag. Vi stöder brett regeringens hållning gällande
              fiskeriavtalsfrågorna.
            </seg>
            <seg n="6a8a26f7">
              En samlad opposition vill nu att riksdagen ska uttala sig för
              ett erkännande av Västsahara. Sverigedemokraterna, Vänsterpartiet,
              Miljöpartiet och Socialdemokraterna har enats om att sända ett
              brev till regeringen och berätta om sin åsikt.
            </seg>
            <seg n="306b33ba">
              För Centerpartiets del utesluter jag inte att vi i en framtid
              har anledning att fundera över den här frågan men då i regeringen.
              Här och nu är det inte aktuellt, och här gäller, precis som när
              det gäller erkännande av andra stater, att det är regeringen som
              enligt vår grundlag har att ta ställning i sådana frågor. Vi tycker
              att man ska följa grundlag oavsett om vi talar om Egypten eller
              om Sveriges riksdag. Vår grundlag ska gälla. Kapitel 10 är tydligt
              i den delen.
            </seg>
            <seg n="cdc87ae6">
              Med det, herr talman, yrkar jag avslag på oppositionens reservationer.
            </seg>
          </u>
          <note type="speaker" n="5a79b44d">
            Anf. 127 URBAN AHLIN (S) replik:
          </note>
          <u who="urban_ahlin_9ad123" xml:id="i-945ea92d48b4a8c6-4" n="5090f447">
            <seg n="c0e8c144">
              Herr talman! Precis som Kerstin Lundgren sade frågar sig nu vän
              av ordning vad Centerpartiet kommer att rösta för. I mitt anförande
              sade jag att den socialdemokratiska reservationen, som stöds av
              Vänsterpartiet och Miljöpartiet, har en text som är tagen ur Centerpartiets
              stämmobeslut, där ni själva tycker att det är dags att erkänna
              staten Palestina.
            </seg>
            <seg n="c75277ac">
              Det är klart att vän av ordning undrar. Ska Kerstin Lundgren
              och hennes partikamrater rösta emot sitt eget partis stämmobeslut
              i den votering som ska äga rum i den här kammaren? Kerstin Lundgren
              säger: Min huvudsakliga uppgift är inte att få oppositionens mungipor
              att nå upp till öronen. Nej, men din huvudsakliga uppgift kan
              väl heller inte vara att en massa centerpartister i landet ska
              tappa tron på Centerpartiet och på att det har någon betydelse
              att man fattar beslut på Centerpartiets stämmor?
            </seg>
            <seg n="7a8a24e8">
              Du säger att ni gör skillnad i regeringen, men svaret är att
              ni inte gör någon skillnad alls i regeringen inte när det gäller
              erkännandefrågan, inte när det gäller uppdateringen av statusen,
              inte när det gäller Västsahara och inte om något av det som du
              har talat om i talarstolen. Den huvudsakliga uppgiften för Kerstin
              Lundgren verkar vara att få sina egna partimedlemmars mungipor
              att peka nedåt. Det kanske är en av anledningarna till att opinionssiffrorna
              för Centerpartiet ser ut som de gör. Ni verkar försvinna i regeringen.
              Ingen ser vad ni har för politik eller vad ni arbetar med.
            </seg>
            <seg n="b8c0b892">
              Kerstin Lundgren gav ett svar i sitt anförande här. Hon sade
              att det pågår en beredning i regeringen om ursprungsmärkning av
              produkter. I tisdags i förra veckan stod Carl Bildt i talarstolen
              här och sade att det inte skedde någon sådan beredning på Utrikesdepartementet
              i alla fall. Frågan till dig är naturligtvis: Vid vilket departement
              pågår just nu en beredning om ursprungsmärkning av produkter som
              kommer från ockuperade områden i Palestina?
            </seg>
          </u>
          <note type="speaker" n="08aac9c0">
            Anf. 128 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-89e8e4cf8129380a-1" n="5c7e5da1">
            <seg n="d6b16048">
              Herr talman! Det är spännande att höra Urban Ahlin. Han är en
              maktspelare som gillar det politiska spelet mer än många andra
              i den här kammaren och skulle verkligen gotta sig åt att få säga:
              Titta här! Vi har fattat ett beslut om att driva frågan! Stort!
            </seg>
            <seg n="74614326">
              Om riksdagen vill berätta för regeringen vad riksdagen tycker
              kan riksdagen göra det i ett tillkännagivande. I tillkännagivandet
              kan riksdagen uppmana regeringen att utreda en fråga eller att
              komma med ett förslag till riksdagen. En gång varje år berättar
              regeringen för riksdagen vad den har gjort med riksdagens tillkännagivanden.
              Detta står att läsa om tillkännagivanden på riksdagens hemsida.
            </seg>
            <seg n="6ba9304e">
              Herr talman! Jag kan inte förstå varför jag eller vi i riksdagen
              skulle ägna oss åt att skriva ett brev till regeringen och berätta
              vad vi tycker.
            </seg>
            <seg n="523aad16">
              Urban Ahlin kan göra en enkätundersökning i regeringen och fråga
              statsråden om de vet vad Centerpartiet tycker i frågan om uppgradering.
              Jag är övertygad om att han kommer att få en entydig jaröst. Alla
              vet vad Centerpartiet tycker, för Centerpartiet påverkar i regeringen
              och väljer att använda vår röst där den gör skillnad! Vi använder
              den inte för att skriva brev till regeringen.
            </seg>
            <seg n="4286f31d">
              Det är oppositionens glädjeämne att någon gång emellanåt få skicka
              ett brev till regeringen och berätta vad man tycker, men precis
              som så många gånger förr är det inte det kraftfulla beslut som
              oppositionens företrädare gärna vill säga.
            </seg>
            <seg n="932db7ff">
              Sedan hade jag möjlighet att lyssna till Urban Ahlins inledning.
              Han hade väl fått instruktionen att säga att han hade skrivit
              av Centerpartiets beslut från stämman. Han har måhända inte läst
              det själv, men jag kan överlämna det till Urban Ahlin, så att
              han får se det, för inte är det Centerpartiets beslut som står
              i er reservation.
            </seg>
          </u>
          <note type="speaker" n="bea9e187">
            Anf. 129 URBAN AHLIN (S) replik:
          </note>
          <u who="urban_ahlin_9ad123" xml:id="i-945ea92d48b4a8c6-5" n="5090f447">
            <seg n="f9727bc7">
              Herr talman! Kerstin Lundgren undvek frågan. Vid vilket departement
              bereds just nu frågan om ursprungsmärkning av produkter från ockuperat
              område i Palestina? Utrikesministern stod i talarstolen för en
              vecka sedan och sade till mig att något sådant arbete inte pågick
              inom Utrikesdepartementet. Du själv stod nyss och sade att det
              pågår ett sådant arbete. Eftersom nu Centerpartiet har ett sådant
              fantastiskt inflytande i regeringen måste väl ändå Centerpartiets
              utrikespolitiska talesperson kunna tala om för mig vid vilket
              departement detta arbete pågår.
            </seg>
            <seg n="6502747a">
              Den andra frågan jag har handlar om att Centerpartiet inte vill
              att riksdagen ska ta beslut här, för vi är bara en enkätundersökning.
              Jag hoppas att du inte när du åker ned till Egypten talar om för
              de egyptiska parlamentarikerna att vi i Sverige ser på det folkvalda
              parlamentet och representanterna för Sveriges folk som att de
              är en enkätundersökning som skickar brev till regeringen. För
              mig är ett sådant uttalande faktiskt ganska allvarligt.
            </seg>
            <seg n="0c17ed56">
              I den här riksdagen tar vi beslut. När vi har en majoritet meddelar
              man regeringen att detta ska genomföras. Givetvis säger grundlagen
              att erkännandefrågor har regeringen hand om och att man ska gå
              till Utrikesnämnden och samråda med de andra partierna. Men det
              frånsäger inte det folkvalda parlamentet möjligheten att visa
              att det finns en majoritet bland de valda ledamöterna. Om en regering
              struntar i det betyder det att regeringen struntar i vad en majoritet
              av svenska folket faktiskt tycker.
            </seg>
            <seg n="ee0d6857">
              Sedan kommer jag till min sista fråga, som jag verkligen vill
              ha ett svar på. Fredrik Malm stod i talarstolen för några minuter
              sedan och sade att regeringen har tre alternativ när det gäller
              uppgraderingen av Palestinas status i FN: Vi kanske röstar ja,
              vi kanske röstar nej eller vi kanske avstår. Finns de tre alternativen
              för Centerpartiet i den här regeringen?
            </seg>
          </u>
          <note type="speaker" n="f08cdcb2">
            Anf. 130 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-89e8e4cf8129380a-2" n="5c7e5da1">
            <seg n="21acce99">
              Herr talman! Jag konstaterar att Urban Ahlin nu passade i frågan
              om läsningen av texter från Centerpartiets stämma. Du ska få texten
              sedan, så att du kan se den och inte kommer med felaktiga uppgifter
              till ledamöterna av denna kammare.
            </seg>
            <seg n="dbf8417a">
              Beredningsfrågan kanske Hans Linde kommer att diskutera senare.
              Det finns ju också en tydlig signal i ett svar som Hans Linde
              har fått. Om du inte har haft den debatten än tror jag att du
              inom ganska kort kommer att ha den. Där kommer beredningsfrågan
              att framgå. Regeringen bereder frågan. Det står helt klart.
            </seg>
            <seg n="da4ef9f7">
              När det gäller detta med enkät frågade jag Urban Ahlin om regeringen
              visste vad Centerpartiet tycker i frågan om uppgradering och erkännande
              av Palestina. Det var det som var enkäten. Det som handlar om
              riksdagens tillkännagivanden är att sända brev. Jag tycker att
              det är viktigt att riksdagen följer grundlagens intentioner, precis
              som jag kommer att säga att jag tycker att det är viktigt att
              man i Egypten följer sin konstitution.
            </seg>
            <seg n="278bce78">
              Vi valde mycket medvetet i bred samsyn att fatta beslut i den
              här kammaren om att inte göra tillkännagivanden till ett inslag
              i grundlagen, utan det skulle just vara den enkla formen: ett
              brev där man berättar vad riksdagen tycker.
            </seg>
            <seg n="7bcda4c4">
              Det ändrar inte verkligheten. Vi fokuserar på sakfrågan. Urban
              Ahlin fokuserar på det politiska spelet. Väl bekomme, men det
              är sakfrågan som är fokus för Centerpartiet.
            </seg>
          </u>
          <note type="speaker" n="e3616541">
            Anf. 131 VALTER MUTT (MP) replik:
          </note>
          <u who="valter_mutt_7861ee" xml:id="i-3ac881c791f0fa1e-3" n="525ec24a">
            <seg n="dd97dc5a">
              Herr talman! Jag är ingen maktspelare. Jag uppfattar mig inte
              som någon sådan utan snarare som en gröngöling. Jag kom in i riksdagen
              2010. Med risk för att bli tjatig måste jag säga att jag inte
              riktigt förstår Kerstin Lundgrens svar när det gäller Palestinafrågan.
              Nog är det samma typ av logik som ska gälla härinne som ute i
              samhället, och varför inte företräda samma åsikt i regeringen
              och riksdagen? För mig är det helt obegripligt.
            </seg>
          </u>
          <note type="speaker" n="7840858c">
            Anf. 132 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-89e8e4cf8129380a-3" n="5c7e5da1">
            <seg n="7ce13a89">
              Herr talman! Det må vara obegripligt för Valter Mutt, men jag
              ska försöka mig på att förklara. Riksdagen kan göra ett tillkännagivande,
              alltså skicka ett brev till regeringen för att berätta vad riksdagen
              tycker. Men varför skulle Centerpartiet skicka brev till regeringen
              när vi sitter i regeringen? Det är främst oppositionens redskap,
              och det är ett viktigt redskap för oppositionen.
            </seg>
            <seg n="9b815662">
              Men i ärlighetens namn är det här en fråga som kräver hantering
              i regeringen. Det vore väl fullkomligt kontraproduktivt, även
              om oppositionens företrädare skulle glädjas, om vi skulle ägna
              oss åt att rösta på oppositionen när vi sitter i regeringen och
              för diskussioner i de här frågorna. Ni borde alla förstå hur himla
              dumt det skulle vara.
            </seg>
            <seg n="d40a4be4">
              Sakfrågans betydelse är mycket större än så. För min del står
              sakfrågan i centrum, inte det politiska spelet från oppositionen
              visavi regeringen. Vår huvuduppgift är att vara med och verka
              och fullfölja vår politik så långt det bara går i regeringen.
              När en diskussion pågår där sätter man sig väl inte här i kammaren
              och röstar med Urban Ahlin, Valter Mutt och Hans Linde. Snälla,
              det vore verkligen att både sälja smöret och tappa pengarna.
            </seg>
          </u>
          <note type="speaker" n="d335d53f">
            Anf. 133 VALTER MUTT (MP) replik:
          </note>
          <u who="valter_mutt_7861ee" xml:id="i-3ac881c791f0fa1e-4" n="525ec24a">
            <seg n="9c0bc261">
              Herr talman! Detta blir en lätt surrealistisk debatt. Vi begär
              egentligen bara att Centern ska rösta på det Centern står för.
              Men det här är parlamentarismens högre nivå. Om jag blir återvald
              kanske jag förstår det här efter den här mandatperioden.
            </seg>
            <seg n="b8812933">
              Sedan tycker jag faktiskt att det är lite nonchalant. Det här
              är ändå Sveriges högsta beslutande församling. Det är inte någon
              liten brevskrivare. Det känns lite märkligt att spela ned Sveriges
              riksdag och det röstförfarande man har här, som att det bara skulle
              handla om ett spel.
            </seg>
            <seg n="1d95e3fa">
              Det handlar faktiskt inte om att rösta på oppositionen. Det handlar
              om att ni ska rösta på den ståndpunkt som ni själva företräder
              i den här frågan.
            </seg>
          </u>
          <note type="speaker" n="a7f2d34f">
            Anf. 134 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-89e8e4cf8129380a-4" n="5c7e5da1">
            <seg n="b5dfb3eb">
              Herr talman! Vi företräder det som man i den här kammaren har
              varit enig om, nämligen att vi ska stå fast vid det som grundlagen
              säger.
            </seg>
            <seg n="de99b2be">
              Internationella förhållanden hanteras av regeringen. Det är det
              som vi står upp för, och det är det som det här betänkandet är
              tydligt med. Det gäller till och med er, kära opposition. I den
              del vi är överens om folkmordet kan vi nästan skriva att vi i
              princip tycker att det ska vara regeringen som fattar beslut om
              folkrättsliga frågor.
            </seg>
            <seg n="9c9bda0b">
              Det är det som är huvudbudskapet, att regeringen har att ta ställning
              i den här typen av frågor. Det är där som avgörandet sker.
            </seg>
            <seg n="af0519c5">
              Skulle det vara här som vi beslutar om att uppgradera palestiniernas
              ställning i FN skulle vi prata om helt andra frågor. Men nu är
              det inte här vi fattar de besluten. De fattas i New York, och
              det är regeringen som fattar beslut. Det kommer att tydliggöras
              i morgon.
            </seg>
            <seg n="24c02115">
              Det må vara trist för oppositionen. Men ingen kan tvivla på vad
              Centerpartiet driver i den här frågan. Vi driver frågan om erkännande.
              Vi driver frågan om uppgradering. Vi gör det där rösten gör skillnad,
              i regeringen, inte genom att välja oppositionsvägen. Den valde
              vi bort 2006.
            </seg>
          </u>
          <note type="speaker" n="d505fc2b">
            Anf. 135 JULIA KRONLID (SD):
          </note>
          <u who="julia_kronlid_4ece83" xml:id="i-36b1203070fdbd72-0" n="bb520e9f">
            <seg n="d4db180b">
              Herr talman! Jag vill börja med att framföra att vi ställer oss
              bakom samtliga våra reservationer, men jag väljer i dag att yrka
              bifall till reservationerna nr 5, 8, 10, 16 och 21.
            </seg>
            <seg n="b77cc44e">
              Innan jag börjar säga det som jag har tänkt säga kan jag inte
              låta bli att kommentera lite av den senaste diskussionen. Jag
              måste säga att jag blir lite illa berörd när Kerstin Lundgren
              på något sätt får det att låta som att parlamentets roll är att
              skriva några obetydliga brev till regeringen.
            </seg>
            <seg n="775874dc">
              Vi är Sveriges folkvalda och representerar Sveriges vilja. Jag
              ser att de beslut som vi fattar i riksdagen är mycket tyngre än
              så. Det må vara hänt att ett tillkännagivande inte är fullt ut
              bindande för regeringen. Men om regeringen ser det som ett obetydligt
              brev blir jag oroad, måste jag säga.
            </seg>
            <seg n="85ed8c2d">
              Jag har nyligen varit nere i Moldavien och pratat om parlamentets
              viktiga roll och hur viktigt det är med parlamentets roll när
              det gäller att kontrollera regeringen och skicka tydliga signaler
              till regeringen.
            </seg>
            <seg n="8d8acc65">
              Jag måste säga att jag blir lite illa berörd av den nedvärderande
              synen på parlamentets roll. Jag kan inte instämma i detta. Men
              nu ska jag gå vidare.
            </seg>
            <seg n="bb6a0aad">
              Vi debatterar i dag utrikesutskottets betänkande som behandlar
              ett antal motioner gällande Nordafrika och Mellanöstern. Jag tror
              att det är få ämnen i riksdagen som berör så allvarliga och svåra
              frågor som detta. Det handlar om svåra och långvariga konflikter
              som väcker starka känslor. Det är alltför många människor, däribland
              kvinnor och barn, som har fått sätta livet till. Folkslag har
              blivit förföljda och dödade. Det är etniska och religiösa motsättningar
              och omvälvande förändringar i länders statsskick och mer därtill.
            </seg>
            <seg n="bc690176">
              Jag måste säga att det är med ett stort mått av ödmjukhet jag
              går in i denna debatt. Även om vi gärna vill kan vi själva aldrig
              helt och fullt sätta oss in i och förstå den situation och de
              människoöden som berörs när det gäller de ämnen som vi debatterar
              här i dag.
            </seg>
            <seg n="a83858de">
              Vårt betänkande är stort. Jag kommer inte att gå in på alla länder
              och situationer som vi berör, utan jag kommer att fokusera på
              Mellanösternkonflikten, Västsahara, Syrien och Irak.
            </seg>
            <seg n="0114c05f">
              Herr talman! Den senaste tidens våldsupptrappning mellan Hamas
              och Israel har varit en oroande utveckling. Nyhetsrapporteringen
              i Sverige har dominerats av bilder på skadade och dödade civila
              i Gaza. Jag tror ingen kan förbli oberörd när civila, särskilt
              barn, dras in och skadas och får sätta livet till i en konflikt.
            </seg>
            <seg n="d82468b5">
              Jag vill understryka vikten av att både Israel och Hamas tar
              sitt ansvar för att skydda civila. Att civila skadas och dödas
              av attackerna är naturligtvis mycket allvarligt och oacceptabelt.
            </seg>
            <seg n="1db30e2f">
              Jag tycker dock att det är viktigt att lyfta fram flera aspekter
              på den här konflikten. Vi får inte glömma att Israel under lång
              tid har varit utsatt för raketattacker från Hamas och andra extrema
              grupper på ett sätt som jag tror inget annat land skulle acceptera.
            </seg>
            <seg n="bffdf2bf">
              Det är djupt beklagligt att Hamas i flera fall placerar sina
              avfyrningsramper mitt bland civila, boningshus och moskéer för
              att minska risken att Israel går till motattack, eftersom Israel
              då tar risken att civila drabbas trots varningar via sms och flygblad.
              Att raketer som riktas mot Israel dessutom kan riktas mot civila
              mål är också djupt beklagligt och oacceptabelt.
            </seg>
            <seg n="e9526f37">
              Den här konflikten innebär lidande och förödelse för civila både
              i Gaza och i Israel. Det är därför glädjande att båda parter nu
              kommit överens om en vapenvila. Vår förhoppning är att båda parter
              under lång tid ska respektera den här vapenvilan och utnyttja
              den i första hand till fredsförhandlingar och inte till en militär
              upprustning.
            </seg>
            <seg n="f0e37ef9">
              I denna mångåriga konflikt, IsraelPalestina, vill Sverigedemokraterna
              vara tydliga med att vi förespråkar en tvåstatslösning som det
              enda rimliga. Men för att en sådan lösning alls ska vara realistisk
              och möjlig att uppnå krävs förhandlingar mellan parterna där både
              israeler och palestinier tvingas till uppoffringar och avstår
              från provocerande handlingar.
            </seg>
            <seg n="62279cc6">
              Inför en sådan förhandling måste också palestinierna vara beredda
              att erkänna israelernas och judarnas rätt att existera och bo
              i fred och frihet i Israel och upphöra med alla våldshandlingar
              och ta avstånd från antisemitism. Israel måste givetvis också
              garantera palestiniers rätt att få leva i fred och frihet.
            </seg>
            <seg n="e0bd6423">
              Situationen som den är i dag, när Gaza kontrolleras av Hamas,
              som har som uttalat mål att utplåna Israel, är inget bra utgångsläge
              för ett erkännande av Palestina.
            </seg>
            <seg n="5cb0f60b">
              Abbas och den palestinska myndigheten har visat tydligare vilja
              till fredförhandlingar, vilket naturligtvis är positivt. Men det
              är fortfarande oroande att de till exempel ger ekonomiska bidrag
              till fängslade terrorister i Israel och därmed inte tydligt tar
              avstånd från terrorism.
            </seg>
            <seg n="2ed73f08">
              Av vikt är också att Israel agerar för att förhindra sammandrabbningar
              mellan bosättare och palestinier på Västbanken. Israel bör även
              genomföra trovärdiga och oberoende utvärderingar av brott mot
              mänskliga rättigheter i dessa sammanhang, som också framgår i
              utskottets betänkande.
            </seg>
            <seg n="17fbdf93">
              I morgon ska, som sagt, en omröstning i FN ske som handlar om
              att ge Palestina observatörsstatus i FN. Vi har tidigare inte
              gått ut med vår åsikt om detta, men jag passar på att göra det
              här i dag, så att i alla fall vi kan ge ett tydligt besked. Av
              samma skäl som vi inte anser det vara läge för ett fullt erkännande
              och ett fullt medlemskap i FN anser vi det heller inte i dagsläget
              vara läge för en höjd observatörsstatus i FN.
            </seg>
            <seg n="39640c5a">
              Vi vidhåller den inställning vi hade tidigare när det var frågan
              om fullvärdigt medlemskap. Vi menar att först när ett fredsavtal
              förhandlats fram bör det bli aktuellt med en upphöjd status i
              FN och i förlängningen ett fullt medlemskap.
            </seg>
            <seg n="86fa827c">
              Efter den oroande utvecklingen med ökad våldsupptrappning mellan
              Hamas och Israel menar jag även att vi nu står i ett väldigt känsligt
              läge. Den nu uppnådda men mycket sköra vapenvilan bör utnyttjas
              till att försöka nå framgång i fredsförhandlingar och inte till
              att ta ytterligare steg i FN, vilket snarare kan ha en provokativ,
              negativ verkan i det här skedet.
            </seg>
            <seg n="5dccac96">
              Vi anser heller inte att ett erkännande från Sveriges sida i
              dagsläget gagnar en långsiktig fred i Mellanöstern. Det förvånar
              mig att Folkpartiet har svängt i frågan om observatörsstatus i
              FN och därmed avvikit från sin tidigare hållning att det ska finnas
              fredsförhandlingar först, vilket jag tycker borde gälla även detta.
              Målet måste vara fred och en hållbar fredslösning och inte några
              förhastade beslut i FN.
            </seg>
            <seg n="36db4924">
              Herr talman! Från konflikten i Mellanöstern skulle jag vilja
              bege mig till Nordafrika och en annan komplicerad och långvarig
              konflikt, nämligen den mellan Marocko och Västsahara. Om vi ska
              jämföra med Mellanösternkonflikten finns det givetvis vissa likheter,
              men jag tycker samtidigt att vi här har ett helt annat läge.
            </seg>
            <seg n="2480fdee">
              Här vilar givetvis också ett delat ansvar från Västsaharas och
              Polisarios sida och Marockos sida att nå ett fredsavtal där båda
              parter kan leva i fred och frihet. Från Polisarios sida har det
              rått vapenvila i många år. De har visat samarbetsvillighet vid
              upprepade tillfällen och uttrycker att de inget hellre vill än
              att leva i en fredlig relation med Marocko, medan Marocko hela
              tiden försvårar och på olika sätt förhalar viktiga steg i att
              få en fredlig uppgörelse.
            </seg>
            <seg n="c53abc5c">
              Sedan långt tillbaka finns det ett fredsfördrag där det från
              Marockos sida och genom FN utlovats att Västsahara ska få hålla
              en folkomröstning där folket i Västsahara ska få avgöra sin egen
              framtid. Vi ser det som oerhört viktigt att denna folkomröstning
              efter alla dessa år kan bli av och att full självständighet verkligen
              ska få vara ett av de alternativ de får rösta om, vilket Marocko
              vill motverka.
            </seg>
            <seg n="d9771965">
              Vi ser dock inga framsteg och ingen vilja till samarbete från
              Marockos sida att få till stånd denna folkomröstning som har utlovats
              eller på andra sätt bidra till en fredlig lösning. Vi anser därför
              att ett erkännande av Västsahara och dess rätt till självständighet
              från fler länder i världen kan påverka situationen i rätt riktning
              och tvinga Marocko till förhandlingsbordet så att de kan gå med
              på den här folkomröstningen.
            </seg>
            <seg n="aecd0fae">
              Situationen i flyktinglägren är allvarlig. Västsaharierna har
              väntat på sin folkomröstning och sin självständighet i så många
              år att det börjar finnas en desperation. Därför är det viktigt
              att omvärlden tydligt visar på vikten av en fredlig lösning för
              Västsaharas självständighet, och jag anser det vara glädjande
              att det i dag i Sveriges riksdag finns en majoritet som vill erkänna
              Västsahara.
            </seg>
            <seg n="755824a5">
              Givetvis respekterar vi regeringens beslutanderätt i den här
              frågan, men vi kan inte hindra riksdagen från att ha en omröstning
              och säga sin åsikt om det. Om vi inte kan få ta beslut i kammaren
              även vad gäller utrikespolitik kan vi ju lägga ned debatterna
              och beslutsärendena i utrikesutskottet helt och hållet. Sedan
              är det givetvis så att ansvaret för själva det slutliga beslutet
              ligger hos regeringen. Det respekterar vi.
            </seg>
            <seg n="f82c0c46">
              Vidare vill jag säga att från Amnesty och Human Rights Watch
              har rapporter kommit om allvarliga brott mot mänskliga rättigheter
              i form av bland annat tortyr och övergrepp från Marockos sida
              riktat mot människor som uttrycker stöd för ett självständigt
              Västsahara. Det är därför glädjande att vi har ett enigt utskott
              som anser att Sverige aktivt ska verka för att FN-styrkan Minursos
              mandat utökas till att också omfatta övervakningen av respekten
              för mänskliga rättigheter i Västsahara.
            </seg>
            <seg n="8dbfbfc7">
              Herr talman! Jag vill även säga något om det mycket allvarliga
              läget i Syrien som jag tycker att det har pratats lite för lite
              om i dagens debatt.
            </seg>
            <seg n="f44ee58a">
              Det som började med fredliga protester har utvecklats till ett
              fullskaligt inbördeskrig, byggt på sekteristisk fragmentering,
              där situationen förvärras för var dag som går. FN räknar med ca
              30 000 döda i det här kriget, men antalet kan vara ännu större.
              Rapporterna som kommer om att Assadregimens militär står bakom
              dödandet av tusentals civila, däribland kvinnor och barn, är fruktansvärda
              och mycket oroande. Det går inte att se något annat alternativ
              än att Assad måste avgå. Det är också lika oroande att det finns
              grupper inom oppositionen där våldsanvändningen och militariseringen
              har ökat och förvärrats.
            </seg>
            <seg n="c05c6a00">
              Vi välkomnar att man i den resolution som antagits av Europarådet
              uppmanar alla grupper inom oppositionen att förena sig för att
              kunna verka som ett legitimt alternativ som kan erbjuda alla syrier,
              oavsett etnisk, kulturell eller religiös tillhörighet, trygghet
              och säkerhet i ett fredligt och demokratiskt Syrien. Det är dock
              beklagligt att den kristna gruppen är underrepresenterad i Syriens
              nationella råd, och det är av vikt att Syrien garanterar även
              deras trygghet och säkerhet.
            </seg>
            <seg n="93448394">
              Det är också beklagligt att medlemmarna i säkerhetsrådet inte
              har kunnat enas och ta sitt ansvar i att lösa denna konflikt.
              Det är många komplicerade faktorer att ta hänsyn till, men ingen
              gagnas av att konflikten fortsätter och förvärras för var dag.
              Det råder en humanitär kris som är akut. Vi anser att medlemmarna
              i säkerhetsrådet åtminstone borde kunna hitta några gemensamma
              nämnare för att i alla fall kunna stävja konflikten och den humanitära
              krisen.
            </seg>
            <seg n="ae2a7ea7">
              Mer än två och en halv miljon människor är i behov av humanitär
              hjälp. Drygt en miljon är internflyktingar, medan ca 300 000 personer
              har flytt striderna för att söka hjälp i Syriens grannländer.
              Enligt uppgifter kan antalet uppgå till 700 000 vid årets slut.
              Vintern och kylan närmar sig, och det är oerhört viktigt att Sverige
              ger ökade bidrag bland annat till UNHCR för att kunna ge den hjälp
              och det stöd som behövs till dessa flyktingar.
            </seg>
            <seg n="df845282">
              Miljöpartiet har i sin motion framfört vikten av ökade humanitära
              satsningar, vilket vi tycker är någonting bra och vill stödja.
              Därför yrkar vi också bifall till reservation 10.
            </seg>
            <seg n="6b331db0">
              Herr talman! Jag vill till sist bara nämna något kort om de kristnas
              situation i Irak, vilket vi också har en motion om. Runt om i
              världen finns kristna som förföljs och dödas på grund av sin kristna
              tro. I Irak lever kristna i skräck, och de utsätts för grymheter
              som vida överstiger vad vi kan föreställa oss i Sverige. Våldet
              och den etniska rensningen har som mål att få de kristna minoriteterna
              att antingen dö ut eller fly landet. Denna etniska, kulturella
              och religiösa rensning måste få ett slut.
            </seg>
            <seg n="65e33cfd">
              En mer långsiktig lösning som vi har framfört i en motion kan
              vara att det upprättas en autonom region i Irak som kan fungera
              som en fristad för kristna irakier. Att göra insatser i närområdet
              är den mest effektiva flyktingpolitiken och förhindrar både flyktingkatastrofer
              och mänskligt lidande. Det kan inte vara meningen att kristna
              måste fly därifrån för att få en fristad. Sveriges regering bör
              därför tydligare stå upp för de kristnas rättigheter i Irak och
              verka för att en fristad upprättas.
            </seg>
            <seg n="77b388ff">
              Jag vill också säga att jag är glad över att vi har ett enigt
              utskott här i dag som konstaterar att den fruktansvärda Anfalkampanjen
              var ett folkmord.
            </seg>
          </u>
          <note type="speaker" n="a400056c">
            Anf. 136 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-89e8e4cf8129380a-5" n="5c7e5da1">
            <seg n="9fd533b4">
              Herr talman! Jag skulle kunna beröra flera frågor. Jag funderar
              på hur engagemanget för flyktingarna från Syrien går ihop med
              Sverigedemokraternas vilja att öppna för flyktingar i Sverige
              och så där. Men jag ska nöja mig med det som var ingången till
              Julia Kronlids inlägg, nämligen frågan om tillkännagivanden och
              den hållning vi har.
            </seg>
            <seg n="185e7e8e">
              Jag noterar att Julia Kronlid nämner att Sverigedemokraterna
              respekterar att regeringen tar beslut. Det är spännande, herr
              talman, att Sverigedemokraterna respekterar att regeringen fattar
              beslut i internationella frågor.
            </seg>
            <seg n="e1ee3db1">
              Det är ju så att grundlagen som gäller också för oss är tydlig
              när det gäller ansvarsfördelning mellan riksdag och regering,
              tydlig när det gäller internationella förhållanden. Jag hade,
              som sagt, förmånen att sitta med och utreda den nya regeringsformen,
              och det var ganska klart att ingen ville göra tillkännagivanden
              till en formell del av regeringsformen. Det är en relation mellan
              riksdag och regering som går ut på att riksdagen i en skrivelse
              till regeringen berättar vad riksdagen tycker. Det är framför
              allt när oppositionen kan enas som detta blir ett instrument för
              oppositionen. Det är inget instrument för regeringen.
            </seg>
            <seg n="3ed44beb">
              Regeringen berättar å andra sidan för riksdagen vad regeringen
              tycker om dessa skrivelser. År 2005 hade den socialdemokratiska
              regeringen 155 skrivelser på sitt bord som man inte hade hanterat.
              Riksdagen valde att konstatera detta på samma sätt som man gör
              nu genom att lägga regeringens redogörelse och därmed riksdagens
              skrivelse till handlingarna.
            </seg>
            <seg n="c1023ce5">
              Mer än så blir det inte, herr talman, och det tycker jag att
              man måste respektera. Det är utgångspunkten.
            </seg>
          </u>
          <note type="speaker" n="03189260">
            Anf. 137 JULIA KRONLID (SD) replik:
          </note>
          <u who="julia_kronlid_4ece83" xml:id="i-36b1203070fdbd72-1" n="bb520e9f">
            <seg n="c3a627f9">
              Herr talman! Det jag framförde var i första hand inte en kritik
              mot hur Centerpartiet väljer att göra gällande Palestinafrågan,
              utan det var mer en kritik mot den syn som jag tyckte att Kerstin
              Lundgren verkade framföra om riksdagens roll och tyngden i de
              tillkännagivanden som vi gör. Jag respekterar givetvis vår grundlag
              och ifrågasätter inte den på något sätt. Det jag ville framföra
              var att vi ändå måste se på allvar på de tillkännagivanden som
              görs och den roll som riksdagen har. Vi är ändå Sveriges folkvalda
              och representerar våra väljare. Jag tycker att vi har en tyngre
              roll än att skicka något obetydligt brev till regeringen. Det
              var mest det jag reagerade på.
            </seg>
            <seg n="ad2df656">
              Om jag ska kommentera hur regeringspartierna gör när deras sakpolitik
              kanske går emot Alliansen kan jag säga att jag inte tycker att
              det skadar att man tar ställning i riksdagen också. Jag har tidigare
              kritiserat KD för att de svek sin hållning i en fråga om samvetsfrihet
              som står i deras principprogram. Efter viss kritik valde de till
              slut att avstå. Jag tycker att de hade kunnat vara ännu tydligare,
              men jag respekterar ändå att de tog det steget. Det tycker jag
              kanske att Centerpartiet i respekt för sina väljare också skulle
              kunna göra, även om jag inte håller med er i sakfrågan.
            </seg>
            <seg n="eea922a0">
              Det var faktiskt inte hur ni gör i den frågan som var min grundkritik,
              utan jag skulle vilja fråga Kerstin Lundgren: Ser Kerstin Lundgren
              på Sveriges riksdag bara som en institution som skriver obetydliga
              brev till regeringen, eller ser Kerstin Lundgren parlamentets
              och riksdagens roll som tyngre än så?
            </seg>
          </u>
          <note type="speaker" n="706c1d76">
            Anf. 138 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-89e8e4cf8129380a-6" n="5c7e5da1">
            <seg n="8e91dc93">
              Herr talman! Jag står jättemycket bakom Sveriges grundlagar.
              Jag har varit med och fattat beslut om dem. Jag har varit med
              och utrett regeringsformen och står självklart bakom den. Det
              är en tydlig maktdelning. Riksdagen har ett jättestarkt uppdrag
              när vi beslutar om lagar, när vi behandlar hur statens medel får
              användas, tar ut skatter och granskar regeringen det som framgår
              av regeringsformen och riksdagsordningen.
            </seg>
            <seg n="f4ea8b4a">
              Det är klart att om en majoritet i riksdagen väljer att tycka
              till i en fråga som egentligen inte tillhör riksdagens beslutsområde
              så tunnar man ju ut riksdagens uppdrag. Det är någonting som jag
              tycker att man bör vara varsam med.
            </seg>
            <seg n="98f6dfea">
              Sedan är det faktiskt så, herr talman, att tillkännagivanden
              inte har någon annan funktion än att innebära att riksdagens mening
              sänds i en skrivelse till regeringen. Sedan får herr talmannen
              ta emot regeringens svar på den skrivelsen, som behandlas av konstitutionsutskottet
              och så småningom läggs till handlingarna. Regeringen har full
              frihet att hantera detta på det sätt som man önskar.
            </seg>
            <seg n="9939daf0">
              Det här är inte att nedvärdera riksdagens väldigt viktiga arbete.
              Vi ska granska, vi ska debattera och vi ska besluta på de områden
              där vi har att fatta beslut. Tillkännagivanden har jag varit med
              och tittat på rätt mycket, och de har sällan haft någon stor betydelse.
              Jag tror att det äldsta tillkännagivandet som ligger och vilar
              är sedan 90-talet. Särskilt stor effekt har sällan tillkännagivanden.
              Den enda gången är när hela riksdagen enas. Då gör det skillnad,
              men inte annars. Det visar historisk erfarenhet. Det har jag också
              tittat närmare på, herr talman.
            </seg>
            <seg n="39acb673">
              Vägen är fri för oppositionen, men jag väljer den inte.
            </seg>
          </u>
          <note type="speaker" n="9ff0a18b">
            Anf. 139 JULIA KRONLID (SD) replik:
          </note>
          <u who="julia_kronlid_4ece83" xml:id="i-36b1203070fdbd72-2" n="bb520e9f">
            <seg n="bfd1fb53">
              Herr talman! Utrikespolitiken ska föras av regeringen, står det
              i vår grundlag. Det respekterar jag. Men jag har också stor respekt
              för vår riksdag, vårt parlament, och vårt utrikesutskott, som
              ändå finns. Vi har rätt att skriva motioner även i utrikesfrågor.
              Vi har rätt att lämna reservationer och hålla omröstningar i kammaren
              även om detta och att skicka tydliga signaler om vad en majoritet
              i Sveriges riksdag tycker även vad gäller utrikespolitiken.
            </seg>
            <seg n="97ebaef1">
              Även om regeringen kan ta det slutliga beslutet, hur man kommer
              att föra frågan i relation till andra länder, menar jag att man
              ska lyssna på vad riksdagen tycker. Det anser jag vara viktigt.
              Annars kan vi ju lägga ned vårt utrikesutskott och vår roll här
              i riksdagen. Det utrikesutskott som vi har måste ändå fylla en
              funktion. Det är min bestämda ståndpunkt.
            </seg>
          </u>
          <note type="speaker" n="74a4a7f7">
            Anf. 140 ULRIK NILSSON (M) replik:
          </note>
          <u who="ulrik_nilsson_41b251" xml:id="i-149d86f546ec5492-3" n="3a576f5e">
            <seg n="d3096ef7">
              Herr talman! Jag har full förståelse, Julia Kronlid, för att
              du som företrädare för ett oppositionsparti i frågan om vad som
              är regeringens och vad som är riksdagens roll säger att vi ska
              deklarera vår ståndpunkt i ett tillkännagivande till regeringen.
              Jag har full förståelse för att oppositionen använder det sättet
              att agera, därför att det ligger i oppositionens roll. Men då
              tar ni ju också på er att granska de kriterier som bör ligga till
              grund för ett erkännande.
            </seg>
            <seg n="1e75a44c">
              Jag hörde tydligt i ditt inlägg att du sade att vad gäller Palestina
              är villkoret ett fredsavtal. Villkoret är att man har kommit överens
              om hur man ska gå vidare. Uppenbarligen släpper ni den typen av
              kriterier när det gäller frågan om Västsahara och Marocko.
            </seg>
            <seg n="8287c57e">
              I ett tidigt skede hade vi en diskussion i utrikesutskottet om
              ett annat betänkande. Då var ni väldigt tydliga med att villkoret
              för att kunna erkänna Västsahara var att en folkomröstning var
              genomförd. Det villkoret har ni nu släppt. Det är klart att man
              funderar på bakgrunden till det. Vad är det som gör att ni gjorde
              upp med Socialdemokraterna om att släppa villkoret på folkomröstning
              och nu driver ett erkännande utan det önskemålet? Vad är det som
              så att säga ligger bakom att ni inte står fast vid den uppfattning
              ni tidigare hade när det gäller erkännandet av Västsahara? Vad
              erbjöd Urban Ahlin i förhandlingarna?
            </seg>
          </u>
          <note type="speaker" n="20729ee4">
            Anf. 141 JULIA KRONLID (SD) replik:
          </note>
          <u who="julia_kronlid_4ece83" xml:id="i-36b1203070fdbd72-3" n="bb520e9f">
            <seg n="d2a798e2">
              Herr talman! Det är en stor missuppfattning att Urban Ahlin har
              erbjudit oss någonting eller att det har skett någon form av förhandlingar.
              Om det nu skulle vara så väl att övriga oppositionspartier skulle
              kunna tänka sig att komma och prata med oss skulle jag bli glad.
              Tyvärr är det inte riktigt så. Jag tycker kanske att de anklagelser
              som kommer om att oppositionspartierna börjat samarbeta med oss
              är lite fega, för jag kan tyvärr dementera. Så väl är det inte
              riktigt att de accepterar att prata med oss. Det här är ett beslut
              som vi har tagit själva och som vi tyckte var viktigt.
            </seg>
            <seg n="0f2c8142">
              Vi tycker fortfarande, som jag har framfört i debatten, att det
              är viktigt att folkomröstningen kommer till stånd och att det
              blir ett fredsavtal. Men vi ser också att det på vägen dit verkar
              på något sätt omöjligt att få Marocko att gå med på det här. Det
              är det som gör att vi tycker att ett erkännande i det här läget
              kan, som jag sade, ge en tydlig signal om vårt stöd för Västsaharas
              rätt till självständighet, ge en tydlig signal till Marocko om
              att de inte kan fortsätta på den väg de valt, att motarbeta folkomröstningen,
              att motarbeta fredsavtal och motarbeta en fredlig uppgörelse.
              Det är där vi har landat. Vi ser ingen annan väg framåt än att
              ge den här tydliga signalen till regeringen, att vi tycker att
              vi bör stödja ett erkännande av Västsahara och deras kamp för
              att bli självständiga.
            </seg>
            <seg n="56df1ed4">
              Sedan anser vi fortfarande som sagt att det till syvende och
              sist måste vara västsaharierna som de facto när de ska bli självständiga
              avgör sin egen framtid i en folkomröstning. Det är viktigt.
            </seg>
          </u>
          <note type="speaker" n="636dde00">
            Anf. 142 ULRIK NILSSON (M) replik:
          </note>
          <u who="ulrik_nilsson_41b251" xml:id="i-149d86f546ec5492-4" n="3a576f5e">
            <seg n="438d6f0e">
              Herr talman! Det är viktigt med en folkomröstning, säger Julia
              Kronlid. Vad har vi för verktyg för att få en folkomröstning om
              vi säger: Nja, men om ni inte gör det erkänner vi er i alla fall.
              Hur resonerar man när man släpper de grundläggande kriterierna
              bara för att få skriva sig samman i oppositionen och ställa ett
              krav på regeringen? Jag inser att det inte är revolutionsromantik,
              men någonstans har jag sett uppgifter om att det har varit tal
              om att sätta press i förhandlingar och att försöka komma överens
              om det här.
            </seg>
            <seg n="4874fb6b">
              Jag tycker fortfarande att du är svaret skyldig. Varför vill
              ni frångå de grundläggande kriterierna just när det gäller Västsahara?
              Är det något speciellt skäl, eller är det bara så att det kändes
              kul att göra det här? Det kändes kanske kul att liksom använda
              utrikespolitiken för att ge en liten näpst till regeringen.
            </seg>
            <seg n="0b4bbefa">
              Jag har ytterligare en fråga till dig. På fredag har du möjligheten
              att träffa kabinettssekreteraren från Marocko och faktiskt förklara
              er inställning vad gäller Västsahara. Hur kommer det sig att de
              enda anmälda till det mötet är två företrädare för allianspartierna?
              Vågar ni inte stå för era uppfattningar i de här frågorna?
            </seg>
          </u>
          <note type="speaker" n="b0b9b5ec">
            Anf. 143 JULIA KRONLID (SD) replik:
          </note>
          <u who="julia_kronlid_4ece83" xml:id="i-36b1203070fdbd72-4" n="bb520e9f">
            <seg n="f38c79ca">
              Herr talman! Jag skulle inte ha några problem att stå för mina
              åsikter i ett samtal med Marocko. Nu har jag som det ser ut tyvärr
              inte möjlighet att delta i mötet.
            </seg>
            <seg n="73f77bb0">
              Vi ändrar oss inte för att vi tycker att det är kul. Vi ser dessa
              frågor som väldigt allvarliga. Vi ser ingen annan väg att få Marocko
              att gå med på en folkomröstning och att gå vidare i fredsförhandlingarna
              än att vi ger en tydlig signal. Vi tycker att Västsahara har rätt
              till självständighet och att bli ett eget land, och genom ett
              erkännande tydliggör vi den ståndpunkten.
            </seg>
            <seg n="a5965ceb">
              Vi anser att den vägen är den riktiga. Man kan ha möjlighet att
              ändra sig utan att bli anklagad för att man gör någonting för
              att man tycker att det är kul. Vi ser det som en pragmatisk inställning
              att vi är beredda att erkänna för att sätta ytterligare press
              på Marocko.
            </seg>
            <seg n="aa257e0d">
              Vi har kanske en annan syn på Västsahara än Palestina. Som jag
              framförde i debatten har vi ett annat läge i Västsahara. Vi ser
              inte det hot från omgivande länder som till exempel finns mot
              Israel. Vi anser att Polisario under många år har hållit sin vapenvila
              och visat vilja till fredliga förhandlingar. Det är någonting
              som vi tycker att man ska uppmuntra.
            </seg>
            <seg n="308144fa">
              Vi ser inga starka skäl till att inte kunna erkänna Västsahara
              i dagsläget. Vi tycker att det finns goda förutsättningar för
              det. Frågan om att verka för ett självständigt Västsahara är någonting
              som har funnits i partiet under lång tid. Det är ingenting nytt
              som har kommit upp nu. Viljan att stöda Västsahara och dess rätt
              till självständighet har funnits länge. Det är ingenting nytt.
            </seg>
          </u>
          <note type="speaker" n="56a28d02">
            Anf. 144 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-16" n="516979bd">
            <seg n="9ee5f1ff">
              Herr talman! Till att börja med vill jag gratulera Sverigedemokraterna
              till fruktsamma diskussioner med de rödgröna rörande Västsaharaerkännandet.
              Det verkar vara idel goda miner från den sidan.
            </seg>
            <seg n="175c03b1">
              Herr talman! Julia Kronlid rör till det lite antingen medvetet
              eller omedvetet jag hoppas att det är omedvetet rörande Folkpartiets
              ställningstagande till en uppgradering av Palestinas status i
              FN. Detta har nämligen ingenting att göra med ett erkännande av
              Palestina som självständig stat. Det är två skilda processer.
            </seg>
            <seg n="4f68553d">
              Det är viktigt för oss att tydliggöra att det är två skilda processer.
              Att bilateralt här i riksdagen eller i regeringen eller multilateralt
              inom FN:s generalförsamling eller FN:s säkerhetsråd erkänna Palestina
              som en självständig stat måste enligt vår uppfattning i Folkpartiet
              föregås av ett fredsavtal.
            </seg>
            <seg n="8cda3afe">
              Att uppgradera palestinska myndighetens status inom FN-systemet
              är någonting annat som vi från Folkpartiets sida har sagt att
              vi kan acceptera. Vi har inte heller tidigare uttryckligen varit
              emot det, utan vi har sagt att det är en fråga som vi är beredda
              att diskutera. Det har varit vår uppfattning tidigare. Vi har
              alltid hållit dörren öppen för att kunna göra detta. Så ligger
              det till där.
            </seg>
            <seg n="98df15de">
              Herr talman! Jag måste ändå tillstå att det är något märkligt
              att Sverigedemokraterna står här i riksdagen och vill erkänna
              en arabisk republik, försvara en judisk stat, skydda kristna i
              Irak och hjälpa flyktingar i Syrien. Samtidigt är de beredda att
              utvisa precis alla dessa människor om de skulle komma till Sverige.
            </seg>
            <seg n="e51cc015">
              I ert budgetförslag resonerar ni kring att man kan minska asyl-
              och anhöriginvandring till Sverige med 90 procent och spara 119
              miljarder kronor över en mandatperiod. Det betyder att en kvinna
              med burka tycker Sverigedemokraterna är förtryckt när hon är i
              Afghanistan. Men kommer hon till Sverige och söker asyl än ni
              de som står på barrikaderna för att hon ska tillbaka till Afghanistan.
            </seg>
            <seg n="83429ad4">
              Herr talman! Därmed blir detta oerhört skenheligt. Ni argumenterar
              för människors rätt att må bra i Syrien så länge de inte kommer
              till Sverige. Det är inte människorna i Mellanöstern som är subjektet
              för er utan att freda Sverige från att de kommer hit och söker
              asyl. Det är viktigt att väljarna får se också den sidan av Sverigedemokraternas
              politik.
            </seg>
          </u>
          <note type="speaker" n="b1bc763c">
            Anf. 145 JULIA KRONLID (SD) replik:
          </note>
          <u who="julia_kronlid_4ece83" xml:id="i-36b1203070fdbd72-5" n="bb520e9f">
            <seg n="cdf50fa6">
              Herr talman! Det var väldigt många frågor och ämnen som togs
              upp här. Jag kan börja med det som Fredrik Malm tog upp sist.
            </seg>
            <seg n="0a56fc8e">
              Sverigedemokraterna har alltid varit tydliga med att flyktingar
              som är berättigade till skydd enligt FN:s flyktingkonvention på
              olika sätt ska få det skydd de behöver. Det har vi aldrig ifrågasatt.
              Vi vill inte skicka tillbaka några flyktingar som riskerar sitt
              liv i sina hemländer. Det har vi aldrig påstått. Det finns mycket
              andra saker som vi vill kritisera och förändra vad gäller Sveriges
              invandringspolitik.
            </seg>
            <seg n="425881af">
              Samtidigt måste vi också vara medvetna om att merparten av dem
              som flyr Syrien inte har möjlighet att ta sig till Sverige eller
              andra länder i Europa oavsett vad vi har för flyktingpolitik i
              Sverige. Därför menar vi att stödet till flyktingar i närområdet
              måste öka så att vi kan hjälpa så många som möjligt.
            </seg>
            <seg n="21e02de3">
              Nöden bland dessa 300 000, som kan uppgå till 700 000, blir inte
              avhjälpt av dem som vi i så fall skulle ta emot i Sverige. Den
              finns kvar bland alla de mängder människor som är där nere. Till
              exempel nu när vintern kommer lever de under undermåliga förhållanden
              och behöver mer stöd. UNHCR skriker efter mer pengar. Det behovet
              vill vi tillgodose.
            </seg>
            <seg n="88e05315">
              Jag vill ställa en fråga till Fredrik Malm gällande upphöjande
              av observatörsstatus i FN. Om det var otydligt i mitt anförande
              beklagar jag det. Jag är väl medveten om att Folkpartiets åsikt
              står fast att det först ska vara ett fredsavtal vad gäller erkännande
              och ett fullt medlemskap i FN. Jag undrar varför Fredrik Malm
              avviker från den hållningen när det gäller frågan om en höjd observatörsstatus.
              Det gör mig också förvånad.
            </seg>
            <seg n="970a3e6c">
              Jag vill också fråga: Ser man inte att det nu är ett väldigt
              känsligt läge när vi har en vapenvila som är väldigt skör? Borde
              inte den utnyttjas för fredsförhandlingar i stället för ytterligare
              ett steg i FN?
            </seg>
          </u>
          <note type="speaker" n="e75be81d">
            Anf. 146 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-17" n="516979bd">
            <seg n="1bad79fc">
              Herr talman! Jag vill börja med att säga att jag inte har något
              större förtroende när en organisation som Hamas säger att den
              har ingått en vapenvila. Det är bara en tidsfråga innan den kommer
              att brytas. Om den inte kommer att brytas av Hamas så bryts den
              av någon annan terroristisk fraktion på Gazaremsan.
            </seg>
            <seg n="0f0325c3">
              Det är detta som i grund och botten förhindrar möjligheten för
              oss att gå vidare med ett erkännande av en palestinsk stat, eftersom
              halva Palestina i dag styrs av en terroristorganisation. Det spelar
              man ned på andra sidan och säger: Det är inga problem, eftersom
              Hamas och Fatah har en försoningsprocess. De har de förstås inte,
              eftersom Hamas inte ens kunde kandidera på Västbanken i de senaste
              valen och vise versa. Detta är skälet.
            </seg>
            <seg n="63f6b16a">
              Att uppgradera Palestinas status i FN är något annat. Det är
              en signal och ett stöd till den pragmatiska ledningen på Gazaremsan.
              Vi säger: Ni har gjort ett bra jobb this far. Ni kan säkert göra
              det ännu bättre. Det är många utmaningar som återstår vad gäller
              demokratisering och mycket annat. Men vi vill ändå ge de relativt
              sett goda krafterna i Palestina det stödet.
            </seg>
            <seg n="bba99b89">
              Herr talman! Vi kommer ändå tillbaka till kärnfrågan. Kan man
              vara trovärdig när man talar om att ställa upp för flyktingar
              i Syrien om man kommer att stå på barrikaden för att utvisa samma
              människor om de kommer till Sverige?
            </seg>
            <seg n="9ffd1773">
              Kan man vara trovärdig om man säger: Vi ska stödja UNHCR:s verksamhet
              i Syrien och öka den? Sedan kommer man att stå på barrikaderna
              och säga: Vi kommer inte att ta emot fler på kvot när den förfrågan
              kommer när vi bidrar med mer resurser.
            </seg>
            <seg n="73c912ce">
              Någonstans måste det finnas en konsekvens här. Om man engagerar
              sig och predikar internationell solidaritet måste den också gälla
              om människor kommer till Sverige och söker skydd här.
            </seg>
            <seg n="d808e2d4">
              Julia Kronlid säger: Vi har aldrig krävt någonting sådant. Då
              har ni en del framtoningsproblem. Det får ni ändå tillstå.
            </seg>
          </u>
          <note type="speaker" n="51bd8589">
            Anf. 147 JULIA KRONLID (SD) replik:
          </note>
          <u who="julia_kronlid_4ece83" xml:id="i-36b1203070fdbd72-6" n="bb520e9f">
            <seg n="9c0c43b2">
              Herr talman! Jag anser inte att vi har framtoningsproblem. Däremot
              anser jag kanske att Fredrik Malm har lite problem att lyssna
              på det vi verkligen säger.
            </seg>
            <seg n="39bc0510">
              Jag sade att vi alltid varit tydliga med att flyktingar som är
              berättigade till skydd enligt flyktingkonventionen och kvotflyktingar
              ska beviljas det skydd de behöver. Det har vi varit tydliga med
              under lång tid och är fortfarande.
            </seg>
            <seg n="70dd05ee">
              Oavsett vilken flyktingpolitik som vi har i Sverige, som jag
              sade innan, är de flesta människor kvar i närområdena och har
              inte råd och möjlighet att ta sig hit. Vi vill hjälpa så många
              som möjligt. Därför vill vi öka satsningarna till UNHCR och hjälpa
              flyktingar i närområdet.
            </seg>
            <seg n="fe82c887">
              Jag tycker inte alls att det är någon dubbelmoral. Däremot kan
              jag anse att det kan vara en ganska dålig moral från regeringen
              när vi nästa vecka ska debattera bistånd att man gör avräkningar
              på biståndet och lägger ned mer pengar på flyktingmottagningen
              i Sverige än vad man gör på att hjälpa flyktingar i deras närområde.
            </seg>
            <seg n="178b5eda">
              Vi ställer oss kritiska till att man ska göra denna typ av avräkningar
              i biståndet. Den debatten har vi möjlighet att återkomma till.
            </seg>
            <seg n="72da6805">
              Jag tycker inte alls att vi har någon dubbelmoral i frågan. Det
              vi i första hand kritiserar är inte flyktingar enligt flyktingkonventionen
              eller kvotflyktingar, utan det är en annan typ av invandring.
              Främst är det kanske anhöriginvandring som vi kritiserar och även
              den havererade invandringspolitiken i stort och svårigheten att
              integrera och assimilera människor i Sverige.
            </seg>
            <seg n="e867633d">
              Viljan att hjälpa flyktingar som behöver skydd enligt flyktingkonventionen
              och flyktingar som befinner sig i en oerhört utsatt och svår situation
              i sitt närområde är äkta, och sympatin för dem är äkta från vår
              sida ingenting annat.
            </seg>
          </u>
          <note type="speaker" n="810afff3">
            Anf. 148 HANS LINDE (V):
          </note>
          <u who="hans_linde_abeaba" xml:id="i-94275d4dd803836c-0" n="4354abb7">
            <seg n="26fc7cf5">
              Herr talman! Ibland sägs det att Sverige inte kan påverka att
              vårt land är för litet och för avlägset för att vi ska kunna ha
              något inflytande. Det sägs att det inte finns någon poäng med
              att Sverige ska ha en självständig utrikespolitik och egen röst
              i världen.
            </seg>
            <seg n="3f0b7233">
              Jag menar att de som säger så i grunden har fel. Den värld vi
              i dag lever i är i akut behov av länder som konsekvent står upp
              för fred, folkrätt och mänskliga rättigheter. Det behövs länder
              som kan vara verkligt allierade med de hungriga, fattiga och förtryckta
              som världen över kämpar för sina rättigheter. Det är min fulla
              övertygelse att Sverige skulle kunna vara ett sådant land. Det
              saknas inte möjligheter. Det som ofta saknas är däremot den politiska
              viljan hos den nuvarande borgerliga regeringen i Sverige.
            </seg>
            <seg n="72c9e480">
              Dagens debatt visar på möjligheterna för vårt land. I betänkandet
              behandlas en lång rad förslag. Det handlar om konkreta beslut
              som vi skulle kunna fatta i denna kammare och som skulle få stora
              konsekvenser långt utanför denna kammare och långt utanför vårt
              land.
            </seg>
            <seg n="9aa9d7b4">
              Det är därför med glädje som jag konstaterar att en majoritet
              i utrikesutskottet har ställt sig bakom motioner från bland annat
              Vänsterpartiet om att Sverige ska erkänna Västsahara. Västsahara
              är Afrikas sista koloni. Medan folkets längtan efter frihet har
              besegrat kolonialismens förtryck i land efter land har vi sett
              hur ockupationsmakten Marocko steg för steg har stärkt sitt grepp
              över Västsahara sedan 1975. Ockupationen strider mot folkrätten,
              mot internationella konventioner och mot beslut från såväl FN
              som Internationella domstolen i Haag. Ockupationen har sedan dag
              ett inneburit grova och omfattande brott mot sahariernas mänskliga
              rättigheter.
            </seg>
            <seg n="d3bb0047">
              Om Sverige om en vecka skulle fatta beslut om att erkänna Västsahara
              skulle det vara ett historiskt beslut. Vi skulle bli det första
              västland som fattar ett sådant beslut. Det skulle skicka en tydlig
              signal av hopp till de västsaharier som i dag lever under marockansk
              ockupation. Det skulle också skicka en signal av hopp till de
              hundratusentals västsaharier som lever i flyktingläger i Algeriet.
              Men det skulle också vara en mycket tydlig signal till Marocko
              om att vi underkänner deras ockupation och att vi inte kommer
              att tolerera att Marocko fortsätter att förhala en fredlig lösning.
            </seg>
            <seg n="0c68d8f7">
              Ett erkännande skulle vara ett historiskt beslut, men inte ett
              unikt beslut. Redan har drygt ett 80-tal av FN:s medlemmar beslutat
              att erkänna Västsahara. Sydsudan, Uruguay och Sydafrika tillhör
              de länder som under de senaste åren har erkänt Västsahara.
            </seg>
            <seg n="a045af12">
              Västsaharierna är på många sätt ett föredöme. Man har valt att
              lägga ned sina vapen och att föra sin kamp vid förhandlingsborden.
              Man har satt sin tilltro till världssamfundet och till folkrätten
              men omvärlden har svarat med tystnad och ointresse. Samtidigt
              kan vi se hur Marocko gång på gång har gynnats av EU genom fördjupat
              samarbete och förmånliga handels- och fiskeriavtal. Samtidigt
              ser vi nu hur västsaharierna i de algeriska flyktinglägren ser
              hur det livsavgörande humanitära stödet till dem minskar i ljuset
              av den ekonomiska krisen i Europa.
            </seg>
            <seg n="c38b9045">
              Nu pyr det bland unga västsaharier. Man frågar sig, med rätta
              kanske: Varför ska man fortsätta förhandla? Varför ska man fortsätta
              kämpa med fredliga medel när omvärlden ignorerar dem? Möjligheternas
              fönster håller på att stängas i Västsahara. En fredlig lösning
              håller på att rinna oss ur händerna. Snart återstår bara ett enda
              alternativ för Västsaharierna: att ta till vapen. Därför behöver
              omvärlden agera. Därför behöver Sverige erkänna Västsahara.
            </seg>
            <seg n="6563753f">
              De borgerliga partierna har tidigare i debatten gömt sig bakom
              den folkrättsliga definitionen av en stat: att det krävs ett territorium,
              ett folk och en regering. Man menar att dessa kriterier inte är
              uppfyllda i Västsahara. Det är fel.
            </seg>
            <seg n="6456c6f8">
              För ett par år sedan besökte jag staden Tifariti i de befriade
              delarna av Västsahara. Jag mötte företrädare för den regering
              som styr området, och jag samtalade med de västsaharier som lever
              i ett fritt Västsahara som de själva styr. Det finns ett land,
              det finns en regering och det finns definitivt ett folk. Det som
              saknas är den politiska viljan hos de fyra borgerliga partierna.
            </seg>
            <seg n="a8154d30">
              Herr talman! Utrikesutskottet säger dessutom enigt att det går
              att fastställa att Saddam Husseins Anfalkampanj var ett folkmord
              detta efter att bland annat Vänsterpartiet i flera år har krävt
              att Sverige ska erkänna Anfal som ett folkmord.
            </seg>
            <seg n="53a6b96b">
              Anfal är ett av de mörkaste kapitlen i mänsklighetens moderna
              historia. Under den så kallade Anfalkampanjen 19861989 genomförde
              den dåvarande regimen i Bagdad markattacker, bombanfall, massdeportationer,
              fördrivningar och attacker med kemiska stridsmedel mot kurder.
              Attacken mot staden Halabja den 16 mars 1988 är den mest kända
              enskilda incidenten. Då anföll den irakiska regimen en obeväpnad
              stad med kemiska stridsmedel i en hänsynslös attack som kostade
              över 5 000 män, kvinnor och barn livet. Det är fortfarande oklart
              hur många kurder som mördades av Saddam Hussein under Anfalkampanjen.
              Enligt officiell irakisk statistik dödades 182 000 personer, men
              enligt oberoende källor kan det vara så många som tio gånger fler
              som dödades.
            </seg>
            <seg n="2a57f3b6">
              I Sverige säger vi ibland att tiden läker alla sår. Det är inte
              sant. För dem som överlevde Anfal och för deras barn och barnbarn
              är Saddam Husseins övergrepp fortfarande ett öppet sår ett levande
              trauma. Det är inte ett sår som tiden kommer att läka. Det kan
              bara läkas genom att man får sitt lidande bekräftat och upprättelse
              för det man har genomlevt. Därför är orden i dagens betänkande
              så viktiga. Men de är också viktiga därför att vi måste lära av
              historien, i synnerhet i en tid då vi ser i flera andra länder
              hur förtrycket skärps mot just kurder.
            </seg>
            <seg n="9809333f">
              Herr talman! Vänsterpartiet har lagt fram en lång rad förslag
              som behandlas i betänkandet om hur Sverige på allvar skulle kunna
              agera för att bli ett land som på riktigt är en allierad med de
              modiga kvinnor och män som kämpar för demokrati, mänskliga rättigheter
              och social rättvisa i Nordafrika och Mellanöstern. Jag får erkänna
              att alla förslag inte har blivit tillstyrkta av utrikesutskottet.
            </seg>
            <seg n="1c8fa6c6">
              Vi vill bland annat tillsätta en FN-rapportör för de mänskliga
              rättigheterna i Irak och se till att de som gjorde sig skyldiga
              till krigsförbrytelser under USA:s ockupation ställs inför rätta.
              Vi kräver att det humanitära stödet till Syrien ökar och att Sverige
              i EU-kretsen slutar blockera sanktioner mot syriska telekombolag.
              Vi vill att EU:s medlemskapsförhandlingar med Turkiet tydligt
              kopplas till krav när det gäller de mänskliga rättigheterna i
              Turkiet. Vi vill att Sverige kräver att samtliga politiska fångar
              i Turkiet släpps och att kurdernas och de övriga etniska och religiösa
              minoriteternas rättigheter ska respekteras. Vi vill att Sverige
              sätter frågor om mänskliga rättigheter i centrum för sin dialog
              med regimen i Iran och att det svenska näringslivet fullt ut tar
              sitt ansvar så att de investeringar som svenska företag gör i
              Iran inte under några omständigheter bidrar till att stärka regimens
              grepp över landet.
            </seg>
            <seg n="631ea096">
              Jag vill använda den sista delen av mitt anförande till att tala
              om att Sverige inte bara i ord utan också i handling måste bli
              en tydlig kraft för en tvåstatslösning en kraft för ett fritt
              och demokratiskt Palestina och därigenom också en kraft för fred
              i Mellanöstern.
            </seg>
            <seg n="be879094">
              Med sorg har vi de senaste veckorna kunnat följa hur Israels
              högteknologiska armé kraftigt beskjutit ett av jordens mest tätbefolkade
              områden: Gazaremsan. Israel har gjort sitt bästa för att leva
              upp till löftet från den israeliska inrikesministern om att bomba
              Gaza tillbaka till medeltiden.
            </seg>
            <seg n="3d006543">
              För tillfället har raketbeskjutningen från och till Gaza upphört.
              Det är oerhört välkommet. Raketbeskjutning mot civila områden
              innebär alltid ett folkrättsbrott, oavsett vem som avfyrar vapnen.
              Låt mig vara mycket tydlig på den punkten.
            </seg>
            <seg n="5a1c22cd">
              Trots att det nu tillfälligt råder vapenvila kan vi se att det
              grundläggande problemet, Israels ockupation av de palestinska
              områdena, inte på något sätt är löst. Tvärtom ser vi hur den israeliska
              regeringen genom att utvidga de illegala bosättningarna och genom
              att fortsätta att bygga muren på palestinsk mark effektivt slår
              sönder förutsättningarna för en tvåstatslösning. För oss som vill
              se en tvåstatslösning, två självständiga och demokratiska stater
              sida vid sida, där befolkningen kan leva i fred inom säkra gränser
              börjar tiden nu rinna ut. Det är därför hög tid att omvärlden
              agerar för att möjligheten att bidra till fred i Mellanöstern
              inte ska rinna oss ur händerna.
            </seg>
            <seg n="9e28b85a">
              Vänsterpartiet, Socialdemokraterna och Miljöpartiet kräver därför
              gemensamt att Sverige ska erkänna Palestina. Det skulle vara en
              mycket tydlig signal att Sverige menar allvar med sin retorik
              om en tvåstatslösning. Men det skulle inte på något sätt vara
              en unik signal. En majoritet av jordens länder, över 130 FN-medlemmar,
              har redan erkänt Palestina. Under de senaste åren har länder som
              Brasilien, Thailand och Montenegro gjort det. Och det är lite
              talande att till och med vårt grannland Island visat större utrikespolitiskt
              mod än Carl Bildt.
            </seg>
            <seg n="9c4a665c">
              I morgon kommer dessutom generalförsamlingen i FN att behandla
              en resolution med krav på att Palestinas status i FN uppgraderas.
              Mycket tyder på att en sådan resolution kommer att röstas igenom.
              Vi vet redan i dag att både Norge och Danmark kommer att rösta
              ja. De har gett tydliga besked, men frågan är hur Sverige kommer
              att förhålla sig i morgon. Denna tystnad, denna ovilja att ge
              besked som vi har sett även i den här debatten, är lite talande
              för den borgerliga regeringens och de borgerliga partiernas Mellanösternpolitik.
              Det är trots allt veligheten som är det största och tydligaste
              signumet för den borgerliga Mellanösternpolitiken, och det kanske
              inte är så svårt att förstå.
            </seg>
            <seg n="39eb6043">
              Carl Bildt ska i sin roll som utrikesminister lyckas balansera
              ett centerparti som åtminstone på stämmor förstår vad folkrätt
              innebär, ett folkparti som känslomässigt ansluter sig till Israels
              positioner gång på gång och dessutom en handfull kristdemokrater
              som verkar låta bibeltolkningar styra sitt förhållande till Mellanöstern.
            </seg>
            <seg n="ada2aad6">
              Sverige kan göra skillnad, men som enskilda medborgare kan vi
              också göra skillnad. Som konsumenter ska vi ha möjlighet att göra
              medvetna val när vi befinner oss runt om i det svenska samhället.
              Men i dag förekommer det att varor som är producerade på israeliska
              illegala bosättningar märks med text om att de har producerats
              på Västbanken, i Jordandalen eller i Israel. Viner från de ockuperade
              Golanhöjderna betecknas på Systembolaget som övrigt ursprung.
              I alla de här fallen blir det mycket oklart för oss som konsumenter
              var varan egentligen är producerad. Är den producerad i Israel,
              på illegala bosättningar eller på de palestinska områdena?
            </seg>
            <seg n="d7f55ce9">
              Den brittiska regeringen tog redan för flera år sedan fram riktlinjer
              för märkning av varor. Danmark beslutade i maj 2012 att införa
              liknande riktlinjer. Frankrike och Sydafrika jobbar på samma område,
              men i Sverige svarar Carl Bildt på en skriftlig fråga som jag
              har ställt till honom att regeringen bereder frågan. Det är fin
              kanslihussvenska för att vi inte gör någonting alls.
            </seg>
            <seg n="711ae851">
              Länge åtnjöt Sverige ett starkt förtroende i Mellanöstern som
              möjliggjorde för vårt land att spela en aktiv roll för fred, folkrätt
              och frihet. I dag måste jag erkänna att det inte är lätt att följa
              de senaste dagsnoteringarna i den borgerliga regeringens Mellanösternpolitik.
              Det är hög tid att Sverige blir en tydlig och konsekvent röst
              för fred i Mellanöstern. Ett första, oerhört viktigt steg skulle
              vara att vi i morgon röstar ja till att uppgradera Palestinas
              status i FN och vi nästa onsdag röstar ja till att erkänna Palestina
              som stat.
            </seg>
            <seg n="765038fc">
              Därför vill jag avsluta mitt anförande med att yrka bifall till
              reservationerna 6 och 7.
            </seg>
          </u>
          <note type="speaker" n="251e5d5a">
            Anf. 149 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-4b4405f62f545860-0" n="1415001e">
            <seg n="82f7aafe">
              Herr talman! Det är många frågor och många länder som ska behandlas.
              Mina tolv minuter överskrids kanske något. Jag har försökt att
              skära i mitt tal, men det är väldigt mycket som man vill säga.
            </seg>
            <seg n="d187e971">
              Jag tänker börja med den arabiska våren och kvinnorna. Snart
              två år har nu passerat sedan den arabiska våren tog sin början
              i Tunisien. Det är två år sedan medborgare i Nordafrikas och Mellanösterns
              icke-demokratiska stater reste sig upp och krävde mänskliga fri-
              och rättigheter, social rättvisa och ekonomisk utveckling.
            </seg>
            <seg n="ddefe0e7">
              Som en av riksdagens delegater till den parlamentariska församlingen
              för Medelhavsunionen har jag fått möjlighet att med representanter
              för de aktuella länderna i regionen diskutera den demokratiska
              processen. Det är entusiastiska personer som vill skapa en ny
              framtid för sina länder, vilket är mycket hoppfullt. Men de hoppas
              också på stöd och råd från oss i Europa. Det gäller särskilt kvinnorna.
              Situationen för många av regionens kvinnor har dock inte i alla
              delar förbättrats utan till viss del förvärrats sedan januari
              2011.
            </seg>
            <seg n="0a0d5ddb">
              Även om kvinnliga politiker behöll omkring 25 procent av platserna
              i parlamentet i och med valet i Tunisien har antalet kvinnor i
              övergångsregeringen minskat från fyra till tre. Trots att principen
              om jämställdhet mellan könen ryms inom Marockos nya konstitution
              återfinns endast en kvinna i dagens marockanska regering. I 2012
              års presidentval i Egypten återfanns inte en enda kvinna bland
              de 13 slutgiltiga presidentkandidaterna.
            </seg>
            <seg n="4fdef20e">
              Regionens kvinnor är kraftigt underrepresenterade i det offentliga
              rummet, och det finns en rad exempel där kvinnors fri- och rättigheter
              i större utsträckning än tidigare till och med kränks och inskränks.
              Sharialagar är på väg att införas i Libyen, lobbyn mot kvinnors
              rätt till skilsmässa i Egypten är stark och vi ser tyvärr en negativ
              utveckling på många håll. Det gör att vi måste fortsätta stödet
              till kvinnorna i regionen.
            </seg>
            <seg n="e7bd4288">
              I Nordafrika och Mellanöstern ser vi tyvärr också hur förföljelsen
              av och övergreppen mot regionens kristna minoritetsgrupper har
              eskalerat under de senaste åren. I Egypten till exempel blir den
              kristna koptiska minoriteten, som utgör ungefär tio procent av
              landets befolkning, ofta föremål för attacker från militanta,
              islamistiska grupperingar. Kyrkor har bränts, och våldsanvändningen
              är utbredd.
            </seg>
            <seg n="5d5390b5">
              Kopternas utsatta situation förefaller dess värre inte på något
              sätt ha förändrats till det bättre efter Muslimska brödraskapets
              seger i presidentvalet i maj 2012. Nu har president Mursi bland
              sina rådgivare utsett en kristen kopt, och vi får ställa vårt
              hopp till alla de moderata krafter som trots allt finns i Egypten.
              Vi får hoppas att de ska bidra till att situationen förbättras
              framöver för den kristna minoriteten, men vi måste bevaka situationen.
            </seg>
            <seg n="acd2194c">
              Vid sidan av de demokrati- och rättsstatsstärkande åtgärder som
              krävs i Egypten krävs också att man tar itu med de enorma sociala
              och ekonomiska orättvisor som finns i landet. Den sociala utmaningen
              är stor.
            </seg>
            <seg n="faa17185">
              Där kan vi genom EU bidra med ökad handel och samarbete. I regeringens
              budget för nästa år föreslås också att vi tredubblar anslagen
              för att stödja demokratisering och respekt för mänskliga rättigheter
              i hela regionen. Vi skjuter till 70 miljoner för att stärka kvinnors
              fri- och rättigheter. Det är bra satsningar som vi ska använda
              på absolut bästa sätt.
            </seg>
            <seg n="e964d3e4">
              Herr talman! Man kan inte säga annat än att situationen i Syrien
              är en mänsklig katastrof. Det som började som ett rop på reformer
              i kölvattnet av den arabiska våren har utvecklats till ett blodigt
              inbördeskrig. 30 000 människor har hittills fått sätta livet till,
              och miljontals har tvingats fly både inom landet och bortom landets
              gränser.
            </seg>
            <seg n="001f8893">
              Omfattande övergrepp och kränkningar av de mänskliga fri- och
              rättigheterna begås av Assadregimens styrkor men även av väpnade
              oppositionsgrupperingar. Inbördeskriget är en blodig kamp mellan
              de som styr Syrien som i huvudsak tillhör shiiter och alawiter
              och oppositionen som till stor del består av sunnimuslimer.
            </seg>
            <seg n="6a738dba">
              Mitt i detta kaotiska slagfält återfinns Syriens två och en halv
              miljon kristna. Det är en grupp som på det stora hela haft goda
              relationer och visat lojalitet mot och skyddats av Assadregimen.
              Fruktan för olika hämndaktioner är därför stor, och kristna i
              Syrien faller i ökad utsträckning offer för islamistiska milisgruppers
              aggression. Kyrkor har blivit särskilda mål för väpnade angrepp
              i bland annat Aleppo, och staden Homs är nu i det närmaste helt
              tömd på den kristna befolkningen.
            </seg>
            <seg n="1bf73063">
              Så sent som i dag såg jag på Twitter att två bomber har sprängts
              i ett område i Damaskus där det bor kristna och druser som uppges
              inte ha gått med i upproret mot regimen. Minst 34 personer har
              dödats. Så ser situationen ut i Syrien i dag, vilket är skrämmande.
            </seg>
            <seg n="aa9d060a">
              När Assadregimen har fallit måste landets kristna garanteras
              samma fri- och rättigheter och politiska representation som Syriens
              övriga religiösa och etniska grupper. Det är vi alla överens om,
              och vi har uttalat det via EU.
            </seg>
            <seg n="1090634f">
              En stor grupp som inte heller ska utelämnas är kurderna som finns
              i Syrien och som i dag balanserar och försöker stå vid sidan av
              konflikten men som på olika håll dras in i den.
            </seg>
            <seg n="274007ba">
              Sverige och EU har tydligt uttalat att Assad måste avgå, lämna
              över till en övergångsregering och förbereda fria och rättvisa
              val. Det är någonting som vi ska arbeta för. Konflikten hotar
              tveklöst säkerheten i regionen. Den har redan, i varierande utsträckning,
              spillt över till grannländerna Turkiet och Libanon och hotar att
              också påverka Israel.
            </seg>
            <seg n="3071ee74">
              Herr talman! Medan Assad sitter kvar vid makten i Syrien är Saddam
              Husseins styre i Irak historia. Även om säkerhetssituationen i
              flera delar av landet är bristfällig har en rad steg för att demokratisera
              landet, öka rättssäkerheten och främja mänskliga fri- och rättigheter
              tagits sedan diktatorns fall 2003. Att Irak nu till exempel har
              tagit fram en nationell handlingsplan i syfte att genomföra FN:s
              råd för mänskliga rättigheters rekommendationer bör välkomnas.
            </seg>
            <seg n="b86a8c23">
              Situationen för vissa av landets minoritetsgrupper, särskilt
              kurderna, har förbättrats avsevärt de senaste åren. Regionen Kurdistan
              i landets norra delar har numera ett långtgående självstyre, och
              enligt UD förbättras läget vad gäller mänskliga rättigheter. Detta
              är långt från vad som gällde när Saddams övergrepp på kurderna
              pågick. Saddam Husseins och Bathregimens förtryck av kurderna
              kulminerade i den så kallade Anfalkampanjen 1988. De flesta av
              oss minns den avskyvärda gasattacken mot Halabja. Flera byar angreps,
              182 000 människor miste livet och över en miljon drevs på flykt.
            </seg>
            <seg n="24c0fafd">
              Såväl det irakiska rättsväsendet som en rad internationella människorättsorganisationer
              betecknar Anfalkampanjen som ett folkmord. Många av varandra oberoende
              källor delar den uppfattningen, och Irak har också självt i domstol
              tagit upp händelsen och dömt ansvariga för folkmordet. Domen blev
              dock dödsstraff, vilket vi ju inte accepterar i Sverige, men vi
              tycker att det är bra att man har ställt de ansvariga till svars.
            </seg>
            <seg n="0d81eb90">
              Det finns mycket som har förbättrats i Irak, men vi kan inte
              acceptera summariska rättegångar, tortyr och bristande föreningsfrihet
              i en demokratisk rättsstat. Situationen för landets kristna är
              väldigt allvarlig. Sedan 2003 har många tvingats på flykt på grund
              av våld och övergrepp. Flera hundratusen kristna irakier lever
              i dag under svåra förhållanden i flyktingläger i bland annat Syrien
              och Jordanien. Vi menar att Sverige, EU och FN har en viktig roll
              i att åtgärda den negativa utvecklingen i landet. Irak är lite
              av en krutdurk som vi måste bevaka.
            </seg>
            <seg n="3bac954c">
              Herr talman! Irans folk lider svårt under en brutal regim. Respekten
              för grundläggande fri- och rättigheter saknas. Oppositionella
              förföljs, torteras och avrättas. Politiskt oliktänkande, kvinnor,
              hbt-personer och religiösa och etniska minoriteter drabbas alla
              av den skoningslösa regimen. Situationen för de iranier som väljer
              att konvertera till andra trosåskådningar är direkt livsfarlig.
            </seg>
            <seg n="8bd7f4ab">
              Kristdemokraterna stöder fullt ut säkerhetsrådets och EU:s utökade
              sanktioner mot den iranska regimen som syftar till att sätta press
              på Teheran att fullt ut samarbeta med FN:s atomenergiorgan IAEA.
              Vi är för dialog och samtal. Men för att kraven gentemot Iran
              ska vara tydliga är de utökade sanktionerna nödvändiga och högst
              legitima i väntan på ett bättre samarbete från deras sida.
            </seg>
            <seg n="ff6a2da7">
              Herr talman! Konflikten mellan Israel och Hamas blossade nyligen
              upp igen med full kraft. Efter dagar av mycket intensiva raketbeskjutningar
              från Gaza in på israeliskt territorium svarade Israel. Det går
              inte på något vis att ifrågasätta Israels rätt till självförsvar.
              Dock går det att diskutera huruvida motattacken stod i proportion
              till Hamas missilbeskjutning. Den 21 november slöts ett avtal
              om eldupphör som nu måste följas upp med konkreta åtgärder. Hamas
              måste erkänna staten Israels rätt att existera, och deras raketbeskjutningar
              av Israel måste upphöra. Detsamma gäller de enligt folkrätten
              illegala israeliska bosättningarna på Västbanken.
            </seg>
            <seg n="91c2cd4e">
              Israel bör visa gehör för EU:s krav om att öppna övergångarna
              till Gaza för att underlätta för den humanitära hjälpen att nå
              fram och se till att kommersiell handel kan bedrivas. Livssituationen
              för folket i Gaza måste förbättras både ekonomiskt och vad gäller
              mänskliga fri- och rättigheter. Om så inte sker finns en risk
              att den fattiga befolkningen radikaliseras, vilket inte kan anses
              gynna Israels säkerhet.
            </seg>
            <seg n="f79307fb">
              En lösning på den långvariga konflikten är avgörande för hela
              regionens fred och säkerhet. Förhandlingar om fred måste utgå
              från 1967 års gränser och genom ett fredsavtal resultera i en
              tvåstatslösning med Jerusalem som delad huvudstad. Endast genom
              ett ömsesidigt gynnsamt fredsavtal kan varaktig fred, säkerhet
              och demokrati bli verklighet för både israeler och palestinier.
            </seg>
            <seg n="35c91a20">
              Vi anser inte att det i nuläget går att erkänna Palestina som
              stat. Det går inte så länge Hamas inte kan erkänna Israels rätt
              att existera. För att ett erkännande av staten Palestina ska bli
              möjligt måste det föregås av ett fredsavtal som leder till en
              tvåstatslösning. Men som det står i betänkandet ankommer det för
              övrigt, som vi ser det, inte på riksdagen utan på regeringen att
              göra sådana folkrättsliga ställningstaganden. Samma sak gäller
              vad avser den fråga som nu är under diskussion i generalförsamlingen
              om uppgraderad status. Det är regeringen som hanterar den frågan.
            </seg>
            <seg n="6c60525d">
              Sverige måste inom ramen för sitt utvecklingssamarbete med Västbanken
              och Gaza fortsätta att främja fredsprocessen och ett demokratiskt
              palestinskt statsbyggande och ställa hårda krav på den palestinska
              myndighetens efterlevande av mänskliga fri- och rättigheter.
            </seg>
            <seg n="148e2de5">
              Herr talman! Västsahara är enligt FN det sista icke avkoloniserade
              territoriet i Afrika. Marocko ockuperar alltjämt två tredjedelar
              av Västsahara. Det är en ockupation som strider mot internationell
              rätt. Kristdemokraterna stöder därför fullt ut regeringens ståndpunkt
              att västsaharierna i enlighet med folkrätten äger rätt till självbestämmande.
              Västsaharierna bör ges rätten att i en folkomröstning, genomförd
              av FN-styrkan Minurso efter beslut av säkerhetsrådet, avgöra territoriets
              framtida status. Om västsaharierna i en sådan folkomröstning röstar
              för självständighet är det ett beslut som Marocko och världssamfundet
              måste acceptera.
            </seg>
            <seg n="f90379ee">
              Herr talman! När det gäller situationen i Turkiet som också finns
              med i betänkandet kommer min kollega Robert Halef senare att ta
              upp den oroväckande utvecklingen i landet där mänskliga rättigheter
              alltmer åsidosätts i och med arresteringar och fängslanden av
              kurdiska parlamentsledamöter, lokalpolitiker, akademiker och journalister.
            </seg>
            <seg n="a88c88e5">
              Med detta vill jag yrka bifall till förslaget i betänkandet vars
              alla delar jag står bakom förutom förstås det som berör reservation
              25 om erkännande av Västsahara som stat.
            </seg>
          </u>
          <note type="speaker" n="221ac5fc">
            Anf. 150 JULIA KRONLID (SD) replik:
          </note>
          <u who="julia_kronlid_4ece83" xml:id="i-36b1203070fdbd72-7" n="bb520e9f">
            <seg n="d7061b9e">
              Herr talman! Jag har först en fråga gällande situationen i Israel
              och Palestina och den i dag aktuella frågan om upphöjd status
              för Palestina i FN. Jag förstår att jag inte får något svar på
              vad regeringens inställning är. Det har andra redan försökt få
              svar på.
            </seg>
            <seg n="0f2559eb">
              Centerpartiet har deklarerat sin åsikt. Folkpartiet har deklarerat
              sin åsikt. Jag undrar om Désirée kunde säga vad Kristdemokraternas
              hållning är i den här frågan. Kommer ni att ha samma inställning
              som när det var fråga om fullt medlemskap i FN, att det först
              ska föreligga ett fredsavtal, eller är ni beredda att frångå den
              linjen nu när det gäller upphöjd observatörsstatus, att det inte
              behöver föreligga något fredsavtal?
            </seg>
            <seg n="a77db0fc">
              Désirée Pethrus framförde många kloka synpunkter på vad som bör
              ligga till grund för ett erkännande, och jag instämmer i det.
              Jag tycker att de kriterierna bör ligga till grund även för en
              upphöjd observatörsstatus. Jag undrar om Désirée Pethrus håller
              med mig om det.
            </seg>
          </u>
          <note type="speaker" n="298f2b21">
            Anf. 151 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-4b4405f62f545860-1" n="1415001e">
            <seg n="9978098c">
              Herr talman! Tack för frågan, Julia Kronlid! Det viktiga är att
              vi tydligt skiljer mellan observatörsstatus och ett erkännande
              av staten Palestina. Vi har sagt att vi inte kan erkänna staten
              Palestina eftersom vi anser att alla kriterier som enligt folkrätten
              krävs inte är uppfyllda. Däremot har vi sagt att vi vill diskutera
              frågan. Vi vill titta på resolutionstexterna. De är ännu inte
              klara, och Kristdemokraterna och regeringen har därför inte fattat
              något beslut.
            </seg>
            <seg n="94bfda28">
              Det som kan hända, även om det inte är troligt, är att palestinierna
              drar tillbaka förslaget. Vi måste därför veta om det blir en omröstning
              eller inte. Mahmud Abbas har sagt att han ska hålla ett tal till
              generalförsamlingen i morgon, och flera länder ska göra deklarationer
              eller uttala sig.
            </seg>
            <seg n="5aa417a6">
              Det viktigaste för oss är vad som sägs i resolutionen, vad texten
              kommer att tala om. För att vi ska kunna ställa oss bakom den
              är det oerhört viktigt att vi kan garantera Israels säkerhet.
              Den diskussionen och förhandlingen pågår inom regeringen. Mycket
              mer än så kan jag inte säga.
            </seg>
          </u>
          <note type="speaker" n="f2f2a52d">
            Anf. 152 JULIA KRONLID (SD) replik:
          </note>
          <u who="julia_kronlid_4ece83" xml:id="i-36b1203070fdbd72-8" n="bb520e9f">
            <seg n="a2c4d60e">
              Herr talman! Tack för svaret, Désirée Pethrus, även om det kanske
              inte var så mycket till svar, mer än att Kristdemokraterna ännu
              inte har bestämt sig utan eventuellt inväntar vad regeringen tycker.
            </seg>
            <seg n="5c9d279a">
              Kanske kan Désirée Pethrus berätta vad Kristdemokraterna tycker
              är viktigt i förhandlingarna med de övriga partierna och regeringen
              och vad som ska framgå av resolutionen. Här måste väl finnas något
              som Kristdemokraterna tycker är viktigt och vill driva. Det kan
              inte bara vara att ni, Désirée Pethrus, väntar på besked från
              regeringen och sedan ställer er bakom det. Någon sorts åsikt,
              och ställningstagande, borde ni väl ha i frågan. Vad kan ni tänka
              er att gå med på och vad kan ni inte tänka er att gå med på när
              det gäller resolutionstexten? Kan du ge några exempel?
            </seg>
            <seg n="a682567c">
              Jag vill också ställa fråga om Västsahara. Här vänder jag mig
              till Désirée Pethrus i hennes egenskap av representant för Alliansen.
              I utskottsbetänkandet står att det finns stöd för en folkomröstning.
              Désirée Pethrus sade i sitt anförande att om man röstar för självständighet
              ska det respekteras. I betänkandetexten tas inte tydligt ställning
              för att alternativet självständighet ska finnas med vid en folkomröstning.
              Vad är egentligen Alliansens åsikt? Är det att de ska ha rätt
              att rösta även om självständighet och inte bara om autonomi? Jag
              skulle vilja ha svar på det.
            </seg>
            <seg n="706135d3">
              I betänkandetexten står också att man stöder Västsaharas rätt
              till självbestämmande. Jag har inte fått någon riktig klarhet
              i om man, i förlängningen, stöder Västsaharas rätt till full självständighet
              eller inte.
            </seg>
          </u>
          <note type="speaker" n="e9adc537">
            Anf. 153 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-4b4405f62f545860-2" n="1415001e">
            <seg n="5bcb6961">
              Herr talman! Självklart sitter Kristdemokraterna inte och väntar
              på att tre andra partier lägger fram förslag till Kristdemokraterna,
              utan vi tittar naturligtvis på de resolutionstexter som vi får
              oss till del för att se om vi, utifrån en helhetsbedömning, kan
              ställa oss bakom förslaget. Det handlar om ifall vi tycker att
              det känns tryggt beträffande Israels säkerhetsperspektiv och rättighetsperspektivet
              gällande palestinierna. Det ska gälla för båda parter.
            </seg>
            <seg n="aaae5bbb">
              Det allra viktigaste är om det kommer att föra fredsprocessen
              framåt. Det är det viktigaste. Det är därför jag tror att regeringsformen
              och grundlagen anger att det är en sak för regeringen. Vi kan
              inte stå här och förhandla om varenda punkt i en sådan situation.
              Därför ligger det på regeringen. Vi ska naturligtvis fatta ett
              beslut när vi vet hur det slutliga dokumentet ser ut och vi känner
              oss trygga med helheten. Då ska vi fatta ett beslut.
            </seg>
            <seg n="5b3a49b9">
              När det gäller Västsahara ser jag det som ganska självklart att
              det finns två frågor som man kan rösta om, självständighet eller
              regionalt självbestämmande, alltså att man är en del av Marocko.
              Det ska den västsahariska befolkningen fatta beslut om. Vad jag
              förstått råder det oenighet om vilka som ska ha rätt att rösta,
              vilka som ska ingå i vallängden för att få rösta. Allt sådant
              måste lösas.
            </seg>
            <seg n="51e441d0">
              FN har fått ett mandat. Det finns en förhandlare. Det finns utsedda
              personer som är där. Sverige har gjort jättemycket. Vi har varit
              väldigt tydliga till exempel när det gäller fiskeavtal, att det
              gäller för ockupationsmakten att bevaka det ockuperade området
              Västsaharas rättigheter. Jag tycker att Sverige varit ganska tufft
              när det gällt att stödja västsahariernas rättigheter.
            </seg>
          </u>
          <note type="speaker" n="42b47c3a">
            Anf. 154 HANS LINDE (V) replik:
          </note>
          <u who="hans_linde_abeaba" xml:id="i-94275d4dd803836c-1" n="4354abb7">
            <seg n="8f6032b9">
              Herr talman! Désirée Pethrus valde att i sitt långa anförande
              ge oss en utförlig exposé över läget för olika kristna minoritetsgrupper
              i Mellanöstern och Nordafrika, och hon sammanfattade också betänkandet
              i stora delar. Det var i mångt och mycket behjärtansvärt. Samtidigt
              sades det väldigt lite om vad Kristdemokraterna egentligen tycker
              i några av de större frågor som vi behandlar i detta betänkande.
            </seg>
            <seg n="c3da974b">
              I all korthet satte Désirée Pethrus till slut ned foten och sade
              att Kristdemokraterna inte vill att man i detta läge erkänner
              Västsahara. Det står Kristdemokraterna fritt att tycka så, men
              när vi fattar beslut i detta ärende nästa onsdag är det mycket
              som talar för att en majoritet i riksdagen då kommer att fatta
              beslutet att Sverige bör erkänna Västsahara. Därför blir frågan
              till Kristdemokraterna, som är ett av de fyra regeringspartierna:
              Hur tycker Kristdemokraterna att regeringen ska förhålla sig om
              riksdagen vill att Sverige erkänner Västsahara? Ska den borgerliga
              regeringen ignorera ett sådant beslut eller respektera ett beslut
              fattat av Sveriges riksdag? Det är det första jag vill fråga Désirée
              Pethrus om.
            </seg>
            <seg n="256be371">
              När det sedan gäller Palestina nämner Désirée Pethrus två argument
              varför man inte bör erkänna Palestina. Det första är att Hamas
              inte erkänner Israel. Det andra är att det inte finns ett fredsavtal.
              Låt mig vara mycket tydlig. Det skulle vara oerhört viktigt att
              Hamas så fort som möjligt erkände staten Israels rätt att existera.
              Det skulle också vara oerhört viktigt att vi fick på plats ett
              fredsavtal, även om det är högst osannolikt i det här läget.
            </seg>
            <seg n="927ef105">
              Om jag ska vara helt ärlig känns de argumenten oerhört hemmasnickrade,
              Désirée Pethrus. För det första: Sverige erkänner stater, inte
              regeringar. Vi har erkänt en lång rad stater som haft en horribel
              inställning i en mängd frågor. Vi har dessutom erkänt en lång
              rad stater som faktiskt inte erkänner staten Israels rätt att
              existera. När det gäller frågan om fredsavtal är det ingenting
              som vi har fäst vikt vid i samband med tidigare erkännanden. Vi
              har erkänt både Nord- och Sydkorea utan att där finns ett fredsavtal.
              Den borgerliga sidan har dessutom erkänt Kosovo utan att det finns
              något avtal mellan Kosovo och Serbien. Varför dessa hemmasnickrade
              argument, Désirée Pethrus?
            </seg>
          </u>
          <note type="speaker" n="1dabe893">
            Anf. 155 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-4b4405f62f545860-3" n="1415001e">
            <seg n="018218ae">
              Herr talman! Jag tycker att det är ganska tydligt beskrivet i
              betänkandet varför det ligger på regeringen att fatta den här
              typen av beslut. När vi säger att vi ska erkänna Västsahara är
              det till syvende och sist ändå regeringen som sköter utrikespolitiken.
              Vi kommer in när det till exempel gäller att skicka svensk trupp
              till Afghanistan. Då kommer riksdagen in. Det finns vissa situationer
              där riksdagen ska var med och fatta beslut, men det här är inte
              en sådan situation. När vi ser på hela processen som rör palestiniernas
              ansökan tror jag att det är viktigt att hålla i minnet att det
              passar sig bättre att regeringen sköter den frågan.
            </seg>
            <seg n="8c43fabd">
              När det gäller erkännandet av Palestina undrar jag vad Hans Linde
              egentligen tycker. Vilka skulle Israel i morgon skriva avtal med?
              Skulle de skriva fredsavtal med Hamas?
            </seg>
            <seg n="91554d6d">
              Hur ser din realism ut i det du diskuterar? Vi har alla en vision
              om fred, men någonstans måste vi ha en realism. Hamas har en helt
              annan agenda. Hamas står inte för Israels rätt att existera, och
              Hamas måste få en annan inställning.
            </seg>
            <seg n="00b91523">
              Vilka ska sitta vid förhandlingsbordet, Hans Linde? Hur ska det
              gå till? Tala gärna om det. Det Hans Linde framför är orealistiskt.
            </seg>
            <seg n="228d0e2b">
              Sedan var det frågan om att erkänna Kosovo. Det framgår av texten
              att man måste titta på om dessa stater har kontroll över sina
              territorier i olika situationer. Det finns olika saker som man
              går igenom. Vänsterpartiet har inget case här.
            </seg>
          </u>
          <note type="speaker" n="ba12d842">
            Anf. 156 HANS LINDE (V) replik:
          </note>
          <u who="hans_linde_abeaba" xml:id="i-94275d4dd803836c-2" n="4354abb7">
            <seg n="425de2a6">
              Herr talman! Det råder inget tvivel om hur det ser ut i svensk
              grundlag. Vi är eniga om att det till syvende och sist är regeringen
              som har att fatta beslutet. Därför är vi tydliga i reservationen
              om Palestina och den majoritetstext som finns om Västsahara, att
              vi från riksdagens sida vill fatta beslut om att uppmana regeringen
              att erkänna dessa.
            </seg>
            <seg n="cbb010c9">
              Désirée Pethrus, företrädare för Kristdemokraterna, ett av fyra
              partier i den borgerliga allians som styr det här landet: Hur
              ska man förhålla sig till en sådan uppmaning från riksdagen? Ska
              man ignorera en uppmaning om att erkänna Västsahara eller ska
              man följa en uppmaning från en majoritet bland Sveriges folkvalda?
            </seg>
            <seg n="3e9cd6a9">
              Det finns ett annat exempel från 2010. En majoritet i kammaren
              erkände folkmordet 1915 på armenier, assyrier/syrianer, kaldéer
              och pontier i dåvarande Ottomanska riket. Det beslutet har regeringen
              hittills valt att förhala och ignorera. Tycker Désirée Pethrus
              att det är en bra modell för hur regeringen ska hantera riksdagsbeslut
              som också ska användas i Västsaharafrågan?
            </seg>
            <seg n="5abd28b8">
              Désirée Pethrus sätt att argumentera om Israel är konstigt. Om
              Sverige erkänner Palestina som stat eller inte påverkar egentligen
              inte vem som sitter vid ett eventuellt bord där man ska föra förhandlingar.
              Vänsterpartiets ståndpunkt är tydlig. Det har vi uttryckt i våra
              motioner. Vi tror att om vi ska nå fram till fruktbara förhandlingar
              när det gäller Israel och Palestina måste alla relevanta parter
              finnas med vid förhandlingsbordet. Det har vi varit tydliga med
              i våra motioner.
            </seg>
            <seg n="fda818f8">
              Jag konstaterar fortfarande att Désirée Pethrus använder olika
              måttstockar. Det är väl det som Désirée Pethrus till slut erkänner.
              Det ska vara lite olika bedömningar i olika lägen. Det kan vara
              vissa kriterier för Kosovo, andra kriterier för Palestina.
            </seg>
            <seg n="70c04e0d">
              Det räcker inte. Det funkar inte. Jag tycker att vi ska ha en
              måttstock, nämligen folkrätten, den internationella humanitära
              rätten.
            </seg>
          </u>
          <note type="speaker" n="5adf101b">
            Anf. 157 DÉSIRÉE PETHRUS (KD) replik:
          </note>
          <u who="desiree_pethrus_b60467" xml:id="i-4b4405f62f545860-4" n="1415001e">
            <seg n="01dc94e5">
              Herr talman! Det där var verkligen att slå in öppna dörrar. Det
              är självklart att regeringen använder sig av folkrätten när det
              gäller att erkänna stater.
            </seg>
            <seg n="37281cc5">
              Regeringen har rätten att fatta ett beslut utan att fråga riksdagen.
              Vänsterpartiet tar ofta upp erkännandefrågor i sina motioner.
              Jag skulle ha svårt att tro att Socialdemokraterna skulle sitta
              i regeringen och acceptera att riksdagen skickade in en mängd
              förslag om alla olika länder som ska erkännas. Jag har svårt att
              tro på det.
            </seg>
            <seg n="2cc16669">
              Jag tycker att vi ska respektera den grundlag vi har. Det innebär
              att regeringen har ansvaret i erkännandefrågor. Flera erkännandefrågor
              tas upp i betänkandet. Jag trodde att vi var överens om att det
              är regeringen som har erkännandefrågor på sitt bord. Riksdagen
              kan inte skicka budskap till regeringen om relationer och erkännanden.
              Det blir konstigt.
            </seg>
            <seg n="2096cb7d">
              Det finns många länder. Det finns många folkmord som vi gärna
              vill lyfta upp. Men det blir en ohållbar situation. Däremot står
              jag verkligen bakom att vi ska diskutera och debattera Israel
              och Palestina, Västsahara och så vidare. Det är självklart. Men
              att tvinga regeringen att fatta beslut i sådana viktiga frågor
              som att erkänna stater tror jag inte på. Vi måste följa grundlagen.
            </seg>
            <seg n="ed9f8872">
              I sådana fall kommer frågan tillbaka till Vänsterpartiet: Står
              ni bakom grundlagen eller inte? Uppenbarligen inte.
            </seg>
          </u>
          <note type="speaker" n="5aa4eea9">
            Anf. 158 CARINA HÄGG (S):
          </note>
          <u who="carina_hagg_00384c" xml:id="i-043027d414a836fa-0" n="86388c66">
            <seg n="1dd530e4">
              Herr talman! Medan egyptierna bröt rädslans mur sade utrikesminister
              Carl Bildt att regeringen skulle vänta och se, att det inte handlar
              om att ta ställning för någons sida. Men det är just det en regering
              ska göra, och det är varje utrikesministers främsta uppgift att
              uttrycka en mening.
            </seg>
            <seg n="e23962de">
              I dag på morgonen låg tårgas åter över Tahrirtorget. Tiotusentals
              människor har åter fyllt detta vida torg. Men president Mursi
              står fast vid sitt dekret, och demonstranterna vill inte ge sig.
              Högsta konstitutionsdomstolen i Egypten anklagar president Mursi
              för att driva en kampanj mot den, enligt en talesman för domstolen.
              Det är ett dekret som har fått kritik från många andra institutioner.
              I bakgrunden finns Muslimska brödraskapet, men de har också ställt
              in någon manifestation.
            </seg>
            <seg n="88934037">
              Egypten är i ett allvarligt skede. Mursi måste ta ansvar för
              att vårda den enighet som präglade revolutionen. Mubarak störtades
              inte av en utländsk militärmakt, inte genom en statskupp och inte
              av militanta islamister utan av folket genom fredliga protester.
              Människor på Tahrirtorget sade: Äntligen, men det kunde ha skett
              tidigare. Mitt i glädjen fanns också en besvikelse över att inte
              EU, varav Sverige är en del, och USA gav sitt stöd åt folkets
              protester utan i stället svek sina egna ideal om demokrati och
              mänskliga rättigheter. Om västvärlden hade krävt Mubaraks avgång
              hade kanske inte så många av de unga behövt dö i protesterna.
              De hade rätt. Europas regeringar har hållit diktaturregimerna
              under armarna i stället för att stödja demokratirörelserna.
            </seg>
            <seg n="0c0f12b4">
              Egypten har en lång väg att gå. Det vore förödande om de fredliga
              demonstrationer vi nu ser i flera städer skulle leda vidare till
              en våldsutveckling. Det vore förödande för Egypten och för regionen.
              Det som sker i Egypten har stor betydelse för utvecklingen i hela
              området och för oss grannar norr om Medelhavet. Vi måste sätta
              in alla ansträngningar för att stimulera och kräva politiska reformer
              och politiska lösningar.
            </seg>
            <seg n="0f339275">
              Egyptens folkvalda president Muhammad Mursi har genom sitt omfattande
              dekret ifrågasatt rättsstatens principer och har ett ansvar att
              backa tillbaka. Men även FN:s kommissarie för mänskliga rättigheter
              har uttalat att Mursis beslut väcker allvarlig oro för efterlevnaden
              av de mänskliga rättigheterna.
            </seg>
            <seg n="4c74ff96">
              Vi har funderat över vad som händer. Så här långt har EU inte
              uttalat någon uppfattning om vad som händer och sker i Egypten,
              inte uttalat någon mening trots att tiotusentals människor, kanske
              200 000 människor, har gått ut på Tahrirtorget och finns även
              på många andra torg i landets städer. EU har lovat 800 miljoner
              euro utöver de bidrag som redan har utlovats för tiden 20112013.
            </seg>
            <seg n="11063070">
              Det måste finnas en mening. Även Sveriges regering måste ställa
              krav. Utrikesminister Carl Bildt måste väl också ha en mening,
              att koppla relevanta stöd och bidrag till krav på mänskliga rättigheter,
              demokrati och att kvinnokonventionen ska implementeras. Det måste
              finnas ett ömsesidigt åtagande om båda sidor Medelhavet.
            </seg>
            <seg n="e62747cd">
              Fokus behöver sättas på landets socioekonomiska utmaningar med
              arbetslöshet och analfabetism. Den kommande konstitutionen bör
              innehålla ett förbud mot tortyr. Civila ska inte ställas inför
              militärdomstol, och övergrepp mot fredliga demonstranter måste
              stoppas. En alltmer moraliserande debatt drabbar alla dem som
              vill ha friheten att leva sina liv som de vill, men den påverkar
              särskilt kvinnornas vardag.
            </seg>
            <seg n="429bdc0f">
              Vi socialdemokrater stöder våra partivänners uppbyggnad av ett
              demokratiskt parti. De försöker tillsammans med oppositionsledaren
              el-Baradei att starta en nationell räddningsfront. Det är vällovligt
              att man tar ett demokratiskt ansvar.
            </seg>
            <seg n="ee94ae98">
              Vad gör regeringen? Ingenting, så här långt. Det kanske finns
              något på twitter som jag har missat, men hittills har vi inte
              sett några ståndpunkter. Jag har förväntat mig att denna ståndpunkt
              inför morgondagen, när det finns möjlighet för regeringen att
              i rådet i EU ha en uppfattning, borde ha redovisats här i dag.
              Det borde ha förts en diskussion.
            </seg>
            <seg n="7524916b">
              Kommer Sveriges regering och Carl Bildt åter att svika de demokratiska
              krafterna i Egypten? Svaret från vår sida är att vi stöder dem.
              Men vad gör regeringen?
            </seg>
            <seg n="94c09601">
              Herr talman! Trots de steg som tagits mot demokratisering i många
              länder i regionen har kvinnor förblivit underrepresenterade i
              det politiska och offentliga livet, även om bilden är mångfasetterad.
              Rapporten jag får är att EU inte anstränger sig för att leva upp
              till minimikravet att ha jämställda delegationer när man reser
              till och besöker regionen.
            </seg>
            <seg n="cabf4d76">
              Vi socialdemokrater lade tidigt fast linjen med stöd till kvinnor.
              Vi kan till exempel titta på Jordanien. Ingen kvinna ingår i regeringen,
              och det patriarkala stamsamhällets struktur står sig ännu stark.
              Antalet hedersmord tenderar till och med att öka. Samtidigt är
              en majoritet av studenterna på universiteten kvinnor, men efter
              avslutade studier är det nästan omöjligt för dem att få jobb.
            </seg>
            <seg n="7d9e2429">
              Den här situationen bidrar till en förlamning av den ekonomiska
              utvecklingen och reformeringen av samhället. Att stödja kvinnors
              organisering är att samtidigt stödja samhällsutvecklingen. Även
              om EU:s associationsavtal trädde i kraft 2002 glöms kvinnorna
              bort, som i Jordanien. Inte ens vid de officiella besöken kommer
              kvinnorna med.
            </seg>
            <seg n="e329dc3c">
              Det finns en anledning till att jag nämner just Jordanien. Det
              är att jag i det landet har sett att det i huvudstaden förekommer
              demonstrationer mot kvinnokonventionen, Cedaw. Det finns all anledning
              att lyfta fram detta universella dokument på många olika sätt,
              inte minst i Jordanien där det finns ett motstånd. Vi ser att
              det finns en radikalisering. Vi ser att det finns brist på politiska
              alternativ. Muslimska brödraskapet växer. Vi behöver också stimulera
              det politiska systemet och få en ny konstitution på plats. Teologiska
              tolkningar ska aldrig överordnas politiken.
            </seg>
            <seg n="172c8ac8">
              Inte heller här ser jag några initiativ från regeringen med anledning
              av situationen.
            </seg>
            <seg n="b373ae6d">
              Herr talman! Syriens blodiga tragedi fortsätter. Rapporter har
              kommit därifrån under dagen om än mer blodiga dåd. Det råder inga
              delade meningar i den delen i denna kammare. Vi socialdemokrater
              krävde att al-Asad skulle avgå. Det är också regeringens mening,
              och det är vad man har sagt i Genève i det dokument som togs fram
              där. En transferering av makten är nödvändig. Det måste bli en
              regimförändring.
            </seg>
            <seg n="d48357d7">
              Syrierna har rätt till fria och rättvisa val. Men använder Sverige
              den politiska kraft som samlat skulle kunna erbjudas syriernas
              opposition? Ja, det är tveksamt, om jag utgår från vad regeringen
              har redovisat hittills. Det framgår av den interpellationsdebatt
              som jag hade med utrikesministern här i kammaren förra veckan.
              Vad är regeringens ståndpunkt? Jag fick inget svar då. Jag får
              inget svar i dag.
            </seg>
            <seg n="7bf8662c">
              Oppositionen som formeras ska förmås förbinda sig dels att inkludera
              de olika minoritetsgrupperna, dels att ställa sig bakom kvinnokonventionen
              och universella åtaganden om mänskliga rättigheter. Kvinnor dödas
              och blir änkor. Kvinnor är en del av upproret. Kvinnor är på flykt.
              Vi måste kräva att kvinnor inte stängs ute från den opposition
              som ska lägga grunden för det kommande samhället, för det kommande
              Syrien, som är mer demokratiskt och som inkluderar de olika grupperna.
              Extrema ska inte ha starkare stöd än de demokratiska krafterna
              från omvärlden. Ta initiativ nu för ett framtida Syrien som inkluderar
              och respekterar alla grupper men också individer!
            </seg>
            <seg n="2cb73b98">
              Syriens grannländer Libanon, Jordanien och Turkiet tar det största
              ansvaret för flyktingarna som fortsätter att strömma över gränsen.
              Grannarna har rätt att förvänta sig stöd också från oss och från
              omvärlden inför den övermäktiga uppgiften för ett enskilt land
              att under en så kort period ta emot skadade, ordna skolor, sjukvård
              och humanitär hjälp.
            </seg>
            <seg n="7ba922fe">
              Jag har sett hur barnfamiljer lever i sommartält när vintern
              nu kommer, hur barnen fryser därför att det saknas filtar. Jag
              har hört deras berättelser. Jag tycker att det är fantastiskt
              att länder öppnar sina gränser och tar emot så stora skaror av
              nödlidande. Vi har också ett ansvar, och människor kommer också
              till vårt land.
            </seg>
            <seg n="cfe1d62c">
              Men det krävs mer insatser. Det krävs mer humanitärt bistånd.
              Länderna påverkas starkt inrikespolitiskt, vilket vi också måste
              ha ett förhållningssätt till.
            </seg>
            <seg n="2bd24691">
              Ett land, Turkiet, vill jag nämna bara kort. I dag väljer jag
              att synliggöra ett fall i Turkiet, borgmästaren Osman Özguven,
              som tillhör CHP. Han dömdes nyligen till fängelse i åtta år och
              fyra månader. Hela nio av de anställda tjänstemännen i kommunen
              har dömts till vardera fem års fängelse. Jag har tagit del av
              erfarna juristers mening jag är bara lekman i detta sammanhang.
              Men jag har också haft möjlighet att ta emot Özguven själv här
              i Sveriges riksdag.
            </seg>
            <seg n="460e7289">
              Bilden vi ges är att attackerna mot borgmästaren, som tidigare
              har drabbats av verbala attacker, har utvecklats till juridiska
              processer. Borgmästaren är populär, har en tydlig politisk profil
              och har ett uttalat miljöengagemang, som också har stört en del
              starka intressen. Jag efterlyser öppenhet och engagemang och en
              rättvis hantering av fallet Özguven.
            </seg>
            <seg n="ea00589c">
              Turkiet behöver reformer och breda politiska uppgörelser, en
              ny konstitution och stopp för terror, både från olika grupper
              och från staten. När spänningarna ökar i landet väljer regeringen
              att minska förutsättningarna för breda folkrörelsekontakter mellan
              våra länder. Då menar jag den svenska regeringen. Det är en bekymmersam
              utveckling i en minst sagt orolig region.
            </seg>
          </u>
          <note type="speaker" n="f742d653">
            Anf. 159 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-18" n="516979bd">
            <seg n="460d03c5">
              Herr talman! Det var lite svårt att hänga med i svängarna när
              Carina Hägg talade om Egypten. Men eftersom hon levererade ett
              antal ganska rejäla rallarsvingar mot regeringen finner jag att
              det är skäl nog att kommentera detta en aning.
            </seg>
            <seg n="acb4576e">
              Först kritiserar Carina Hägg utrikesminister Carl Bildt för att
              han var för försiktig rörande protesterna i Egypten och att Carl
              Bildt borde ha varit tydligare med att Hosni Mubarak skulle avgå.
              Sedan tvingades Mubarak bort från makten, och i stället kom Muslimska
              brödraskapet in. Då fortsatte Carina Hägg med att kritisera Muslimska
              brödraskapet för att ha en odemokratisk stil.
            </seg>
            <seg n="05ed4a94">
              Ja, men då kanske det var så att Carl Bildts linje till en början,
              som var något mer försiktig, var aningen mer realistisk, därför
              att han såg framför sig en utveckling post-Mubarak som inte nödvändigtvis
              skulle vara så mycket bättre. Det kan vara så. Jag säger inte
              att jag nödvändigtvis biträdde den uppfattningen, men jag anser
              att man skulle vara tydlig med att Mubarak inte skulle sitta kvar
              vid makten. Kritiken mot Bildt i det sammanhanget blir väldigt
              märklig när man efter det går in för att mala ned den nya ledningen
              politiskt.
            </seg>
            <seg n="921b6bd6">
              Därefter fortsätter Carina Hägg och nu blir det ännu mer intressant
              med att säga: Vi socialdemokrater stöder våra partikamrater i
              Egypten. Sedan säger hon så här: Kommer Carl Bildt återigen att
              svika de demokratiska krafterna i Egypten?
            </seg>
            <seg n="7d27788b">
              Jag vill påpeka att för mindre än två år sedan var Socialdemokraternas
              systerparti i Egypten Hosni Mubaraks parti, Nationaldemokratiska
              partiet. Om du hade stått här för två år sedan, Carina Hägg, och
              uppmanat till att engagera sig för Socialdemokraternas systerparti
              skulle det betyda att du hade åkt ut till dina partiföreningar
              i Socialdemokraterna och uppmanat era aktivister och ombudsmän
              att åka ned och hjälpa Hosni Mubaraks parti att dela ut flygblad
              om detta parti nu möjligen skulle ha fått för sig att hålla några
              val, vilket de givetvis inte gjorde.
            </seg>
          </u>
          <note type="speaker" n="075d64ef">
            Anf. 160 CARINA HÄGG (S) replik:
          </note>
          <u who="carina_hagg_00384c" xml:id="i-043027d414a836fa-1" n="86388c66">
            <seg n="d4d869df">
              Herr talman! Jag hoppas att Carl Bildt som utrikesminister uppskattar
              att han får Folkpartiets stöd. Jag tycker ändå, även om han har
              en majoritet av Alliansen bakom sig, att det är anmärkningsvärt
              att Sverige inte är tydligt i sin syn på demokrati och universella
              värden, det som EU bygger på, något som vi ofta uttalar här. Det
              är självklart att det ska upprepas i varje situation. Det finns
              inga undantag. Det finns inte länder som inte förtjänar demokrati,
              där befolkningen inte har rätt att förvänta sig stöd för krav
              på mänskliga rättigheter, slut på korruption och att kunna rösta
              i fria val.
            </seg>
            <seg n="0e966320">
              Det är en lång process att gå från en diktatur till en full demokrati.
              Men vi ska finnas med i den processen. Vad innebär det om vi inte
              är det, om vi inte uttalar vår mening, om vi inte uttalar stöd,
              om vi inte försöker bygga upp och stödja demokratiska organisationer?
            </seg>
            <seg n="b1ecb9e6">
              Jag hade under min tid som politiker inga kontakter med Egypten.
              Vi i Socialdemokraterna hade inga kontakter med dem som kallade
              sig våra partivänner, för de delade inte våra värderingar. De
              hade sedan lång tid tillbaka lämnat den sfären.
            </seg>
            <seg n="0f964002">
              Men i dag har vi stött och varit med och byggt upp ett nytt parti
              som jag hoppas kan bli ett ännu starkare parti. Vi jobbar praktiskt,
              konkret inom vårt parti i nätverk. Men det är också viktigt att
              vi här i riksdagen använder vårt mandat, att vi driver på vår
              egen regering, att vi driver på EU att ha en mening. Trots att
              människor åter har fyllt Tahrirtorget har inte EU uttalat en mening,
              men man är beredd att stödja Mursi med stora belopp ekonomiskt.
              Det borde hänga ihop, men det gör det inte för Sveriges regering.
            </seg>
            <seg n="ff96da1f">
              Då riskerar man att göra samma misstag igen. Man köper sig säkerhet,
              men man överger människornas krav på demokrati. Det politiska
              spektrumet är naturligtvis mycket brett och stort i Egypten, och
              det har jag all respekt för.
            </seg>
          </u>
          <note type="speaker" n="ac901904">
            Anf. 161 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-19" n="516979bd">
            <seg n="b9f08f5b">
              Herr talman! Nu är vi tillbaka där vi började. Nu säger Carina
              Hägg att regeringen återigen överger människornas krav på demokrati.
              Jag vill påpeka att Hosni Mubaraks parti Nationaldemokratiska
              partiet var Socialdemokraternas systerparti i Egypten i 22 år.
              De valdes dessutom in på en konferens i Helsingfors som arrangerades
              av Socialdemokratiska Arbetarepartiet.
            </seg>
            <seg n="3286233f">
              Det må vara ett olycksfall i arbetet. Men det finns ju tre afrikanska
              diktatorer som nu har förflyttats från makten. Det har förstås
              även Gaddafi, men han hade ju knappt något parti det var en märklig
              hybrid till statsapparat, så det fanns liksom ingen att samarbeta
              med.
            </seg>
            <seg n="b5a7f306">
              Den andra var Zine al-abidin ben Ali, och hans parti råkade också
              av en slump vara Socialdemokraternas systerparti i 22 år. Den
              tredje var Laurent Gbagbo i Elfenbenskusten, som praktiserade
              dödspatruller och mycket annat gentemot den muslimska oppositionen.
              Hans parti råkade också vara Socialdemokraternas systerparti i
              Afrika.
            </seg>
            <seg n="b6089dae">
              Herr talman! Jag hade ingen tanke på att börja dra upp de här
              sakerna. Jag har full förståelse för att det inom socialdemokratin
              finns en uppfattning om att detta inte var särskilt bra. Man börjar
              nu på ny kula och hittar nya samarbetspartner. Men det blir väldigt
              märkligt.
            </seg>
            <seg n="f2164a0b">
              Moral är jättebra. Men dubbelmoral är inte dubbelt så bra. När
              Carina Hägg levererar dessa rallarsvingar gentemot utrikesministern
              tycker jag ändå att det är klädsamt om man sopar rent i alla fall
              en aning framför sin egen dörr.
            </seg>
          </u>
          <note type="speaker" n="22fe5112">
            Anf. 162 CARINA HÄGG (S) replik:
          </note>
          <u who="carina_hagg_00384c" xml:id="i-043027d414a836fa-2" n="86388c66">
            <seg n="1c1b90c8">
              Herr talman! Jag förstår att Fredrik Malm och Folkpartiet har
              behov av att diskutera något annat än politiken som den ser ut
              i dag, vilka ställningstaganden man kan förvänta sig från regeringen,
              inklusive från Folkpartiet, och vad vi kan vänta oss framöver.
            </seg>
            <seg n="f97ae7de">
              Jag tror att vi flera gånger från den här talarstolen och på
              andra sätt här i kammaren har klargjort att vi inte hade några
              kontakter, eftersom dessa partier inte stod för de värderingar
              som vi hade. Därför hade vi brutit kontakten. Vi samarbetade inte.
              Vi hade över huvud taget inte kontakt. Så var situationen.
            </seg>
            <seg n="0735d4da">
              Därför känns det lite märkligt att Fredrik Malm drar upp något
              som han vet inte överensstämmer med verkligheten och sanningen
              vid den tidpunkt som du talar om.
            </seg>
            <seg n="09f40b77">
              Svara i stället: Vad är regeringens ståndpunkt? Vad säger vi
              i EU? Vad kommer man att säga i morgon? Kommer man att ta upp
              den här frågan? Kommer man att leverera ett klart besked? Kommer
              man att ha någon mening? Kommer man att ställa krav och koppla
              ihop ekonomiskt stöd som jag tycker att det är relevant att ge
              med krav på demokrati och mänskliga rättigheter?
            </seg>
            <seg n="c8828406">
              Ni har varit i kontakt med EU så sent som i dag, och svaret är
              nej. Men än finns det tid. Om vi tittar på klockan ser vi att
              det än finns timmar. Än har man på UD en natt på sig för att fundera.
              Än kan Fredrik Malm ringa till Carl Bildt och säga att det är
              självklart att vi ska ha en mening i morgon i rådet, att vi självklart
              ska stå upp och ställa krav, att vi självklart ska stödja de demokratiska
              krafterna.
            </seg>
            <seg n="50239391">
              Men det är inte det vi hör från Fredrik Malm här i dag. Nej,
              Fredrik Malm vill tala om något som har hänt i det förgångna som
              inte var sant och lägga ut dimridåer i stället för att tala om
              vilken ståndpunkt man har i dag.
            </seg>
            <seg n="4e670417">
              Tala om dagens situation! Vad vill Folkpartiet? Ni brukar tala
              om vikten av demokrati, men här hör jag ingenting. Överge inte
              de människor på Tahrirtorget som kräver demokrati! Stöd dem! Uttala
              det självklara: Människor har rätt till demokrati, fria och rättvisa
              val, att bli respekterade, att inte bli utsatta för våld, att
              inte fängslas därför att man har en uppfattning.
            </seg>
          </u>
          <note type="speaker" n="8894a0c7">
            Anf. 163 ROBERT HALEF (KD):
          </note>
          <u who="robert_halef_1b78aa" xml:id="i-a65c52b30adbddd4-0" n="7959f784">
            <seg n="f00397d7">
              Herr talman! Den arabiska våren tog sin början i Tunisien för
              cirka två år sedan. Diktaturer och korrumperade ledare i Tunisien,
              Egypten, Libyen och Jemen har fallit en efter en, efter att ländernas
              invånare har rest sig mot förtryckare och korrumperade regimer.
              Man ville ha en förändring, krävde demokratisering och ställde
              krav på mänskliga fri- och rättigheter, social rättvisa och ekonomisk
              utveckling.
            </seg>
            <seg n="23fe6dda">
              Resultatet har blivit ett maktskifte från diktaturer till mer
              islamistiskt förankrade regimer där den dominerande, religiösa
              majoriteten har erhållit stor majoritet i de genomförda valen.
            </seg>
            <seg n="5c0a46f3">
              På Tahrirtorget i Egypten reste sig hundratusentals demonstranter
              mot den korrumperade presidenten Mubarak. Det muslimska brödraskapet
              vann majoriteten i vårens president- och parlamentsval. Hoppet
              om ett öppnare och friare Egypten, som bland annat många kvinnor,
              ungdomar och kristna kopter hade, har tillfälligt grusats. Regimkritiker
              har nu åter intagit Tahrirtorget för att protestera mot Mursis
              förslag om utökade maktbefogenheter för landets president. Studenter,
              advokater och andra demokratiälskare demonstrerar åter för frihet,
              rättvisa och en demokratisk rättsstat.
            </seg>
            <seg n="954fcf34">
              Bristen på demokrati och mänskliga fri- och rättigheter är den
              främsta orsaken till fattigdom, liksom det främsta hindret för
              hållbar utveckling och orsaken till konflikt inom och mellan länder
              i regionen.
            </seg>
            <seg n="172bd8fd">
              Herr talman! Det är tragiskt att följa inbördeskriget i Syrien,
              som dagligen skördar hundratals människoliv. Det är inte acceptabelt
              att världssamfundet ännu inte har förmått stoppa dödandet. Det
              som började som ett rop på demokratiska reformer i Syrien har
              i dag utvecklats till ett inbördeskrig där olika religiösa krafter
              gör maktanspråk. Dessa grupperingar erhåller också stöd av religiösa
              trosfränder i angränsande länder, vilket ytterligare försvårar
              situationen.
            </seg>
            <seg n="5898fb5b">
              Landets 4,5 miljoner kristna, syrianer och armenier samt dess
              kurder har förhållit sig mer neutrala i denna konflikt. Samma
              neutralitet intog de kristna minoriteterna även i Irak under kriget
              som pågick fram till för några år sedan. Det som hände de kristna
              minoriteterna i Irak efter invasionen av landet år 2003 håller
              på att upprepas i Syrien. Den maktkamp mellan sunni- och shiamuslimer
              som alltjämt pågår i Irak och den instabilitet som detta har resulterat
              i har gjort att islamistiska terrororganisationer systematiskt
              har attackerat kyrkor, mördat tusentals kristna och tvingat många
              av dem att lämna sitt eget hemland.
            </seg>
            <seg n="979f76ed">
              Syrianer, armenier och kurder har traditionellt haft goda relationer
              till och skyddats av den syriska regimen. Denna neutrala ställning
              har gjort att syrianer och armenier utsätts för hämndaktioner
              från en del av den väpnade oppositionens mest militanta grupperingar.
              Islamistiska milisgrupper har bombat ett flertal kyrkor, och kidnappningar
              och väpnade övergrepp på dessa minoriteter har blivit vardag.
              Syrianer och armenier tvingas lämna Syrien, såsom Iraks kristna
              tvingades lämna sitt eget hemland. Även i Syriens kurddominerade
              områden pågår nu en väpnad konflikt mellan kurder och grupper
              ur oppositionen.
            </seg>
            <seg n="c1610cf4">
              Herr talman! Intoleransen och bristen på mänskliga fri- och rättigheter
              för olika religiösa och etniska minoriteter i Mellanöstern och
              i Nordafrika oroar oss kristdemokrater. Religionsfriheten är en
              demokratisk rättighet och måste absolut respekteras oavsett majoritetsförhållande.
              Den måste gälla alla människor, oavsett var man bor.
            </seg>
            <seg n="6ebabd51">
              När den syriska regimen har fallit måste landets kristna syrianer
              och armenier och kurder garanteras samma fri- och rättigheter
              och politiska representation som Syriens övriga religiösa och
              etniska grupper. Målet måste vara en fri, öppen och demokratisk
              rättsstat, där alla människors lika och okränkbara värde gäller
              alla medborgare.
            </seg>
            <seg n="a5cc1c86">
              Inbördeskriget har lett till en flyktingkatastrof. Tusentals
              syrier befinner sig nu på en riskfylld flykt, både inom Syrien
              och i angränsande länder. Många tar sig till Turkiet och Grekland
              med förhoppning om vidare färd ut i Europa. FN, Sverige och EU
              måste nu stödja dessa länder så att de kan hantera de ökade flyktingströmmarna.
              Vi måste också, som utrikesutskottet framför, säkerställa att
              grannländerna lever upp till sina åtaganden gällande ett fullgott
              skydd av de syriska flyktingarna.
            </seg>
            <seg n="26bf4d64">
              De angränsande länderna Turkiet, Jordanien, Libanon och Irak,
              liksom Grekland, tar ett stort ansvar för syriska flyktingar.
              Dessa länder behöver mer hjälp för att fylla dessa människors
              akuta behov av humanitärt stöd. Sverige har hittills bidragit
              med ca 250 miljoner kronor, och betydligt fler andra länder behöver
              också bidra för att förbättra flyktingarnas situation.
            </seg>
            <seg n="ecb6e4f8">
              Kristdemokraterna delar utrikesutskottets, regeringens och EU:s
              stöd till Aktionsgruppen för Syriens arbete för en fredlig, politisk
              transitionsprocess.
            </seg>
            <seg n="674790a1">
              Herr talman! Turkiet är kandidatland till Europeiska unionen,
              och under senare år har inga större ansträngningar gjorts för
              att uppfylla Köpenhamnskriterierna. Turkiet har endast lyckats
              stänga ett av 35 förhandlingskapitel, samtidigt som den turkiska
              ledningen påstår att Europeiska unionen inte är välkomnande.
            </seg>
            <seg n="2035354f">
              Från europeiskt håll har ett av de starkaste argumenten för ett
              turkiskt EU-medlemskap varit att landets strategiska läge är av
              stor betydelse för unionen. Vissa menar att Turkiet kan fungera
              som bro till länder i Mellanöstern. Jag ställer mig tveksam till
              denna inställning givet hur Turkiet behandlar sina minoriteter
              liksom dess frostiga relationer till grannländerna, inte minst
              till Cypern. Detta land, som påstås öka freden och stabiliteten
              i regionen, ligger själv i konflikt med de flesta av sina grannländer.
            </seg>
            <seg n="61573a65">
              Cypernfrågan är inte löst, och inga förhandlingar pågår. Turkiet
              har fortfarande ca 35 000 soldater stationerade på norra Cypern.
              Samtidigt som Turkiets relation till Israel har försämrats under
              senare år, är relationerna med Grekland och Armenien allt annat
              än vänliga. Man är också på randen av att invadera delar av norra
              Syrien, och har samlat sin militära styrka för ett sådan agerande.
              Turkiet kränker också regelbundet Iraks luftrum och territorium
              med flyg och pansarvagnar, med förevändningen att man jagar terrorister.
            </seg>
            <seg n="8bb0608f">
              Sedan 1984 har PKK fört en väpnad kamp mot den turkiska staten
              med över 40 000 döda turkar och kurder som följd, detta för att
              uppnå utökade fri- och rättigheter för landets enorma kurdiska
              minoritet. Många kurdiska politiker och journalister fängslas
              på löpande band för att de framför krav om utökade fri- och rättigheter.
            </seg>
            <seg n="de8035e5">
              Sedan staten Turkiet grundades år 1923 har man systematiskt diskriminerat
              ursprungsbefolkningen syrianer, som har bott i landet i flera
              tusen år. Turkiets syrianer har förvägrats fullgod tillgång till
              demokratiska fri- och rättigheter. De kristna minoriteterna tillåts
              inte utöva sin religion i fred, och ständiga hot från myndigheterna
              är vardag för de få som är kvar i landet. Resten har redan flytt
              på grund av alla trakasserier och diskriminering.
            </seg>
            <seg n="38584642">
              Situationen för landets kristna minoriteter har gradvis försämrats
              under senare år. I skolväsendets två år gamla historieböcker alltså
              böcker som är skrivna för två år sedan får elever läsa att landets
              kristna syrianer och armenier är förrädare och att de med främmande
              makter konspirerade mot Turkiet under andra världskriget. De omfattande
              övergrepp och folkmordet på kristna 1915, på syrianer, armenier
              och andra kristna, som Turkiets dåvarande ledning begick, omnämns
              inte alls.
            </seg>
            <seg n="be048e01">
              För ett par månader sedan ansökte det syriansk-ortodoxa stiftet
              i Istanbul om att tillåta hemspråksundervisning på syrianska.
              Svaret blev att syrianska är ett främmande språk och därför inte
              kan erhålla en sådan status.
            </seg>
            <seg n="57ebf45d">
              Av Turkiets 76 miljoner invånare är 99 procent muslimer. Den
              icke-muslimska minoriteten diskrimineras öppet, bland annat genom
              att religionstillhörighet står angiven i varje turkisk medborgares
              identitetshandlingar.
            </seg>
            <seg n="e25389ce">
              Även om de kristna samfunden sedan ett drygt år tillbaka har
              återfått äganderätten till vissa historiska byggnader är hot om
              konfiskering av kyrkors byggnader och markegendom alltjämt vardag.
              Det 1 600 år gamla syrisk-ortodoxa klostret Mor Gabriels mark
              har konfiskerats av den turkiska staten. Efter överklaganden från
              ledningen för klostret, som hävdar att man är rättmätiga ägare
              och som har bevis på att klostret har betalt markavgift sedan
              1937, då man införde så kallad fastighetskatt, fastställde den
              turkiska högsta domstolen under förra veckan att ca 276 000 kvadratmeter
              mark ska konfiskeras från klostret.
            </seg>
            <seg n="e4b6cd53">
              Beslutet om konfiskering av Mor Gabriels egendom har fått bland
              annat Europaparlamentet att kritisera det orättfärdiga beslutet.
              Det är en kritik som Ankara bör ta på fullaste allvar.
            </seg>
            <seg n="262e97c0">
              Om Turkiet fortsatt har som mål att en dag bli EU-medlem måste
              landets samtliga medborgare tillerkännas sina grundläggande fri-
              och rättigheter. EU har en ypperlig möjlighet att intensifiera
              pressen på Turkiet, bland annat genom att kräva att landet i sin
              nya konstitution vidgar de etniska och religiösa minoriteternas
              fri- och rättigheter. Samtidigt bör man uppmana Turkiet att ge
              den syrianska folkgruppen minoritetsstatus, så att också syrianer
              omfattas av de rättigheter och det skydd som gäller för minoriteter.
              I annat fall kommer syrianer att få det svårare att behålla sin
              kultur, sin kristna tro och sitt syriska, arameiska språk.
            </seg>
            <seg n="bc972919">
              Herr talman! Om staterna i Nordafrika och Mellanöstern ska kunna
              ta ytterligare steg mot demokrati måste människors fri- och rättigheter
              till fullo respekteras. Alla invånare måste likställas inför lagen,
              och alla människors lika värde och okränkbara värde respekteras.
              Med detta yrkar jag bifall till utskottets förslag.
            </seg>
          </u>
          <note n="252339ec">
            I detta anförande instämde Désirée Pethrus (KD) samt Ismail Kamil
            och Fredrik Malm (båda FP).
          </note>
          <note type="speaker" n="9ce2d0ea">
            Anf. 164 VALTER MUTT (MP) replik:
          </note>
          <u who="valter_mutt_7861ee" xml:id="i-3ac881c791f0fa1e-5" n="525ec24a">
            <seg n="14ff4ead">
              Herr talman! Jag instämmer i det mesta som Robert Halef sade,
              men jag tyckte ändå att jag kunde höra en viss generalisering.
              I utrikesutskottet hade vi häromdagen besök av Tunisiens utrikesminister
              Rafik Abdussalem, som representerar Ennahdapartiet, renässanspartiet
              i Tunisien. Den dialog vi hade tyckte vi som hade möjlighet att
              närvara vid mötet var givande. Det var inte bilden av någon mörkerman
              som vill bekämpa demokrati som trädde fram.
            </seg>
            <seg n="dce1231b">
              Jag vill bara höra ett förtydligande, för vi kanske egentligen
              har samma åsikt i de här frågorna. Jag vet inte. Det är därför
              jag ställer frågan.
            </seg>
            <seg n="5f9761e9">
              Vi skriver faktiskt i betänkandet, under rubriken Regional demokratiutveckling,
              alldeles i början: Islamismen är inte någon homogen riktning utan
              består av en mängd politiska rörelser.
            </seg>
            <seg n="8407c582">
              Vi skriver också:
            </seg>
            <seg n="b5cb25db">
              Det finns en stor spännvidd mellan de olika islamistiska partiernas
              politiska agendor.
            </seg>
            <seg n="ef6cfabb">
              Jag tycker att det är viktigt att betona att det är så.
            </seg>
          </u>
          <note type="speaker" n="6e022dd1">
            Anf. 165 ROBERT HALEF (KD) replik:
          </note>
          <u who="robert_halef_1b78aa" xml:id="i-a65c52b30adbddd4-1" n="7959f784">
            <seg n="a93fc061">
              Herr talman! Tack för frågan! Man kan titta på situationen i
              Egypten och utvärdera de val som de har haft där. Majoriteten,
              som har vunnit, är Muslimska brödraskapets parti och salafisterna.
            </seg>
            <seg n="7a900da7">
              Man kan utgå från den politik de här grupperingarna har drivit
              tidigare. Det finns mycket som är odemokratiskt i deras syn på
              jämställdhet, kvinnors rättigheter, religionsfrihet med mera.
            </seg>
            <seg n="c6716fc3">
              För Tunisiens del är jag faktiskt en väldig optimist. De har
              lyckats komma ganska långt, och jag har stora förhoppningar om
              att det kommer att fungera mycket bättre på sikt.
            </seg>
          </u>
          <note type="speaker" n="f8a3a35c">
            Anf. 166 VALTER MUTT (MP) replik:
          </note>
          <u who="valter_mutt_7861ee" xml:id="i-3ac881c791f0fa1e-6" n="525ec24a">
            <seg n="6d6f7f09">
              Herr talman! Tack för svaret! Jag delar i långa stycken den oro
              som Robert Halef ventilerar här. Visst gör jag det. Samtidigt
              säger ändå islamologer och forskare som följer det här mer kontinuerligt
              än vad jag själv har haft möjlighet att göra att det muslimska
              brödraskapet i Egypten är en väldigt bred rörelse med diverse
              olika fraktioner.
            </seg>
            <seg n="84842375">
              Att vi har salafister är, menar många forskare, en följd av att
              de tycker att brödraskapet är alldeles för lite radikalt. Kan
              det inte finnas en risk att även där generalisera för brett?
            </seg>
            <seg n="db73dda7">
              I övrigt har vi tydligen ungefär samma bild av utvecklingen i
              Tunisien. Det gläder mig.
            </seg>
          </u>
          <note type="speaker" n="0bc86be5">
            Anf. 167 ROBERT HALEF (KD) replik:
          </note>
          <u who="robert_halef_1b78aa" xml:id="i-a65c52b30adbddd4-2" n="7959f784">
            <seg n="5016758b">
              Herr talman! Vad framtiden kommer att visa är det svårt att sia
              om. Men man kan ta situationen som den ser ut i dag. Man kan bara
              peka på det som händer. Ta exempelvis presidentens nya sätt att
              greppa mer makt och ta makten över rättsväsendet. Detta bådar
              inte gott för demokratin och rättsstaten, som vi strävar efter
              att de ska kunna åstadkomma.
            </seg>
            <seg n="663bb8ee">
              Man ser dessutom att det finns en oro hos de 10 miljonerna i
              den koptiska minoriteten. De är inte så inkluderade i Mursis syn
              på hur samhället ska vara inkluderande. De har inte fått så många
              platser i parlamentet, och de är väldigt oroliga.
            </seg>
            <seg n="cd1e036e">
              Det här synsättet och det historiska budskapet, som de här partierna
              eller grupperingarna har visat sig stå för, gör att jag är väldigt
              skeptisk. Men vi får hoppas på att Europa och FN kan påverka dem
              så att de går åt ett mer demokratiskt håll.
            </seg>
          </u>
          <note type="speaker" n="0afa6449">
            Anf. 168 JABAR AMIN (MP):
          </note>
          <note n="46f93dc9">
            Herr talman! Ärade ledamöter, ärade gäster, radiolyssnare och
            tv-tittare!
          </note>
          <u who="jabar_amin_5d3f98" xml:id="i-85f2544072bb240e-0" n="02f4ce82" prev="i-61aafd964bca6433-0">
            <seg n="a820e30f">
              I månadsskiftet februari/mars 1988 hade många av de svenska barnen
              sportlov. Många av dem lekte i Åre och på andra vinterställen.
            </seg>
            <seg n="da3e076f">
              Medan våra svenska barn njöt av sportlovet förvandlades de kurdiska
              barnens vardag i Jafätilandskapet till ett helvete. Saddam Husseins
              regim hade just inlett sitt största och grymmaste militära angrepp
              mot kurderna i irakiska Kurdistan.
            </seg>
            <seg n="d97c0eb6">
              I stället för snö och godis regnade kemiska stridsmedel över
              barnen i Jafätilandskapet. Därmed inleddes ett folkmord mot oskyldiga
              kurdiska bybor, ett folkmord som saknar motstycke i Mellanöstern.
            </seg>
            <seg n="46566d45">
              Så här löd Olof Palmes ord julen 1972: Och därför är bombningarna
              ett illdåd. Och av det har vi många exempel i den moderna historien.
              Och de är i allmänhet förbundna med ett namn: Guernica, Oradour,
              Babij Jar, Katyn, Lidice, Sharpeville, Treblinka. Där har våldet
              triumferat. Men eftervärldens dom har fallit hård över dem som
              burit ansvaret. Nu fogas ett nytt namn till raden: Hanoi, julen
              1972.
            </seg>
            <seg n="93c6422e">
              De orden ekar fortfarande hos många av oss.
            </seg>
            <seg n="f96b79ce">
              Hade Palme levt 1988 hade han kanske kunnat tillfoga ytterligare
              namn på sin lista över samhällen och byar där våldet har triumferat.
              Han skulle kanske nämna:
            </seg>
            <seg n="a94e729e">
              Det var namn på samhällen och byar vars invånare mördades med
              kemiska stridsmedel. Jämsides med de kemiska bombningarna var
              den irakiska regimen i full färd med en grym deportationsvåg i
              olika landskap i irakiska Kurdistan.
            </seg>
            <seg n="5fa1a9c5">
              Massgravar blev viloplatser för många av de deporterade. Många
              av de deporterade unga flickorna berövades sin frihet och såldes
              som slavar till rika män i olika delar av Mellanöstern och gulfstaterna.
            </seg>
            <seg n="a1590468">
              Under nio månader 1988 mördades enligt vissa uppgifter uppemot
              182 000 civila kurder. Jag upprepar: 182 000 civila kurder. I
              antal räknat är det lika många som alla som i dag bor i Kronobergs
              län eller 1,5 gånger alla som bor i Jämtland i dag eller tre gånger
              alla som bor på Gotland i dag.
            </seg>
            <seg n="33e64d6a">
              Flera tusen byar tömdes på sina invånare, och många av dessa
              byar jämnades med marken. Här kommer namn på några av de byarna
              och samhällena:
            </seg>
            <seg n="9173ea87">
              Traumat efter Anfal är obeskrivligt, herr talman. 25 år efter
              Anfal letar vissa kvinnor och män fortfarande efter sin make eller
              maka. Fortfarande letar vissa mödrar och fäder efter sina barn.
              Än i dag letar människor efter sina syskon. Och barn fortsätter
              att leta efter sina fäder och mödrar.
            </seg>
            <seg n="b87af7a5">
              Så tragiskt är Anfal, mina vänner.
            </seg>
            <seg n="c6e031bd">
              Anfal, som bestod av åtta militära angrepp mot civilbefolkningen
              under nio månader 1988, fick fortgå utan någon reaktion från omvärlden,
              detta för att Saddam Husseins regim då var bundsförvant till väst.
            </seg>
            <seg n="953c353f">
              Skammens skugga faller tungt över alla de stater, organisationer
              och partier som tyst såg på Anfal medan barbariet pågick. Lika
              lite som man reagerade mot Hitlers folkmord 1941, lika lite brydde
              sig omvärlden om det folkmord som pågick i irakiska Kurdistan.
            </seg>
            <seg n="86eb2e0b">
              Herr talman! Under senare år har dock allt fler börjat inse vidden
              av den mänskliga tragedin i det som utgör Anfal. Några internationella
              organisationer, till exempel Genocide Watch, har erkänt Anfalbrottet
              som folkmord. Domstolen i Haag i Holland skrev i sitt första utlåtande
              i december 2005 att domstolen ser inget annat än att attackerna
              genomfördes bara för att utplåna kurderna. Det som hade inträffat
              bevisar att syftet med dessa handlingar varit folkmord.
            </seg>
            <seg n="c2a4c2b3">
              I Sveriges riksdag är vi nu äntligen, efter många år, ense om
              att kunna betrakta Anfal som folkmord. Det är glädjande och kan
              ses som ett moraliskt stöd till de anhöriga till dem som drabbades
              av Anfal.
            </seg>
            <seg n="8a214b17">
              Herr talman! Förutom motionen om Anfal har jag även varit med
              och väckt en motion om att riksdagen ska stödja irakiska Kurdistans
              federativa status. År 2005 antogs en ny konstitution i Irak. Enligt
              den tillerkänns irakiska Kurdistan en federativ status, det vill
              säga någon form av utvidgad decentralisering av makten i Irak.
              Därmed skulle folket i irakiska Kurdistan bestämma över många
              angelägenheter.
            </seg>
            <seg n="f92caad6">
              En del partier i Bagdad som nu har fått konsolidera sin makt
              bland militären tycks nu drömma om att centralisera makten igen
              och har börjat ifrågasätta irakiska Kurdistans federativa status.
              I en sådan tid är det viktigt att västländerna, däribland Sverige,
              skickar signalen att vi stöder folket i irakiska Kurdistan och
              ser irakiska Kurdistans federativa status som rättfärdig.
            </seg>
            <seg n="33d27df8">
              Jag anser att det är mycket viktigt att Sverige både i sina relationer
              direkt med Irak och de irakiska företrädarna samt på de internationella
              arenorna såsom EU och FN agerar aktivt för att stödja irakiska
              Kurdistans federativa status.
            </seg>
            <seg n="33c3d16f">
              I stället för att visa stöd för irakiska Kurdistan och det federativa
              systemet ägnar sig dock Folkpartiet åt avancerat hyckleri genom
              att avslå motionen. De avslår just denna motion och säger inte
              varför. Det står ingenting i betänkandet. Nyligen, för bara en
              halvtimme sedan, sade Fredrik Malm att moral är bra. Men dubbelmoral
              är inte dubbelt så bra, Folkpartiet. Ägna er åt moral i stället!
              På gator och torg säger ni att ni stöder irakiska Kurdistan. Här
              finns det en motion om att stödja irakiska Kurdistans federativa
              status, så varför avslå den? Jag förstår inte varför.
            </seg>
            <seg n="9f61b261">
              Herr talman! Två andra mycket angelägna motioner är motionen
              om att erkänna Palestina som självständig stat och motionen om
              att erkänna Västsahara.
            </seg>
            <seg n="e2a3c442">
              Enligt FN-stadgan har varje folk rätt att bestämma sin egen framtid.
              Denna rätt gäller även det palestinska folket. Rätten att bilda
              en palestinsk stat inom 1967 års gränser med östra Jerusalem som
              huvudstad, sida vid sida med Israel, är sedan länge internationellt
              erkänd.
            </seg>
            <seg n="403b8566">
              I september 2011 lämnade palestinierna en ansökan till FN om
              att bli FN-medlem, det vill säga att Palestina ska bli erkänd
              som en stat. Sedan dess har många länder i världen alltifrån Latinamerika
              till Asien, Afrika och Europa erkänt den palestinska staten. Island
              är ett av de länder i Norden som nu erkänner Palestina som en
              stat.
            </seg>
            <seg n="3c85f6e9">
              För eller senare kommer vi att erkänna Palestina, så varför streta
              emot ett folks rättmätiga vilja att bilda sin egen stat och bli
              erkända? Jag menar att ett erkännande dels skulle visa på en respekt
              för folkrätten, dels ge Sverige en bättre position att föra en
              dialog med parterna om en fredlig lösning på PalestinaIsrael-konflikten.
            </seg>
            <seg n="7dd9de8b">
              Herr talman! En annan mycket angelägen fråga är den turkiska
              statens förtryck av kurder och andra nationella minoriteter. Den
              turkiska statens angrepp och aggression mot demokrater och frihetskämpar
              är inte bara stötande utan måste fördömas. I mitten av september
              i år inleddes en hungerstrejk i de turkiska fängelserna. 700800
              människor hungerstrejkade för att de ska kunna försvara sig på
              sitt eget modersmål. År 2012 måste folk i fängelserna hungerstrejka
              för en grundläggande mänsklig rättighet att kunna tala sitt eget
              modersmål!
            </seg>
            <seg n="aa9a8d47">
              Mina vänner! Vi bör med kraft fördöma den turkiska statens aggression
              och överträdelser mot de demokratiska principerna.
            </seg>
            <seg n="d3073ae4">
              Avslutningsvis är det glädjande att notera att det finns en majoritet
              i Sveriges riksdag för att erkänna Västsahara.
            </seg>
            <seg n="5e85fdd7">
              I detta anförande instämde Valter Mutt (MP).
            </seg>
          </u>
          <note n="fb376574">
            Sergelo, Sor dash, Haladen, Chnaran, Mashan, Homar Qewan, Shädäle,
            Teke, Bäläk Jar, Sew Senan, Dokan, Gåp tepa, Askar, Heidar beg,
            Balisan, Melekan, Werte, Hiran, Ware, Nazanin, Kamosek, Aspindar,
            Aliawa, Bone Meze, Spindar, Xelifå, Gergesh, Zarke, Sherana, Yek
            mala, Sware.
          </note>
          <note n="d0a481a8">
            Dira Lok, Ser Seng, Shirwan Mezn, Be Lav, Meze, Kosä, Gärwan,
            Werte, Ja Wäl, Därälä, Kälitä, Sär Qushan, Gomä Shin, Zei Bchok,
            Girmä, Se Grdan, Tälan, Qäsrok, Qamishä, Naw Shwan, Därä War,
            Där Zilä, Banä Mord, Hänjirä, Chwar Shax, Äliani Taza, Mlä Sorä,
            Täkiä, Bäläkan, Jafäran, Qeredagh, Ser, Grmä, Zärdä, Shaxa Rash,
            Dola Rot, Qiz Ler, Mäw lan, Asos, Zewe, Daban, Pir Baiz.
          </note>
          <note n="b6ab56d9">
            Med de orden vill jag yrka bifall till reservationerna 4, 7 och
            12. Jag yrkar även bifall till utskottets förslag om Västsahara.
          </note>
          <note type="speaker" n="251239b0">
            Anf. 169 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-20" n="516979bd">
            <seg n="807c5e38">
              Herr talman! Det här känns något märkligt. De senaste tio åren
              finns det ingen utrikespolitisk fråga som jag har engagerat mig
              mer i än den kurdiska frågan. Samtidigt kritiserar två av de hårdaste
              kritikerna i denna kammare mig och Folkpartiet just för våra ställningstaganden
              i den kurdiska frågan, vilket är väldigt förvånande.
            </seg>
            <seg n="5ab394c8">
              Om man nu hävdar att Folkpartiet skulle svika den federala status
              som Kurdistans regionala regering har i Irak ska man vara medveten
              om att Folkpartiet var det enda partiet i den här kammaren som
              inte följde med demonstrationstågen och skrek USA ut ur Irak.
              Om ni i ditt parti, Jabar Amin, talar om kurdisk federalism ska
              ni vara mycket medvetna om att den federationen hade varit absolut
              omöjlig om det inte vore för den militära insats som amerikanerna
              genomförde när Saddam Hussein förflyttades från makten i Irak.
            </seg>
            <seg n="5dbaffbb">
              Sedan kan man diskutera den amerikanska invasionen av Irak på
              flera olika sätt, men när det handlar om kurdernas federala status
              var den operationen absolut nödvändig.
            </seg>
            <seg n="12bb8e92">
              Vi har i handling från alliansregeringens sida och från Folkpartiets
              sida gjort en rad saker för att stärka det kurdiska självstyret
              och kurdernas federala status i Irak, bland annat genom att försöka
              underlätta för investeringar, genom stärkta bilaterala relationer
              mellan den svenska regeringen, vårt utrikesdepartement och andra
              departement och Kurdistans regionala regering i Erbil eller Hawler,
              genom att lösa ut frågor som rör till exempel migration och en
              hel del andra frågor.
            </seg>
            <seg n="0924d01b">
              Vi har öppnat ett konsulat i Kurdistan. Vi har en landstrategi.
              Det är bara med Irak och Palestina som Sverige har landstrategier
              för utvecklingssamarbetet i Mellanöstern och så vidare.
            </seg>
            <seg n="ad89de20">
              Vi gör en hel del på denna punkt. Jag tycker att kritiken mot
              Folkpartiet inte är riktigt rimlig i det fallet.
            </seg>
          </u>
          <note type="speaker" n="c123a177">
            Anf. 170 JABAR AMIN (MP) replik:
          </note>
          <u who="jabar_amin_5d3f98" xml:id="i-e51b5ae117720412-0" n="02f4ce82">
            <seg n="c3299638">
              Herr talman! Nu ska vi inte flytta fokus, Fredrik Malm. Det finns
              en motion liggande på Sveriges riksdags bord. Den motionen säger
              att vi ska stödja irakiska Kurdistans federativa status. Den motionen
              avstyrker ni, och det är dubbelmoral.
            </seg>
            <seg n="2c21efbf">
              På gator och torg pratar du om irakiska Kurdistan. Nu ligger
              det en motion på Sveriges riksdags bord som föreslår att ni ska
              stödja irakiska Kurdistans federativa status, speciellt i en tid
              när vi ser al-Maliki och andra i Irak flytta fram sina arméer
              mot Kurdistan. I en sådan tid är det oerhört viktigt att vi skickar
              en signal till de irakiska makthavarna och till omvärlden om att
              vi stöder irakiska Kurdistans federativa status. Du är mig svaret
              skyldig. Varför avstyrker ni denna motion?
            </seg>
          </u>
          <note type="speaker" n="a125137e">
            Anf. 171 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-21" n="516979bd">
            <seg n="e78a7d2c">
              Herr talman! Att Sverige står bakom irakiska Kurdistans federativa
              status är verklighet sedan 2005. Vi erkänner Iraks konstitution,
              och vi erkänner den federativa status Kurdistan har där. Jabar
              Amin får det här att låta som att om man inte bifaller Jabar Amins
              reservation är man emot irakiska Kurdistans federalism.
            </seg>
            <seg n="21902c49">
              Jag vill upplysa om att den enda i den här församlingen som verkar
              vilja upplösa Kurdistans regionala regering är Jabar Amin själv.
              Du stöder ju de krafter som demonstrerade i Bashur under förra
              våren med just kravet på att regeringen ska upplösas. Du har själv
              hävdat att den arabiska våren började i Tunisien och att den kommer
              att sluta i Sulaymaniyah.
            </seg>
            <seg n="bfb3d56d">
              Jag och vi i Folkpartiet menar att det är oerhört viktigt att
              det genomförs demokratiska reformer inom Kurdistans regionala
              regering, även inom de styrande partierna Kurdistans demokratiska
              parti och Patriotiska unionen i Kurdistan eller PDK och Yekiti,
              om vi så vill. Det är väldigt viktigt.
            </seg>
            <seg n="60965b4c">
              Vi är däremot inte beredda att ansluta oss till den kör som säger
              att det här självstyret och den regering som finns i Kurdistan
              inte är legitim när det gäller att styra området, för det är den.
              Den är legitim och den ska vara en partner i att bygga upp ett
              mer demokratiskt Kurdistan i Irak.
            </seg>
            <seg n="b4cd0043">
              Sedan vill jag avslutningsvis, herr talman, ändå återknyta till
              att om man som parti var emot att omvärlden introducerade sanktioner
              mot Saddam Hussein efter Kuwaitkriget och dessutom var emot den
              amerikanskledda invasionen av Irak blir det väldigt svårt att
              därefter hävda att man är den stora försvararen av det självstyre
              som kurderna uppnått till följd av dessa två projekt.
            </seg>
            <seg n="13e272f9">
              Nu slog sanktionerna mot Irak oerhört hårt mot Kurdistan också,
              ska sägas, men det var en beståndsdel i en internationell mobilisering
              för att inte acceptera Iraks krig mot Kuwait och efterföljande
              attacker, efter Raparin, mot Kurdistan.
            </seg>
          </u>
          <note type="speaker" n="7d2bfccc">
            Anf. 172 JABAR AMIN (MP) replik:
          </note>
          <u who="jabar_amin_5d3f98" xml:id="i-e51b5ae117720412-1" n="02f4ce82">
            <seg n="ff2b2edf">
              Herr talman! Här försöker Fredrik Malm styra debatten till att
              handla om någonting annat. Jag ställde en fråga, och du svarade
              inte på den frågan. Det finns en motion liggande hos Sveriges
              riksdag som säger att vi bör stödja irakiska Kurdistans federativa
              status. Du avstyrker den, och ditt parti avstyrker den. Det är
              det som det handlar om. Det handlar inte om någonting annat. Det
              handlar om varför ni avstyrker en motion när ni på gator och torg
              försöker saluföra att ni stöder irakiska Kurdistan. Men när det
              kommer på papper, att det ska finnas ett dokument i Sveriges riksdag
              som visar att ni verkligen stöder irakiska Kurdistans federativa
              status, avstyrker ni förslaget. Du var skyldig mig svaret. Du
              gav mig inte något svar. Därmed vet vi vad Folkpartiet tycker.
            </seg>
          </u>
          <note type="speaker" n="61bcfa9b">
            Anf. 173 ANNIKA LILLEMETS (MP):
          </note>
          <u who="annika_lillemets_0161f8" xml:id="i-9c7b9f2ba703164c-0" n="77ba74d3">
            <seg n="9efead26">
              Herr talman! Det är en blåsig, kylig vårdag i mars i år, och
              luften är frisk och klar. Vi skyndar oss in i värmen, förbi en
              lite äldre vit lastbil med flak som står parkerad utanför museets
              entré. Väl inne välkomnas vi av vackra blomsterarrangemang i stora,
              lite ovanligt utformade behållare. En vänlig guide tar emot oss.
            </seg>
            <seg n="434dc027">
              Snart får vi se den vita lastbilen igen, eller rättare sagt en
              modell av den, i en utställning om vad som hände här i staden
              Halabja en helt annan dag, i mars 1988, en solig, vacker vårdag.
            </seg>
            <seg n="2418c07e">
              Lastbilens flak var fullt av människor. Bland dem en tioårig
              pojke, hans mamma och många andra släktingar. Men de kom inte
              långt, och för nästan alla blev det deras sista resa.
            </seg>
            <seg n="39418ce8">
              Utställningen visar en kuslig scen av hur det såg ut i Halabja
              den här vårdagen, modeller av människor som dött när de försökt
              fly och rädda små barn och andra undan den skoningslösa tysta
              mördaren som inte gick att undkomma. Själva luften, den friska
              och klara luften, hade förgiftats av gas.
            </seg>
            <seg n="d903def7">
              Vi, min riksdagskollega Jabar Amin, förre riksdagsledamoten och
              EU-parlamentarikern Per Gahrton och jag, fortsätter förstummade
              genom utställningen. Vi ser bilder av fruktansvärt skadade, sönderfrätta,
              döende och döda människor, många av dem små barn. Vår guide berättar
              lågmält och sakligt om det obegripliga, och vi försöker begripa.
              Men det är omöjligt. Det är svårt att hålla tillbaka tårarna när
              vi går genom museet över giftgasattacken i Halabja och Anfal.
            </seg>
            <seg n="08b39d70">
              Uppåt 6 000 människor, civilpersoner, barn, gamla, de som helt
              enkelt befann sig i sin hemstad Halabja, miste livet denna vackra
              vårdag eller efter en kortare eller längre tids lidande. Många
              av dem som överlevde blev skadade för livet, både fysiskt och
              psykiskt, så även deras barn.
            </seg>
            <seg n="48f431c2">
              Giftgasattacken mot människorna i Halabja är det mest kända av
              brotten under Anfalkampanjen mot kurderna under Saddam Husseins
              regim. Men offren är långt fler, som flera talare, senast Jabar
              Amin, har sagt. Kanske uppemot 180 000 eller fler kurder miste
              faktiskt livet under Anfalkampanjen 1988, därtill alla anhöriga,
              alla skadade, alla fördrivna.
            </seg>
            <seg n="d45a2d9d">
              Anfal var inget spontant illdåd. Det var en djävulskt uttänkt,
              noga planerad, systematiskt utförd kampanj för att utrota kurderna
              i de trakter i irakiska Kurdistan som Saddam Hussein kontrollerade.
              Anfalkampanjen var ett brott med iskallt uppsåt, sprunget ur en
              avgrundsdjup ondska bortom allt förstånd. Syftet var att utplåna
              kurderna i de områden regimen pekat ut som förbjudna. Det var
              ett folkmord, enligt de kriterier FN ställt upp, vilket konstaterats
              av flera internationella organisationer och irakisk nationell
              domstol.
            </seg>
            <seg n="272d1feb">
              Vår guide på museet i Halabja i våras var tio år 1988. Det var
              han som var pojken på lastbilen. Han överlevde där han låg på
              flaket i många timmar med sin döda mamma och sina andra döda släktingar
              innan han räddades. Hur kan såren läka i en människa som har överlevt
              något så ofattbart fasansfullt? Hur kan såren läka i en stad,
              hur kan såren läka i ett folk som har utsatts för något sådant?
            </seg>
            <seg n="4e4e831b">
              När man har det svårt behöver man vänner, och som det kurdiska
              folkets vänner måste vi alla göra vad vi kan för att hjälpa till.
            </seg>
            <seg n="bd510d0a">
              Efter besöket i Halabja beslöt vi som var där därför att göra
              vad vi kunde. Vi skrev en riksdagsmotion tillsammans med flera
              andra gröna kolleger om att även Sveriges riksdag ska uttala att
              Anfal var ett folkmord. Det är ett viktigt ställningstagande för
              att hedra offren och visa solidaritet med de efterlevande och
              det kurdiska folket.
            </seg>
            <seg n="bcc7d352">
              Det är också väldigt viktigt att erkänna och fördöma folkmord,
              Anfal och andra, för att förebygga att det sker igen. Budskapet
              ska vara glasklart. Folkmord ska ingen komma undan med. Att erkänna
              Anfal som folkmord är därför viktigt inte bara för de direkt drabbade
              och för det kurdiska folket utan för oss alla. Det kan hända igen.
            </seg>
            <seg n="b2ce3f5a">
              Pojken på lastbilsflaket som nu arbetar som guide i museet i
              Halabja heter Omed. Det betyder hopp på svenska. Jag vill avsluta
              med att tala om hopp. Jag hoppas nämligen av hela mitt hjärta
              att Omed och de andra människorna som överlevde gasattacken i
              Halabja och andra områden, drabbade städer och byar i Kurdistan,
              kan gå vidare och trots allt de utstått leva goda liv framöver.
            </seg>
            <seg n="66e79a1d">
              Jag hoppas också att inget barn eller vuxen någonsin mer ska
              utsättas för ett lidande som det man utsattes för i Halabja och
              andra städer. Det är naivt, och det är väldigt långt dit. Men
              jag kan ändå inte låta bli att hoppas att alla bomber i världen
              ska oskadliggöras och användas på ett sätt så att de blir till
              glädje i stället.
            </seg>
            <seg n="3f41f2c2">
              Blomkrukorna i museet i Halabja som man planterat blommor i var
              nämligen gamla bomber som var tömda på sprängämnen, stridsgas
              och annat. Det skulle jag vilja se i hela världen.
            </seg>
          </u>
          <note type="speaker" n="bd436354">
            Anf. 174 ISMAIL KAMIL (FP):
          </note>
          <u who="ismail_kamil_3e7930" xml:id="i-f912b6f31742f055-0" n="9f91d4a4">
            <seg n="39496405">
              Herr talman! Under mars 2011 började ett folkligt och fredligt
              uppror med legitima krav på sociala, ekonomiska och politiska
              reformer i Syrien. Den syriska regimens svar har varit att försöka
              att med våld stoppa alla protester. Situationen förvärras för
              varje dag. Över 35 000 är döda. Enligt vissa uppgifter är omkring
              60 000 försvunna, och fler än 100 000 är fängslade.
            </seg>
            <seg n="e517d3ee">
              Så sent som för en månad sedan antog EU nya rådsslutsatser om
              Syrien som på nytt uttryckte starka fördömanden av regimens våldshandlingar
              och tydliga krav på att Assad måste stiga åt sidan och bana väg
              för en politisk transition. Sanktionerna mot Syrien förstärktes
              ytterligare i form av bland annat ett utökat vapenembargo.
            </seg>
            <seg n="2a2acaf8">
              Jag delar helt utrikesministerns uppfattning när han uppmanade
              regimen i Syrien, i samband med FN:s generalförsamling 2012, att
              upphöra med att döda och skada sitt eget folk samt att respektera
              sina åtaganden som medlem i FN.
            </seg>
            <seg n="42eddf24">
              Det eskalerande våldet i Syrien och den allvarliga humanitära
              situationen för den syriska befolkningen är mycket oroande. Jag
              beklagar att förhandlingsläget i FN är låst på grund av Rysslands
              och Kinas ställningstagande utifrån sina egna intressen. Det är
              ofattbart att de stöder en regim som anfaller sitt eget folk med
              stridsflyg, pansarfordon och tunga vapen samtidigt som mer än
              2,5 miljoner människor är beroende av ett humanitärt stöd och
              omkring 400 000 personer har flytt striderna för att söka hjälp
              i Syriens grannländer.
            </seg>
            <seg n="a53f30ea">
              Det är bra att Sverige hittills under 2012 har bidragit med drygt
              200 miljoner kronor i humanitärt stöd till Syrien och att det
              finns beredskap för ytterligare stöd, enligt biståndsministern.
            </seg>
            <seg n="0d971181">
              Situationen för kurderna och andra minoriteter i Turkiet präglas
              av förtryck. Det kurdiska folket utsätts för förtryck i ett försök
              från Turkiets sida att utplåna kurdernas kultur, språk och identitet.
            </seg>
            <seg n="28120794">
              Herr talman! Den biokemiska attacken mot Halabja i mars 1988
              var en del av den militära Anfalkampanjen, som var ett folkmord
              på kurderna. Vi ska notera att den nationella domstolen i Irak
              har slagit fast termen folkmord som definition för Anfalkampanjen.
              Irakiska parlamentet har också betraktat det som folkmord.
            </seg>
            <seg n="e35abcd4">
              Fällande domar om brott mot mänskligheten för ansvariga kom 2007.
              Människorättsorganisationen Human Rights Watch gav ut flera rapporter
              om Anfalkampanjen där den betraktas som folkmord. Efter Saddam
              Husseins fall hittades mer information i irakiska arkiv om planeringen
              och genomförandet av Anfalkampanjen. Med stöd av det nämnda går
              det att fastställa att Anfalkampanjen är folkmord.
            </seg>
            <seg n="2fd3303c">
              Folkpartiet har inte tvekat. Anfalkampanjen är folkmord. Jag
              är glad över den positiva nyheten som vi haft i utrikesutskottet,
              till skillnad från vad Jabar Amin säger, att vi har betraktat
              det som folkmord.
            </seg>
          </u>
          <note type="speaker" n="886d8e66">
            Anf. 175 ABIR AL-SAHLANI (C):
          </note>
          <u who="abir_al-sahlani_5eda5c" xml:id="i-5183f3b5a3fd797b-0" n="36da3f21">
            <seg n="efe20f10">
              Herr talman! Tack för att ni är kvar och lyssnar, och tack till
              er på läktaren som orkar sitta kvar den här sena timmen.
            </seg>
            <seg n="b1a817db">
              Jag vill i dag tala om Irak. Irak är det land som jag betraktar
              som det där den arabiska våren startade, inte Tunisien. Det är
              inte för att jag har mina rötter i Irak. Redan 2004 höll Irak
              sitt första fria val. Ett parlament valdes på ett års basis för
              att skriva konstitutionen. Det var den enda uppgiften som parlamentet
              hade.
            </seg>
            <seg n="26a6e88e">
              I slutet av 2005 hade man en folkomröstning där 68 procent av
              befolkningen sade ja till den nya irakiska konstitutionen. Efter
              det har man hållit två parlamentsval, och två regeringar har intagit
              makten på ett demokratiskt sätt. Vi kan diskutera hur dessa partier
              kom till makten. Det gäller bland annat al-Malikis Dawapartiet.
              Men det är en annan fråga.
            </seg>
            <seg n="4a268ec4">
              Jag minns att det var så häftigt när den första irakiska regeringen
              kom på plats. Arabförbundet höll sitt möte, och Irak var för första
              gången representerat. Det var en kurdisk utrikesminister som satt
              i Arabförbundet och representerade Irak. Det hade aldrig hänt
              i Arabförbundets historia att en person som inte är etnisk arab
              var med och representerade ett land i Arabförbundet.
            </seg>
            <seg n="5f1bbd40">
              Det var den signalen som det nya Irak sände. Irak är ett mångfaldens
              land. Irak är en mosaik av olika etniska grupper, olika språk,
              olika traditioner och olika religioner. Det är klart att Irak
              har väldigt många utmaningar. Från att det i genomsnitt smällde
              tio bilbomber om dagen bara i Bagdad och hundra människor i genomsnitt
              dog bara i Bagdad 20042007 har det i dag skett en minskning med
              70 procent vad gäller våldet. Det är klart att det är en positiv
              utveckling. Men det finns fortfarande utmaningar.
            </seg>
            <seg n="6bf4bdea">
              Det gäller bland annat de frusna relationerna mellan den federala
              staten i Kurdistan och den centrala makten i Bagdad. Det politiska
              ledarskapet i båda områdena har valt att positionera sig och i
              stället för att vara med varandra vara emot varandra. Det är en
              oerhört stor utmaning som har avstannat den politiska processen
              i Irak.
            </seg>
            <seg n="8e663286">
              Sverige hjälper på ett indirekt sätt även via sin ambassad på
              plats och sitt konsulat till för att få förbindelserna att bli
              lite varmare i stället för att vara frusna som de nu är.
            </seg>
            <seg n="bf2be982">
              En annan utmaning är korruptionen som är oerhört utbredd i Irak.
              Den underminerar rättsstatens grunder och får människorna att
              inte känna att detta land är deras land.
            </seg>
            <seg n="b3aee737">
              Det pågår dagliga kränkningar av mänskliga rättigheter bland
              annat genom dödsstraff men även tortyr vid förhör och icke respekt
              för de mänskliga rättigheterna.
            </seg>
            <seg n="e5e5f8b7">
              I augusti i år träffade jag Iraks minister för mänskliga rättigheter.
              Han bad om hjälp från Sverige och från omvärlden. Han sade: Stötta
              oss i vårt arbete! Vi har oerhört stora problem. Våra poliser
              kan inte det här. Vi behöver hjälp. Men ge oss också erkännande
              när vi gör rätt!
            </seg>
            <seg n="a3caab30">
              Halabja är fortfarande ett öppet sår, herr talman, inte bara
              för kurderna utan för hela omvärlden. Det är en skamfläck för
              mänskligheten. Det är oerhört glädjande att utskottet har kommit
              överens om en gemensam skrivning vad gäller Halabja och dess betecknande
              som folkmord. Det finns också en skrivning i betänkandet där vi
              är överens om den federativa statusen för KRG, för regionen, för
              Kurdistan och för den relation som det har till centralmakten.
            </seg>
            <seg n="94cab4e0">
              Jag vill bara be om att vi läser igenom papperen på ett bättre
              sätt så att det inte blir några missförstånd, Jabar Amin.
            </seg>
          </u>
          <note type="speaker" n="e80541f7">
            Anf. 176 FREDRIK MALM (FP):
          </note>
          <u who="unknown" xml:id="i-def64a1fa4238f3b-22" n="516979bd">
            <seg n="cea482fe">
              Herr talman! Jag bytte några ord med utrikesutskottets experter
              och sekretariat bara för att klargöra det hela och så att det
              inte ska råda några som helst missförstånd.
            </seg>
            <seg n="cfcc73a6">
              Jag hävdade i ett replikskifte alldeles nyss med Miljöpartiets
              Jabar Amin, herr talman, att stödet för Kurdistans federativa
              status i Irak är regeringens politik. Detta bekräftas också i
              betänkandet, precis som Centerpartiets Abir Al-Sahlani nämnde
              på slutet.
            </seg>
            <seg n="3beda46a">
              Texten lyder som följer rörande Jabar Amins motion: Den irakiska
              regionen Kurdistan har egna institutioner och egen lagstiftning
              inom många områden, detta på grund av det självstyre som åtnjutits
              i enlighet med Iraks konstitution. Situationen för mänskliga rättigheter
              i Kurdistan fortsätter enligt UD:s rapport om mänskliga rättigheter
              i Irak 2011 att förbättras även om utmaningar kvarstår. En separat
              regional handlingsplan för mänskliga rättigheter har tagits fram
              för regionen, men är inte formellt antagen ännu.
            </seg>
            <seg n="2172bba2">
              När det gäller flyganfallen mot irakiska Kurdistan konstaterar
              utskottet att Sverige erkänner Iraks suveränitet och stöder kurdernas
              självstyre i norra Irak vars federala status är skyddad i Iraks
              konstitution.
            </seg>
            <seg n="e291783a">
              Det som Miljöpartiet här motionerar om är redan i dag regeringens
              politik, vilket utrikesutskottet här betonar. Egentligen borde
              vi därför alla vara överens.
            </seg>
            <seg n="9c518e52">
              Min fråga till Miljöpartiet och även till Socialdemokraterna
              tidigare är: Vi kan väl låta bli att göra den kurdiska frågan
              till föremål för partipolitik, utan gemensamt försöka förbättra
              situationen för världens största folk utan ett eget land?
            </seg>
          </u>
          <note type="speaker" n="2b08beb5">
            Anf. 177 JABAR AMIN (MP) replik:
          </note>
          <u who="jabar_amin_5d3f98" xml:id="i-e51b5ae117720412-2" n="02f4ce82">
            <seg n="eb201273">
              Herr talman! Det som Fredrik Malm refererar till är en beskrivning
              av fakta som råder i Irak där Irak har antagit en konstitution
              där kurderna tillförsäkrades en federativ status 2005.
            </seg>
            <seg n="f165b3c5">
              Det som ligger på riksdagens bord är en motion om att aktivt
              stödja irakiska Kurdistans federativa status och inte hänvisa
              till konstitutionen. Det vet vi allihop; alla står bakom konstitutionen.
              Annars skulle det vara något konstigt.
            </seg>
            <seg n="5c37bc52">
              Jag ställde en fråga som du två gånger undvek att svara på, Fredrik
              Malm. Här ligger en motion om att aktivt stödja irakiska Kurdistans
              federativa status. Varför kan ni inte stödja den? Varför måste
              ni avslå den?
            </seg>
          </u>
          <note type="speaker" n="baaa22c4">
            Anf. 178 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-23" n="516979bd">
            <seg n="f506dfaf">
              Herr talman! Nu blir jag något konfunderad. Jag gick upp i talarstolen
              för att konstatera att det som Miljöpartiet motionerar om är det
              som redan i dag är Sveriges politik, och att vi borde vara överens
              om detta. Vi borde kanske mer fokusera på vad vi konstruktivt
              kan göra för Kurdistan än på politisk pajkastning mellan partierna
              i den kurdiska frågan. Jag tror inte att någon vinner på att det
              blir politisk pajkastning i frågan.
            </seg>
            <seg n="8296a9e3">
              I betänkandet står mycket tydligt att Sverige stöder kurdernas
              självstyre i norra Irak. Vi gör detta aktivt på en rad olika sätt.
              Efter det att vi återöppnade vår ambassad i Bagdad finns förutsättningarna
              för att öppna ett konsulat i Erbil. Det har vi gjort. Vi försöker
              underlätta mer ekonomiskt utbyte mellan Sverige och Kurdistan
              genom att svenska företag kan åka till området. Vi försöker på
              olika sätt underlätta investeringar.
            </seg>
            <seg n="6ff74a53">
              Vi försöker på ett politiskt och kulturellt plan på olika sätt
              att underlätta detta. Här i riksdagen är både Jabar Amin och jag
              själv och även flera andra här inne involverade i det nätverk
              som vi har mellan Sverige och Kurdistan i Sveriges riksdag.
            </seg>
            <seg n="8257f83a">
              Vi gör en rad olika saker för att stödja det kurdiska självstyret.
              Det Miljöpartiet vill med sin motion är redan i dag Sveriges officiella
              politik, vilket är positivt. Om jag var miljöpartist skulle jag
              säga: Gud vad bra att alla tycker som vi i Miljöpartiet tycker!
              Men i stället väljer Miljöpartiet att säga: Gud vad dåligt att
              alla andra tycker som vi tycker, så vi hävdar att de inte gör
              det!
            </seg>
            <seg n="80e00af6">
              Den kurdiska frågan ska inte bli partipolitik i Sverige, utan
              vi ska gemensamt försöka förbättra för världens största folk utan
              ett eget land.
            </seg>
          </u>
          <note type="speaker" n="34bf0ca7">
            Anf. 179 JABAR AMIN (MP) replik:
          </note>
          <u who="jabar_amin_5d3f98" xml:id="i-e51b5ae117720412-3" n="02f4ce82">
            <seg n="1b1f662f">
              Herr talman! Den kurdiska frågan har varit föremål för diskussioner
              här i Sveriges riksdag. För bara några år sedan, när ni satt i
              regering, avslog ni motionen om att betrakta Anfal som folkmord.
              Ni har inte stött den kurdiska frågan hela tiden, Fredrik Malm.
            </seg>
            <seg n="5272730b">
              Poängen med min och mina kollegers motion är att vi i Sveriges
              riksdag beslutar om att aktivt stödja den federativa statusen
              för irakiska Kurdistan. Det har inte funnits något sådant beslut
              i riksdagen. Det är poängen, om du inte har förstått riktigt.
              Det är detta jag ville komma till. Det ska inte vara en skrivning
              i en bisats som kansliet skriver, utan det är viktigt att skicka
              en signal. Den signalen hoppades jag att ni och övriga partier,
              som i mångt och mycket stöder irakiska Kurdistan, skulle vara
              med på.
            </seg>
            <seg n="ea5b6f26">
              Jag är medveten om ert stöd, för du och jag och många kolleger
              sitter med i nätverket för Kurdistan, och vi gör vad vi kan för
              Kurdistans folk i alla delar av Kurdistan. Men det finns fortfarande
              vissa saker som vi skulle kunna göra för att skicka en tydligare
              signal, speciellt i en tid som nu då centralregeringen i Irak
              skickar pansarvagnar och militär mot Kurdistan.
            </seg>
            <seg n="550b05c4">
              Jag var ute efter att vi i en sådan tid kunde deklarera detta
              i ett beslut i riksdagen. Det är det som ni inte stödde.
            </seg>
          </u>
          <note type="speaker" n="8de5020f">
            Anf. 180 FREDRIK MALM (FP) replik:
          </note>
          <u who="unknown" xml:id="i-def64a1fa4238f3b-24" n="516979bd">
            <seg n="b9c1a955">
              Herr talman! Nu går Jabar Amin tillbaka i tiden till omröstningen
              om Anfal förra gången. Faktum är att vi inte hade något landsmötes-
              eller kongressbeslut i Folkpartiet då på att erkänna Anfalkampanjen.
              Det hade däremot Socialdemokraterna. Socialdemokraterna kritiserade
              tidigare i debatten mig och Folkpartiet för att göra för lite
              för Anfalkampanjen. Men det var Socialdemokraterna som då röstade
              emot ett erkännande av Anfalkampanjen.
            </seg>
            <seg n="08d7eaac">
              Jag vill ändå påpeka att jag tycker att det är viktigt att vi
              har perspektiven klara för oss i debatten. Det var inte vårt parti,
              Jabar Amin, utan det var ditt parti som gick ute i demonstrationstågen
              under banderollerna med texten USA ut ur Irak! Det blir märkligt
              om man några år senare hävdar att man är den mest stridbara kraften
              för det federala självstyret i norra Irak. Det hänger intimt sammantvinnat
              med att Saddam Hussein försvann från makten i Irak.
            </seg>
            <seg n="b7c79c2e">
              Herr talman! Jag och Folkpartiet har inte på något sätt i denna
              debatt försökt göra partipolitik av den kurdiska frågan. Det är
              verkligen precis tvärtemot. Vi försöker engagera oss jättemycket
              inom Alliansen för att den kurdiska frågan ska bli starkare inom
              borgerligheten. Vi försöker på olika sätt att bygga broar, vilket
              också har visat sig genom den enighet som nu finns i utrikesutskottet
              om att erkänna Anfalkampanjen som folkmord. Där har också Miljöpartiet,
              Vänsterpartiet och Socialdemokraterna i utrikesutskottet varit
              otroligt konstruktiva.
            </seg>
            <seg n="8a7eb866">
              Vi ska vara glada för att denna enighet finns i den kurdiska
              frågan. Vi ska välkomna detta och inte partipolitisera den kurdiska
              frågan. Jag tror inte att någon vinner på det i det långa loppet.
            </seg>
          </u>
          <note n="1bb18311">
            Överläggningen var härmed avslutad.
          </note>
          <note n="2f715b3a">
            17 § Anmälan om frågor för skriftliga svar
          </note>
          <note n="5f86d9f0">
            Anmäldes att följande frågor för skriftliga svar framställts
          </note>
          <note n="2d26eba2">
            den 28 november
          </note>
          <note n="a1aff2c1">
            Carina Hägg
          </note>
          <note n="a1aff2c1">
            Carina Hägg
          </note>
          <note n="d0867b8f">
            Olle Thorell
          </note>
          <note n="16a10fff">
            Anders Karlsson
          </note>
          <note n="fea65536">
            Frågorna redovisas i bilaga som fogats till riksdagens snabbprotokoll
            tisdagen den 4 december.
          </note>
          <note n="362d76b5">
            18 § Anmälan om skriftliga svar på frågor
          </note>
          <note n="1dbde7d9">
            Anmäldes att skriftliga svar på följande frågor inkommit
          </note>
          <note n="2d26eba2">
            den 28 november
          </note>
          <note n="82eae1e5">
            Jacob Johnson
          </note>
          <note n="0446bab8">
            Per Bolund
          </note>
          <note n="4aca9803">
            Jonas Eriksson
          </note>
          <note n="b04f4c19">
            Thoralf Alfsson
          </note>
          <note n="b04f4c19">
            Thoralf Alfsson
          </note>
          <note n="84fbf467">
            Maria Lundqvist-Brömster
          </note>
          <note n="bd14c78a">
            Peter Rådberg
          </note>
          <note n="3fe14f98">
            Hans Hoff
          </note>
          <note n="a096a209">
            Maria Stenberg
          </note>
          <note n="8e8f0679">
            Torbjörn Björlund
          </note>
          <note n="16a10fff">
            Anders Karlsson
          </note>
          <note n="09a809d0">
            Peter Jeppsson
          </note>
          <note n="c1104021">
            Eva Sonidsson
          </note>
          <note n="d42c272e">
            Johan Löfstrand
          </note>
          <note n="6761d7f9">
            Krister Örnfjäder
          </note>
          <note n="6761d7f9">
            Krister Örnfjäder
          </note>
          <note n="6761d7f9">
            Krister Örnfjäder
          </note>
          <note n="6761d7f9">
            Krister Örnfjäder
          </note>
          <note n="f382e966">
            Gunilla Svantorp
          </note>
          <note n="477f845c">
            Svaren redovisas i bilaga som fogats till riksdagens snabbprotokoll
            tisdagen den 4 december.
          </note>
          <note n="d5cadc21">
            19 § Kammaren åtskildes kl. 20.30.
          </note>
          <note n="7d9a678d">
            Förhandlingarna leddes
          </note>
          <note n="490fd83e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
