<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--80</head>
          <docDate when="2012-03-19">2012-03-19</docDate>
        </div>
      </front>
      <body>
        <div>
          <note n="fdd09b0d">
            ﻿
          </note>
          <note n="d6c2642a">
            Riksdagens protokoll
          </note>
          <note n="3fc4e8ca">
            2012/13:80
          </note>
          <note type="date" n="c4549f1d">
            Tisdagen den 19 mars
          </note>
          <note n="3d37ec67">
            Kl. 13:00 - 16:02
          </note>
          <note n="77dc8014">
            1 § Information från regeringen om Europeiska rådets möte den
            14 och 15 mars
          </note>
          <note type="speaker" n="9233b9aa">
            Anf. 1 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-0" n="baf9c19e">
            <seg n="c04c4403">
              Fru talman! Europeiska rådet samlades i förra veckan för det
              sedvanliga vårtoppmötet. Diskussionerna handlade framför allt
              om vilka åtgärder som måste vidtas för att skapa sysselsättning
              och tillväxt i ett Europa som fortsatt präglas av ekonomisk kris.
            </seg>
            <seg n="28684d1d">
              Det finns sedan 2010 en årscykel för styrning och granskning
              av den ekonomiska politiken. Det är det som kallas för den europeiska
              terminen. Vi diskuterade de övergripande prioriteringarna för
              denna årscykel liksom genomförandet av EU:s Europa 2020-strategi
              och stabilitets- och tillväxtpakten. Det handlar framför allt
              om att öka Europas konkurrenskraft och fortsatt förbättra de stora
              underskott som finns i många medlemsländers offentliga finanser.
            </seg>
            <seg n="39df6849">
              Vi fortsatte också diskussionen om EU:s relationer med strategiska
              partner. Denna gång handlade det om förbindelserna med Ryssland.
              Slutligen tog Frankrike och Storbritannien upp vapenembargot mot
              Syrien.
            </seg>
            <seg n="556a38dc">
              Fru talman! Den ekonomiska krisen präglar fortsatt Europa. Många
              länder har fått vidta smärtsamma åtgärder för att bringa ordning
              i de offentliga finanserna och rätta till kostnadslägena så att
              man kan konkurrera på världsmarknaden.
            </seg>
            <seg n="98dab961">
              Diskussionerna vid toppmötet blev just en genomgång av det viktiga
              reformarbete som nu pågår i flertalet EU-länder. Det är ett nödvändigt
              arbete. Samtidigt måste vi ha respekt och ödmjukhet inför de stora
              sociala konsekvenser som reformerna inledningsvis medför. Många
              länder har ännu inte kommit så långt att de ser de positiva resultaten.
            </seg>
            <seg n="febb35e4">
              Irland, alltså EU:s nuvarande ordförandeland, som jag besökte
              för några veckor sedan, är ett exempel på ett land som har fått
              genomföra mycket långtgående reformer och som nu börjar se en
              vändning i ekonomin till följd av detta. Sedan 2008 har man genomfört
              besparingar som motsvarar 29 miljarder euro, eller 17 procent
              av bruttonationalprodukten baserat på 2013 års siffror. Lönerna
              i den offentliga sektorn har sänkts med i genomsnitt 13 procent
              samtidigt som antalet anställda kommer att ha minskat med 12 procent
              fram till 2015. Barnbidragen har skurits ned med 22 procent mellan
              2008 och 2013. Konkurrenskraften har stärkts, och man har börjat
              få bättre kontroll på den statsskuld som under krisen har vuxit
              till nära 120 procent av bnp. Mycket av detta har skett till följd
              av stora kapitalinjektioner till banker med problem.
            </seg>
            <seg n="da87e017">
              Den irländska regeringen och befolkningen har visat imponerande
              prov på både handlingskraft och stora uppoffringar. Dessa uppoffringar
              är nu på väg att belönas.
            </seg>
            <seg n="5bc9f70d">
              Den irländska exporten ökar nu, budgetunderskottet minskar stadigt
              och bnp växer. För första gången sedan krisens början 2008 har
              också antalet sysselsatta ökat de senaste sex månaderna, och de
              utländska investeringarna är nu uppe på de nivåer man hade vid
              tiden före krisen.
            </seg>
            <seg n="60d2e18a">
              Fru talman! Över toppmötet hängde den mer generella diskussionen
              om åtstramning kontra stimulans, inte minst därför att Tyskland
              just före toppmötet fattat beslut om att tidigarelägga sitt budgetförslag
              för 2014, ett förslag som innebär ytterligare besparingar i Tyskland
              på 5 miljarder euro.
            </seg>
            <seg n="58e3bf23">
              Från svensk sida tror vi att det behövs en blandning av åtgärder
              för att vända den negativa trenden i Europa. Det krävs en sanering
              av de offentliga finanserna. Samtidigt behövs mer av strukturreformer.
              Detta behövs för att reformera välfärdssystemen, höja pensionsåldrarna,
              effektivisera arbetsmarknaderna och öka incitamenten för arbete.
            </seg>
            <seg n="15a54fb2">
              I slutsatserna lyfter man särskilt fram vikten av att genomföra
              alla de beslut om förbättrad ekonomisk styrning som har fattats
              de senaste åren. Man pekar också på arbetslösheten som den viktigaste
              sociala utmaningen att åtgärda framöver, och framför allt då ungdomsarbetslösheten.
            </seg>
            <seg n="321c8ffc">
              Från svensk sida har vi också bland annat medverkat till att
              få tydliga skrivningar om betydelsen av att öka kvinnors deltagande
              på arbetsmarknaden. Detta har stor tillväxtpotential i Europa.
              Men även andra faktorer är viktiga för ett lands förmåga att skapa
              tillväxt och sysselsättning, till exempel förtroendet för ett
              lands myndigheter och institutioner och kapaciteten att förhindra
              korruption. Det behövs också stimulans för att skapa tillväxt.
              Här förespråkar vi från svensk sida vikten av att på EU-nivå utnyttja
              den fulla potential som den inre marknaden erbjuder samt ökad
              frihandel med omvärlden, åtgärder som inte belastar redan tyngda
              statsfinanser.
            </seg>
            <seg n="5417bd6d">
              Vid toppmötet uppmanades medlemsländerna att snabbt slutföra
              arbetet med det första inremarknadspaketet. Särskilt nyckelområden
              som redovisningsdirektivet, yrkeskvalifikationer, offentlig upphandling
              och e-identifiering lyftes fram.
            </seg>
            <seg n="83ec8b37">
              Kommissionen kommer nu att presentera de återstående förslagen
              inom det andra inremarknadspaketet så att rådet och Europaparlamentet
              kan anta det inom ramen för nuvarande lagstiftningsperiod.
            </seg>
            <seg n="84ea6578">
              Fru talman! Från svensk sida understryker vi också de tillväxtmöjligheter
              som satsningar på miljöteknik och förnybar energi innebär. Värnandet
              av vår miljö och vårt klimat står inte i konflikt med ekonomisk
              tillväxt utan kan tvärtom vara ömsesidigt förstärkande.
            </seg>
            <seg n="93d878a9">
              Inom ramen för EU 2020-strategin ägnade man sig därför också
              åt ett av de sju så kallade flaggskeppsinitiativen, ett resurseffektivt
              Europa som det kallas. Detta initiativ syftar till att koppla
              isär ekonomisk tillväxt och resursanvändning, stödja omställningen
              till en koldioxidsnål ekonomi, öka användningen av förnybara energikällor,
              modernisera vår transportsektor och främja energieffektivitet.
              Vi kommer att återkomma till dessa frågor vid Europeiska rådets
              möte den 22 maj, då tanken är att vi ska diskutera unionens energipolitik.
            </seg>
            <seg n="3e4b92fc">
              Fru talman! Europeiska rådets ordförande fick i december i uppdrag
              att till Europeiska rådets möte i juni presentera nya åtgärder
              för att fördjupa den ekonomiska och monetära unionen. Dessa åtgärder
              förutses bli avsevärt mindre långtgående än de förslag som ingick
              i de fyra ordförandenas rapporter som lades fram under 2012. Som
              förväntat blev det ingen diskussion om dessa frågor vid toppmötet.
              Inte heller diskuterades det arbete som pågår vad gäller finansmarknaderna.
            </seg>
            <seg n="614de033">
              Lånepaketet till Cypern diskuterades inte vid toppmötet utan
              hanterades med eurogruppens finansministrar under fredagskvällen
              och in på natten. Eftersom Sverige inte har euron som valuta deltar
              Sverige inte heller i detta räddningspaket.
            </seg>
            <seg n="7f660ee4">
              Fru talman! Procedurreglerna för eurozonstoppmötena antogs formellt
              av de 17 eurozonsländerna, men i närvaro av samtliga 27 medlemsländer.
              I enlighet med överenskommelsen i finanspakten kommer Sverige
              och andra icke eurozonsländer, som då har ratificerat finanspakten,
              att delta i eurozonstoppmötena vid vissa tillfällen. Det handlar
              om när man vid eurozonstoppmötena ska diskutera konkurrenskraft,
              förändringen av euroområdets övergripande arkitektur och de grundläggande
              regler som kommer att tillämpas på den i framtiden samt, som det
              står, åtminstone en gång per år under genomförandet av finanspakten.
            </seg>
            <seg n="6f4bc76b">
              Fru talman! Vid toppmötet diskuterades EU:s strategiska partner,
              denna gång med fokus på Ryssland. Vid diskussionen framkom enighet
              om att Ryssland är en viktig strategisk partner för unionen och
              att det är angeläget med en engagemangspolitik. Det ligger i EU:s
              intresse att Ryssland moderniseras, utvecklas i demokratisk riktning
              och integreras ytterligare i det internationella ekonomiska och
              politiska samarbetet. Samtidigt betonade många medlemsländer att
              EU bör markera mot den negativa demokratiska trend som utvecklats
              i Ryssland under senare år. Flera medlemsländer lyfte också fram
              vikten av att Ryssland lever upp till sina WTO-åtaganden. För
              att detta ska kunna ske effektivt måste unionen och dess medlemsstater
              agera tydligt och gemensamt. Inga slutsatstexter antogs dock om
              Ryssland.
            </seg>
            <seg n="9def9218">
              Fru talman! Syrien stod inte på dagordningen för detta toppmöte.
              Strax före mötets avslutande tog dock Frankrike med stöd av Storbritannien
              upp frågan om att EU borde häva sitt vapenembargo mot Syrien,
              detta för att förse oppositionen med vapen. Detta är en fråga
              där EU:s medlemsländer har mycket olika uppfattningar. Sverige
              och flera andra medlemsländer anser att vi i stället bör arbeta
              för en politisk lösning och stödja FN:s sändebud Brahimi som avrått
              från att häva vapenembargot. Inga slutsatser drogs av denna diskussion,
              utan frågan hänsköts i stället till EU:s utrikesministrar som
              möts senare denna vecka.
            </seg>
            <seg n="d54c182c">
              Därmed är jag redo för kammarens kommentarer eller frågor.
            </seg>
          </u>
          <note type="speaker" n="f4de61f6">
            Anf. 2 MARIE GRANLUND (S):
          </note>
          <u who="marie_granlund_b3d0da" xml:id="i-2c0626addde5b119-0" n="30a960ea">
            <seg n="ba8f6bd5">
              Fru talman! Jag vill tacka statsministern för redogörelsen från
              Europeiska rådet.
            </seg>
            <seg n="b19516f7">
              Krisen har slagit stenhårt mot Europa, och massarbetslösheten
              är ett faktum. Byggjobbarna i Spanien och lärarna i Italien har
              en sak gemensamt, nämligen att de inte har något jobb att gå till.
            </seg>
            <seg n="0691b271">
              Krisen har inte slagit lika hårt mot Sverige, men ändå är arbetslösheten
              förfärande stor också här. Jag vill upprepa några viktiga siffror,
              även om de är så stora att det är svårt att greppa dem. Över 26
              miljoner människor är arbetslösa i Europa, och dessa ökar med
              2 miljoner personer per år. Det finns 5,7 miljoner unga arbetslösa
              i Europa. Det är 415 000 svenskar som är arbetslösa, och ungdomsarbetslösheten
              närmar sig 25 procent.
            </seg>
            <seg n="f58b9297">
              Därför var det glädjande att det gångna toppmötet ägnades åt
              att diskutera tillväxt och sysselsättning. Som vi alla vet går
              det nämligen inte bara att göra besparingar och komma ur en kris
              på det sättet, utan det måste också göras effektiva investeringar
              i kunskap, utveckling och infrastruktur. Detta är den största
              utmaningen Europa nu står inför, och jag är väldigt glad att man
              i slutsatserna från Europeiska rådet fortfarande rekommenderar
              att länderna ska införa en ungdomsgaranti mot ungdomsarbetslösheten,
              som verkligen är den största frågan nu.
            </seg>
            <seg n="07e0daf0">
              Mina frågor till statsministern är: Yttrade sig statsministern
              i denna fråga, med tanke på att man inte driver några åtgärder
              mot ungdomsarbetslösheten i Sverige? Hur hanterade statsministern
              denna fråga, och hur kommer EU:s rekommendation att bli förverkligad
              i Sverige?
            </seg>
          </u>
          <note type="speaker" n="7949f42c">
            Anf. 3 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-dcbe9f6267e46962-0" n="baf9c19e" next="i-7f0ae823af7e3afc-0"/>
          <note n="87cc6a83">
            Fru talman! Sverige biträdde slutsatstexterna.
          </note>
          <u who="fredrik_reinfeldt_0e8495" xml:id="i-7f0ae823af7e3afc-0" n="baf9c19e" prev="i-dcbe9f6267e46962-0">
            <seg n="ef04bec3">
              Det är viktigt att också förklara varför vi har kommit att landa
              i den situation Marie Granlund beskriver effekten av. Det är en
              världsekonomi som växer. Den växer rätt bra i Asien, Afrika och
              Latinamerika. Den del av världsekonomin som inte växer utan där
              ekonomin till och med krymper är Europa. Hur har det kommit att
              bli så? Ja, vi har sett löneökningar som inte är hopkopplade med
              produktivitet och konkurrenskraft. Det har gjort att stora delar
              av Europa nu har priser på sina varor och tjänster som gör att
              dessa inte går att sälja. De går inte att sälja i de länder där
              man är verksam, och de går inte heller att exportera till andra.
            </seg>
            <seg n="aa8179f8">
              Detta gör att jobb vi hade försvinner och att vi helt enkelt
              har svårt att hänga med. Bristerna i konkurrenskraft har man sedan
              försökt att åtgärda med att använda mer än vad skatteinkomster
              inbringar, det vill säga ett Europa som lever över sina tillgångar
              och gör slut på mer pengar än vad som finns. Det har lett till
              snabbt växande skuldberg runt om i Europa, vilket har skapat marknadsreaktioner
              mot ett Europa som nu behöver stöd från IMF och får akuta krisinsatser
              därför att européerna inte anpassar mun efter matsäck.
            </seg>
            <seg n="5f42c05b">
              Det är det Europa vi har i dag. Det gäller inte Sverige så mycket,
              men det gäller i princip hela övriga Europa. Det är klart att
              effekterna av detta är socialt utmanande. Det skapar oro kring
              arbetslöshet och många av de åtgärder vi behöver rätta till. Jag
              tror dock att det är viktigt att förstå varför vi har hamnat här
              för att kunna rätta till det. Vi måste gå till botten med problemen
              kring konkurrenskraft och kring hur vi ska kunna förmå oss att
              återigen skapa varor och tjänster som är attraktiva i Europa och
              runt om i världen. Grunden till vårt välstånd och vår välfärd
              är nämligen att många jobbar, att vi är konkurrenskraftiga.
            </seg>
            <seg n="f5be8bb1">
              Sverige och en del länder ligger långt fram, men det är här Europa
              måste göra mer framför allt kring strukturella reformer, och det
              i ett läge där möjligheterna att få fram de investeringar alla
              vill se faktiskt är förbrukade av det faktum att man under lång
              tid har levt över sina tillgångar och inte längre har dessa marginaler
              i sina offentliga finanser.
            </seg>
          </u>
          <note type="speaker" n="95e41a13">
            Anf. 4 MARIE GRANLUND (S):
          </note>
          <u who="marie_granlund_b3d0da" xml:id="i-2c0626addde5b119-1" n="30a960ea">
            <seg n="09e26704">
              Fru talman! Jag tackar statsministern för svaret.
            </seg>
            <seg n="d52a8a91">
              Jag tror att vi är överens om att ungdomsarbetslösheten är ett
              gigantiskt problem. Jag upplevde inte att jag fick svar på frågan
              om det är regeringens uppfattning att den rekommendation som nu
              finns i slutsatserna om att medlemsländerna ska införa en ungdomsgaranti
              ska följas också i Sverige.
            </seg>
            <seg n="f473948d">
              Jag har en fråga till, som jag inte hann med tidigare. Den handlar
              om de små och medelstora företagen och regelförenklingar för desamma,
              vilket vi har talat om väldigt många gånger och vilket vi självklart
              alla är för. Vi är dock inte för i den mening att till exempel
              arbetsmiljöregler inte skulle gälla för små och medelstora företag
              och mikroföretag, vilket skulle bli ungefär 98 procent av alla
              svenska företag. Statsministern säger sig omfatta den uppfattning
              vi har. Då är min fråga till statsministern: Yttrade sig statsministern
              om detta på mötet och verkligen drev på för att dessa regler inte
              ska bli verklighet?
            </seg>
          </u>
          <note type="speaker" n="18292169">
            Anf. 5 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-1" n="baf9c19e">
            <seg n="748fb7c1">
              Fru talman! Jobbgarantin för unga anges till fyra månader, och
              de svenska reglerna är ju att man kan söka stöd från dag ett.
              Vi har alltså i realiteten överträffat den beskrivning som finns.
              Vi tycker dock att det är bra att denna finns, och det finns också
              en diskussion om att det ska vara en gemensam finansiering inom
              Europeiska unionen.
            </seg>
            <seg n="eff3229a">
              När det gäller avvikelser kring mikroföretag behandlades inte
              denna fråga i detalj på det sättet, men det är en väl känd svensk
              ståndpunkt att vi ser risker med att i regelförenklingens namn
              regelförenkling är ofta välkommet friskriva i realiteten större
              delen av företagen från effekten av gällande lagstiftning. Så
              tycker vi inte att man ska arbeta.
            </seg>
          </u>
          <note type="speaker" n="aad63ee9">
            Anf. 6 GUSTAV BLIX (M):
          </note>
          <u who="gustav_blix_e0d05f" xml:id="i-03f09172ec8b5210-0" n="751fca3c">
            <seg n="2c8143be">
              Fru talman! Jag tackar statsministern inte bara för återrapporten
              från mötet utan också för förtydligandena i det förra utbytet
              med Marie Granlund. Jag tyckte att det var en välkommen bild av
              de tuffa reformer Europa nu har att genomföra och som många länder
              går igenom, just som ett resultat av att för många har levt över
              sina tillgångar.
            </seg>
            <seg n="4fe83e7a">
              Det stämmer att vi har börjat se en del resultat på sina håll,
              men det finns också väldigt mycket kvar att göra. Där tror jag
              att den kanske avgörande förändringen är just det statsministern
              också betonade, nämligen strukturreformen att vi gör det lite
              lättare för individer, familjer och företag att producera och
              fritt byta varor och tjänster med varandra och därmed även ha
              någonting att erbjuda världsmarknaden i övrigt, så att vi också
              kan ta del av allt det som produceras i andra länder och den tillväxt
              som finns i Afrika, Asien och andra delar världen vars ekonomier
              fortfarande växer.
            </seg>
            <seg n="606b56e8">
              Om detta ska till krävs tuffa reformer som också utmanar starka
              intressen, ofta på nationell nivå. Nyckeln till dessa reformer
              måste sökas i huvudstäderna och kan inte implementeras eller beslutas
              enkelt i Bryssel. Ska vi klara det måste vi nog också i länderna
              ha reformer som bygger på förtroende och tillit, och där krävs
              det också ibland ett byte av ledarskap.
            </seg>
            <seg n="a97c01fb">
              Ett ledarskapsskifte som har hänt i Europa den senaste tiden
              är just på Cypern. Detta diskuterades visserligen inte på det
              möte där statsministern deltog, men ändå: Med anledning av att
              Cyperns president och den cypriotiska regeringen nu vill föreslå
              väldigt långtgående reformer för att just möta den banksektor
              de inte klarar av på egen hand utan söker stöd för utifrån har
              vi fått en diskussion om hur det påverkar resten av Europa. Hur
              påverkar detta förtroendet på de finansmarknader och andra marknader
              som på sista tiden har erbjudit en viss grad av lugn och ro så
              att vi ska kunna ta itu med de viktiga tillväxtreformerna? Hur
              bedömer statsministern risken att oron nu ökar och att det påverkar
              inte bara Europa i sin helhet utan även svensk ekonomi?
            </seg>
          </u>
          <note type="speaker" n="7eabd325">
            Anf. 7 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-2" n="baf9c19e">
            <seg n="8a0cfd00">
              Fru talman! Regeringen har återkommande påpekat de nedåtrisker
              som finns kopplade till Cypern och även Grekland, Italien och
              Spanien.
            </seg>
            <seg n="f2039709">
              Det vi nu ser exempel på är vådan av att länder har mycket stora
              finansiella system flera gånger större än den egna bnp:n. Det
              var också det isländska exemplet. Vi talar om ett finanssystem
              på Cypern som är någonstans sju gånger större än hela den samlade
              bnp:n och som i realiteten består av en lång rad åtaganden som
              är exponerade mot en i grunden fallerad eller kraschad fastighetssektor.
              Dessutom har en hel del inlåning skett med mycket aggressiv marknadsföring
              för att försöka få insättare inte bara från Cypern att sätta in
              stora resurser i det cypriotiska finanssystemet.
            </seg>
            <seg n="e4256db4">
              När man då, precis som har varit kärnan i denna kris sedan 2008,
              får problem i sin finanssektor och den är flera gånger större
              än den samlade bnp:n har det egna landet, om det inte har byggt
              upp sin motståndskraft och inte har tillräckligt tuffa kapitaltäckningskrav,
              behov av stöd utifrån. Det är det man ska komma ihåg när vi nu
              ser reaktionerna på Cypern: Detta är ett land som nu inte längre
              klarar sina egna betalningar och sina egna förutsättningar som
              inte kan fungera på de internationella finansmarknaderna. Vi talar
              i stället om ett lån från den gemensamma eurozonsmekanismen ESM
              på 10 miljarder euro.
            </seg>
            <seg n="03c53b37">
              För detta har det slutits en överenskommelse som Sverige alltså
              inte deltog i att fatta beslut om. Vi är inte heller medfinansiär
              till ESM, utan detta är helt kopplat till eurogruppens länder.
              Jag tror att alla har följt att det kommer att vara en omröstning
              i kväll, och vi får väl se vad som sker med denna överenskommelse.
              Det är i grunden bra om det kommer en överenskommelse på plats,
              för Cypern har i grunden dessa problem. Exakt var detta landar
              vet vi ännu inte. Kommer det att påverka omvärlden? Ja, absolut,
              för det är det nya: Finansiella system är hoptvinnade, och oro
              i en del av Europa sprider sig. Det finns alltså anledning att
              följa detta även från svensk sida.
            </seg>
          </u>
          <note type="speaker" n="947b8978">
            Anf. 8 GUSTAV BLIX (M):
          </note>
          <u who="gustav_blix_e0d05f" xml:id="i-03f09172ec8b5210-1" n="751fca3c">
            <seg n="c72c17f5">
              Fru talman! Jag tackar statsministern för svaret. Som statsministern
              nämner är det en viss oro som finns på marknaden där ute. Risken
              finns att oron leder till att det politiska trycket ökar när det
              gäller att inte ta itu med problemen utan att man tvärtom tappar
              i reformkraft när man får ägna sig åt det dagsaktuella.
            </seg>
            <seg n="9c031651">
              Jag har ställt denna fråga tidigare till statsministern, men
              jag gör det återigen: Hur bedömer statsministern läget i EU-familjen
              i stort när det gäller att ta itu med de nationella åtagandena
              och problemen på egen hand och i det egna landet?
            </seg>
            <seg n="3e4a182f">
              Statsministern nämnde själv den tyska nya reformbudgeten som
              kommer nu. Där tar man ytterligare steg inte bara för att möta
              kraven på stabilitet, ordning och reda i statsfinanserna utan
              också för att klara konkurrenskraften. Detta måste fler länder
              i Europa följa efter. Hur bedömer statsministern läget i de europeiska
              länderna när det gäller fortsatta reformförmågor?
            </seg>
          </u>
          <note type="speaker" n="401d0be5">
            Anf. 9 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-3" n="baf9c19e">
            <seg n="e0965f7f">
              Fru talman! Låt oss komma ihåg att detta är ett årligt återkommande
              toppmöte som syftar till att göra någon sorts avstämning av reformer
              som genomförs runt om i Europa. Större delen av tiden ägnades
              åt att vi gick igenom och fick återberättat reformer i en lång
              rad av Europas länder.
            </seg>
            <seg n="f059d730">
              Mycket har gjorts. Jag nämnde Irland i min inledning. Jag ska
              alldeles strax åka till Portugal också ett land med omfattande
              reformer. Även i Italien har det under Montiregeringen genomförts
              en hel del reformer. Norra Europa står som ett reformexempel för
              länder som likt Sverige och Finland har genomfört reformer i över
              20 års tid för att öka konkurrenskraft och för att modernisera
              vår ekonomi. Det finns också många exempel på länder som inte
              har gjort tillräckligt, där detta snarare beskrivs som ett behov
              under en galge som är påtryckt utifrån. Det är inte ett sätt att
              vinna förtroende eller förståelse hos befolkningen för behovet
              av reformerna.
            </seg>
            <seg n="4c656704">
              Det som är svårt och som vi hela tiden ska komma ihåg är att
              större delen av Europa har förbrukat budgetmöjligheter att stimulera
              sin ekonomi. Det har de redan gjort, och nu har de så stora skulder
              att de inte kan göra mer. Då är man mer utlämnad till att i stället
              genomföra de reformer som stärker konkurrenskraften.
            </seg>
          </u>
          <note type="speaker" n="f2a05b7c">
            Anf. 10 Andre vice talman ULF HOLM (MP):
          </note>
          <u who="ulf_holm_725cfd" xml:id="i-939ef2a80ccbccba-0" n="0fb985ae">
            <seg n="30e1e073">
              Fru talman! Jag tackar statsministern för återrapporten. Det
              var ett välkommet EU-toppmöte i den bemärkelsen att man skulle
              fokusera på tillväxt- och sysselsättningsfrågor.
            </seg>
            <seg n="d89d1be4">
              Min uppfattning har varit att man alltför mycket under de senaste
              åren har koncentrerat sig på åtstramningspolitik. Det finns också
              ett behov av stimulans, framför allt för att bekämpa ungdomsarbetslösheten
              som är alarmerande hög och som dessutom växer i de allra flesta
              länder. Man når nu upp till 60 procents ungdomsarbetslöshet i
              vissa länder. Så kan vi inte fortsätta, utan här måste reformer
              till. Därför välkomnar Miljöpartiet ungdomsgarantisatsningarna,
              som jag tror kan vara till hjälp i flera av EU:s länder.
            </seg>
            <seg n="52d83776">
              Däremot nämnde statsministern i förra veckan under samrådet inför
              det möte han skulle åka i väg till att det var kvinnor och miljö
              som skulle stå i fokus för honom. Av detta kan vi tyvärr inte
              se särskilt mycket i underlagen från EU-toppmötet. Den enda egentliga
              reella förändringen har skett på ett ställe i punkt 7, där det
              tidigare stod energieffektivitet och där det nu står energi- och
              resurseffektivitet. Det är möjligt att statsministern ser detta
              som en enorm framgång för ett EU-toppmöte. Jag hade kanske önskat
              något mer konkret och något mer eftersom man samtidigt har gjort
              stora förändringar i andra punkter. Tyvärr har man lagt till en
              hel punkt om försvarsindustri och försvarspolitik som inte alls
              fanns med i diskussionerna i förra veckan.
            </seg>
            <seg n="77a220c2">
              Utifrån detta undrar jag om statsministern verkligen lyfte frågorna
              om grön omställning, behovet av förnybara energikällor, behovet
              av att främja cleantechföretag och så vidare. Eller föll det bara
              bort i diskussionen, om nu statsministern tog upp det? Jag hade
              önskat mycket skarpare skrivningar om detta i ett läge där vi
              måste göra mer för miljö- och klimatfrågorna.
            </seg>
          </u>
          <note type="speaker" n="b575b625">
            Anf. 11 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-4" n="baf9c19e">
            <seg n="28b92173">
              Fru talman! Jag vill understryka att vi tog mål för hur Europa
              ska utvecklas några år tillbaka i tiden. Detta är det årliga uppföljningsmötet
              för att se om vi är på väg att genomföra dessa mål. EU har redan
              fattat besluten. Bland annat under svensk påverkan görs referenser
              till att sysselsättningen ska öka för såväl män som kvinnor. Här
              finns 2020-målen när det gäller resurseffektivitet, alltså minskad
              klimatpåverkan, energieffektivisering och ökad andel förnybar
              energianvändning. Allt detta finns. Det är mot dessa mål som reformprocessen
              styr.
            </seg>
            <seg n="9f69653f">
              Den intressanta frågan är: Gör länderna detta? Det är det dessa
              möten handlar om, och det dessutom inom ramen för utmattade offentliga
              finanser. Vem vill inte som ledande politiker stå på presskonferenser
              och berätta om satsningar man ska göra? Men realiteten för i princip
              snart sagt varje land i Europeiska unionen, Sverige borträknat,
              är att de får spara för att ens klara de treprocentsunderskottsmål
              som finns i finanspakten. De ligger med större och tyngre underskott
              och redan högt uppdrivna skuldnivåer till följd av satsningar
              man har gjort på senare år men som inte har fått den avsedda effekt
              som utlovades annat än att det har lett till att de offentliga
              finanserna har urholkats.
            </seg>
            <seg n="e094a0a5">
              Diskussionen handlade just om detta: Är vi på väg att klara de
              mål som innehåller det som jag tror att också Ulf Holm tycker
              är viktigt? Men nu är frågan mer att var och en för det är så
              EU fungerar i de här fallen har ett ansvar för att fylla upp med
              reformer för att nå framåt på vägen. I och för sig är det delvis
              också sant att man använder en del gemensamma budgetmedel. Det
              är ett tillägg som görs när det gäller ungdomssidan som Van Rompuy
              har presenterat för att agera mot ungdomsarbetslöshet i de delar
              av Europa där den ligger över 25 procent.
            </seg>
          </u>
          <note type="speaker" n="23ca6e65">
            Anf. 12 Andre vice talman ULF HOLM (MP):
          </note>
          <u who="ulf_holm_725cfd" xml:id="i-939ef2a80ccbccba-1" n="0fb985ae">
            <seg n="ee129f0b">
              Fru talman! Det är sant att man ska göra avstämningar och se
              om vi är på väg att uppnå de mål vi har ställt upp tidigare. Jag
              tolkar statsministern som att vi förmodligen inte är det på EU-nivå
              eller när det gäller de enskilda länderna.
            </seg>
            <seg n="3757a22f">
              Då är följdfrågan: Varför tar man inte in skrivningar som gör
              att man skulle kunna nå målen? Man upprepar en del saker, men
              framför allt skriver man nästan ingenting alls. Det görs ingen
              uppföljning på EU-toppmötet av hur situationen ser ut och hur
              vi kan underlätta för att länderna ska kunna nå målen. En sådan
              uppställning saknas fullständigt från mötet.
            </seg>
            <seg n="38a28587">
              Det är detta som är så beklagansvärt. Jag kan förstå att det
              är lättare i vissa länder än i andra och att man får ha olika
              insatser i ett land jämfört med i ett annat därför att länderna
              ser olika ut. Men vi har ändå det gemensamma målet. 2020-målet
              ska uppnås. Då måste vi ta stegen dit.
            </seg>
            <seg n="f9a059bd">
              Frågan är: Varför görs inte mer för att uppnå målen om det nu
              är som statsministern säger att det inte ser ut att lyckas?
            </seg>
          </u>
          <note type="speaker" n="74c4efe3">
            Anf. 13 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-5" n="baf9c19e">
            <seg n="3626758c">
              Fru talman! Jag kanske inte är alldeles på det klara med var
              Miljöpartiet egentligen ligger i sin syn på EU-samarbetet i dag.
              Men det Ulf Holm säger skulle kunna tolkas som ett rop på mer
              av överstatlighet och styrning, som inte finns i den europeiska
              terminen. Syftet är att framställa rekommendationer, vilket kommer
              att göras under resten av våren, som sedan ställs till de olika
              medlemsstaterna. Vi får sådana årligen. Sverige fick fyra sådana
              rekommendationer förra våren. Men de är alltså frivilliga i den
              meningen att länderna får följa dem eller välja att inte göra
              det.
            </seg>
            <seg n="449a0b72">
              Det finns de som inte vill ha den ordningen, men det vill förmodligen
              Miljöpartiet. Då får man gå mot ökad överstatlighet och mer av
              styrning. Det finns förslag på det som vi har protesterat gentemot.
              Det är i grunden att ta bort en del av nationell suveränitet och
              förflytta den till Bryssels korridorer. Detta är helt enkelt en
              återspegling av hur vi har balanserat processen med gemensamt
              uttalade rekommendationer framställda av kommissionen. Det kommer
              att komma sådana också senare i vår. Det handlar också om frivillighet
              för länderna när det gäller själva genomförandet.
            </seg>
            <seg n="04b90839">
              Sedan blir det som det blir i denna typ av diskussioner; vi försöker
              trycka på och se om länder trots denna frivillighet kan göra mer.
              Det är så diskussionerna går.
            </seg>
          </u>
          <note type="speaker" n="9ffd46d7">
            Anf. 14 CARL B HAMILTON (FP):
          </note>
          <u who="carl_b_hamilton_f30000" xml:id="i-5927059ef19db4e7-0" n="11808741">
            <seg n="8c63a2c7">
              Fru talman! Jag vill inleda med att tacka statsministern för
              att han talar om dessa reformer på Irland. Det är viktigt att
              lyfta fram Irland, men också ett land som Portugal som jag själv
              har varit i. Där har man gjort en lång rad reformer kanske mer
              på 2 år än man har gjort på 20 år. Det blir annars lätt så att
              man glider in i en storsvensk attityd av att de där nere i söder
              inte klarar detta medan vi är duktiga här uppe.
            </seg>
            <seg n="4ee48b9a">
              Statsministern sade att frågan om åtstramning jämfört med expansion
              diskuterades på toppmötet. Det diskuteras också i Sverige bland
              politiska partier. Vi har hört det här i dag, och vi har hört
              det från ledande publicister. En sak som jag har funderat över
              är varför man aldrig talar om hur expansionen ska finansieras.
              Om vi tycker att det ska vara en mer expansiv politik bjuder logiken
              att man skulle föreslå att Sverige ska bistå med att låna pengar
              direkt, med att ställa kreditgarantier till länderna eller med
              att gå med i euroländernas gemensamma arrangemang för krediter
              och bistånd. Men det hör vi aldrig från dem som föreslår expansiv
              ekonomisk politik.
            </seg>
            <seg n="cfe8049b">
              Det där är en bristande logik, som jag tycker att vi måste lyfta
              fram. Inte minst är det naturligtvis en fråga, inte så mycket
              till statsministern men till de partiföreträdare som vi säkert
              kommer att höra här, om hur man ska finansiera den efterfrågade
              expansiva politiken.
            </seg>
            <seg n="eeeb6914">
              En annan utväg och lösning, som är lite på gång, är att de relativa
              lönerna i Nordeuropa och Sydeuropa utjämnas, genom att Sydeuropas
              löneutveckling är väldigt dålig dålig kanske man inte ska säga,
              men låg. I Tyskland har man till exempel en snabbare löneökning,
              så det blir en viss utjämning. Det är också en fråga, om svenska
              löner bör öka snabbare.
            </seg>
          </u>
          <note type="speaker" n="fff291cc">
            Anf. 15 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-6" n="baf9c19e">
            <seg n="e2efa4dd">
              Fru talman! Det är viktigt att komma ihåg att vi gemensamt har
              enats om att vi inte ska driva upp underskott i enskilda medlemsländer
              bortom 3 procents underskott, för den typen av större underskott
              kommer att skapa oro på finansiella marknader och påverka länderna
              omkring det land som har för stora underskott. Det gör i realiteten
              att större delen av Europeiska unionen fortsatt har framför sig
              att genomföra besparingspaket.
            </seg>
            <seg n="90e8f81e">
              Då brukar man ibland säga: Jämför inte Sverige med krisande länder
              vid Medelhavet! Det har jag hört någon gång. Okej. Jag kan då
              meddela att de har sådana besparingspaket i Holland, Finland,
              Danmark, Tyskland, Storbritannien och Frankrike, och de är mycket
              betydande. Det är realiteten i dagens EU. Om vi säger att det
              inte borde vara så menar vi att de ska låna ännu mer pengar än
              vad de redan gör för att finansiera överkonsumtion.
            </seg>
            <seg n="cde6bae3">
              Det största enskilda medlemsland, om man följer storleksordning,
              som stimulerar europeisk ekonomi är Sverige. 23 miljarder var
              vår budgetsatsning. Det är den typen av satsningar Europa skulle
              behöva ha mer av men som i realiteten Sverige nästan ensamt har
              utrymme att genomföra.
            </seg>
            <seg n="6593cbfd">
              Därför är realiteten den: Vem skulle inte vilja se mer av investeringar?
              Men det ekonomiska läget i Europa är utmattat till den grad att
              det utrymmet helt enkelt inte finns.
            </seg>
            <seg n="e68a7c8c">
              Det som bland annat sker i Tyskland är, som sagt, att det nu
              sker snabbare löneökningar i Tyskland än i andra delar av Europa
              som därmed förutsätts urholka den tyska konkurrenskraften, som
              överglänser andra av Europas länder. Det kan ju vara ett sätt
              att balansera detta. Men det ses mer också som en balansering
              inom eurozonen.
            </seg>
            <seg n="92b01cd5">
              Jag förordar att vi inte styr över lönebildningen i Sverige utan
              överlåter det åt avtalsslutande parter.
            </seg>
          </u>
          <note type="speaker" n="481c14cb">
            Anf. 16 CARL B HAMILTON (FP):
          </note>
          <u who="carl_b_hamilton_f30000" xml:id="i-5927059ef19db4e7-1" n="11808741">
            <seg n="82728bb5">
              Fru talman! Jag har inte så mycket att tillägga till statsministerns
              svar. Det överensstämmer ungefär med mina egna åsikter och min
              egen bedömning av situationen.
            </seg>
            <seg n="df4d9649">
              Jag tycker ändå att det vore klädsamt om de publicister och de
              partier som talar väldigt varmt för en mer expansiv ekonomisk
              politik i dessa krisländer också utvidgade sitt resonemang till
              att tala om hur det ska finansieras, hur upplåningen ska gå till
              och vem som ska ställa upp med det. Det finns ju bara några länder
              i Nordeuropa som kan vara aktuella, eftersom dessa länder inte
              kan låna på marknadsvillkor i dag.
            </seg>
            <seg n="53ec0c8a">
              Om man nu driver den linjen får man faktiskt säga: Har man sagt
              A får man säga B. Och B i detta fall innebär att man talar om
              hur dessa krediter ska tillhandahållas eller garanteras och på
              vilka villkor.
            </seg>
          </u>
          <note type="speaker" n="d6ea0a7f">
            Anf. 17 JOHAN HEDIN (C):
          </note>
          <u who="roza_guclu_hedin_7ec1ab" xml:id="i-bb44b7a0759e1a1f-0" n="f3ae41b6">
            <seg n="d7bd80cb">
              Fru talman! Som centerpartist kan man aldrig riktigt undgå arvet
              från de självägande bönderna, som med hårt arbete och sunt förnuft
              lade grunden till avsevärda delar av välståndsutvecklingen. Något
              som det arvet har fört med sig in i politiken är insikten om värdet
              av långsiktighet och långsiktig hållbarhet. Vi har hört att ungdomsarbetslösheten
              lyfts fram som ett av de stora problemen i Europa och att toppmötet
              därför beslutat att lägga ytterligare resurser utöver de 16 miljarder
              euro som redan har anslagits på olika program. Det är säkert bra,
              i synnerhet kanske i kompetensprogrammet.
            </seg>
            <seg n="9307fd03">
              Jag kan ändå inte låta bli att tänka att det här är en lappa-och-laga-politik,
              som kanske kan lösa delar av problemens symtom men inte själva
              problemen. Ungdomsarbetslösheten är ett uttryck för strukturproblem
              på Europas arbetsmarknader. Som gammal ekonom minns jag att det
              faktiskt finns relevanta förklaringar till strukturproblemens
              orsaker, till exempel Assar Lindbecks insideroutsider-modell.
            </seg>
            <seg n="501015a5">
              Är det någonting som över huvud taget finns med i toppmötesdiskussionerna
              om ungdomsarbetslöshet? Tror statsministern att det kommer att
              finnas politisk kraft att gå till botten med strukturproblemens
              orsaker?
            </seg>
          </u>
          <note type="speaker" n="b8ab6533">
            Anf. 18 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-7" n="baf9c19e">
            <seg n="11bc7794">
              Fru talman! Det finns fem formulerade mål på EU-nivå som utgör
              2020-strategin. Ett av dem fokuserar på utbildning, och där säger
              man att det ska vara under 10 procent så kallade dropouts, alltså
              ungdomar som lämnar utbildningen utan att ha fullgjort den eller
              fått fullständigt godkända betyg, och att minst 40 procent av
              våra 3034-åringar ska ha avslutat högre utbildning. Det är en
              insikt om att vi både har problemet att alltför många inte avslutar
              grundläggande utbildningar och har ett behov av att höja nivån
              och andelen som genomgår högre utbildning.
            </seg>
            <seg n="e2d19003">
              Men sedan är det upp till vart och ett av medlemsländerna att
              genomföra politiska förslag och förändringar som möter detta,
              eftersom vi då respekterar nationell suveränitet och får återkopplat
              inom den europeiska planeringsterminen hur framgångarna ser ut.
            </seg>
            <seg n="3c8f3ba5">
              Återigen: Det kommer att utfärdas rekommendationer av kommissionen,
              och länder får olika många rekommendationer. Sverige fick som
              sagt fyra vid förra tillfället. Sedan är det upp till respektive
              regering och riksdag att följa eller inte följa förslagen.
            </seg>
            <seg n="59e40113">
              Ja, insikterna finns, och det pekas ut hur man bör hantera detta.
            </seg>
            <seg n="f6d2667b">
              Ett annat exempel är att vi bör titta mycket på länder som har
              jobbat med lärlingsutbildningar och traineesystem av olika slag
              för att skapa en integration av utbildning och arbete i en tidig
              fas i livet. Här ska Sverige också ödmjukt påpeka att vi har mycket
              kvar att göra och att länder som jobbar mer med den typen av system
              har lägre ungdomsarbetslöshet än de länder som inte har det. Men
              återigen: Sedan är det upp till var och en att, inom ramen för
              sina arbetsmarknadsmodeller och lösningar, genomföra det och få
              politiken på plats.
            </seg>
          </u>
          <note type="speaker" n="431ef6ae">
            Anf. 19 JOHAN HEDIN (C):
          </note>
          <u who="roza_guclu_hedin_7ec1ab" xml:id="i-bb44b7a0759e1a1f-1" n="f3ae41b6">
            <seg n="bb6ed324">
              Fru talman! Statsministern talar om utbildning, och det är naturligtvis
              en viktig del. Men när det gäller reformer finns det inom Europeiska
              unionen en hel del tryck mot medlemsstaterna på reformer när det
              gäller de makroekonomiska faktorerna. Vore det helt orimligt att
              börja diskutera även mikroteori, i alla fall på en kompetensdelningsnivå
              inom Europa? Är statsministern nöjd med arbetsmarknadens funktionssätt
              i de europeiska länderna?
            </seg>
          </u>
          <note type="speaker" n="c5a6cdda">
            Anf. 20 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-8" n="baf9c19e">
            <seg n="0016dfa3">
              Fru talman! Jag tror att jag varje gång innan jag har åkt ned
              och diskuterat svensk arbetsmarknadspolitik har fått instruktioner
              från EU-nämnden att, som det heter, värna den svenska modellen,
              det vill säga att jag tar med mig den svenska uppfattningen att
              vi vill ha vår egen modell och respekt för den och att den ska
              värnas.
            </seg>
            <seg n="c2aa177c">
              Jag har därför varnat för dem som säger: Kan du inte också säga
              att vi ska styra lite mot att alla gör på följande sätt? Det är
              ju motsatsen till att åka ned och värna vår egen modell om vi
              hävdar att vi ska centralstyra hur arbetsmarknadsmodellen i Europa
              ser ut. Många gånger har vi också påpekat att skulle vi bara med
              handuppräckning centralstyra skulle vi inte landa i en svensk
              kollektivavtalsmodell. De flesta har en mycket mer lagstyrd arbetsmarknadsmodell
              än vad som är det svenska exemplet.
            </seg>
            <seg n="e41499e5">
              Jag tror att var och en tror på sin lösning, och sedan bör vi
              ödmjukt försöka hitta delar hos andra där vi har anledning att
              lära mer. Det är därför jag nämner detta med lärlingsutbildning.
              Vi ser att det i till exempel Tyskland och Österrike, och även
              i Danmark, har fungerat i större utsträckning än vad vi har fått
              det att fungera i Sverige. I frånvaro av den typen av sänkta trösklar,
              en blandning av att få utbildning och arbete i en tidig fas i
              livet, har ungdomar svårt att göra sig gällande detta allra helst
              som svensk arbetsmarknad är väldigt krävande, att den kräver mycket
              kunskaper och mycket erfarenhet, vilket man inte alltid har att
              erbjuda när man söker sitt första arbete.
            </seg>
          </u>
          <note type="speaker" n="99a20af2">
            Anf. 21 JOHNNY SKALIN (SD):
          </note>
          <u who="johnny_skalin_3e2441" xml:id="i-353dd0613f117e4b-0" n="b6f25dea">
            <seg n="a8d38e77">
              Fru talman! Statsministern nämner i sitt huvudanförande att de
              huvudsakliga verktygen för att lösa den ekonomiska krisen i Europa
              handlar om Europa 2020 och om den europeiska terminen. Båda dessa
              två så kallade verktyg ligger ändå till grund för den maktöverföring
              som sker. Jag menar därför att statministern när han försvarar
              de här två så kallade verktygen också försvarar en maktöverföring.
              För att lösa den ekonomiska krisen i Europa menar alltså statsministern
              att vi måste flytta över delar av makten. Jag är övertygad om
              att det finns andra metoder för att lösa den ekonomiska krisen.
            </seg>
            <seg n="4c48e645">
              Vid en genomgång av punkterna 1114 i rådsslutsatserna uppstår
              frågan vad man egentligen menar när man skriver om ökad legitimitet
              och ansvarsskyldighet. Menar man att det efterföljande förslaget
              saknar såväl legitimitet som möjlighet att utkräva ansvar men
              att man i framtiden avser att bli bättre på detta innan man slutför
              den finanspolitiska annekteringen genom en fördragsändring eller
              rent av ett helt nytt europeiskt fördrag?
            </seg>
            <seg n="3b1d7062">
              Den gemensamma tillsynsmekanismen, den europeiska stabilitetsmekanismen,
              kollektiviseringen av insättningsgarantin och den förstärkta styrningen
              av den finanspolitiska pakten visar alla brister på demokratisk
              legitimitet. Som jag förstår försvårar till exempel den formella
              konstruktionen av SSM rent av den demokratiska legitimiteten.
            </seg>
            <seg n="d42713bf">
              Den finanspolitiska pakten bidde en tumme genom att Sverige en
              eller två gånger per år kan skicka ned ordföranden i finansutskottet
              för att nämna något om vad Sverige tycker, men vi kan inte vara
              med och påverka.
            </seg>
            <seg n="9d3851d1">
              Är det så här utvecklingen ska se ut för Sverige i Europeiska
              unionen i framtiden?
            </seg>
          </u>
          <note type="speaker" n="8feaa369">
            Anf. 22 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-9" n="baf9c19e">
            <seg n="dbbcf529">
              Fru talman! Det är viktigt att påpeka att svensk ekonomi inte
              är isolerad från sin omvärld. Vi kan inte säga: Vi bryr oss inte
              om vår omvärld. De får göra vad de vill, för det har ingen påverkan
              på oss.
            </seg>
            <seg n="fdf2cb2e">
              Det stämmer inte. Halva den svenska ekonomin är export, export
              som huvudsakligen går till vårt närområde. De största enskilda
              exportländerna är Norge och Tyskland, och sedan följer många av
              våra grannländer. Om våra grannländer missköter sig, får problem
              med sin ekonomi och slutar handla påverkar det dem men också Sverige.
            </seg>
            <seg n="e787b0be">
              Vill vi trygga vår välfärd och våra jobb måste vi ha attityden
              att vi också bryr oss om vad som sker i vår omvärld på precis
              samma sätt som våra grannländer bryr sig om vad som sker i Sverige,
              för det påverkar i sin tur deras ekonomi. Vi är beroende av varandra.
              Misskötsel hos en blir nästa grannes problem.
            </seg>
            <seg n="96f15468">
              För att möta detta har vi utverkat ett system som vi tycker balanserar
              mellan respekt för nationell suveränitet, behov av reformer och
              vissa krav på att länder som missköter sig gör något åt det av
              det enkla skälet att det inte isolerar sin effekt till deras arbetsmarknad
              och deras ekonomi. Så har Europeiska unionen vuxit fram.
            </seg>
            <seg n="1268de1d">
              Man kan beklaga detta och tycka att man inte vill ha någon del
              av detta, men då tror jag att man står utan svar på hur den moderna
              svenska ekonomin ska kunna utvecklas och i realiteten också utan
              svar för hur välfärden ska kunna finansieras långsiktigt.
            </seg>
            <seg n="de07bc4d">
              Vi menar att vi i varje del kan redovisa hur vi har balanserat
              blandningen av nationell suveränitet och ansvar för reformer med
              den typ av inflytande eller diskussioner som vi för på europeisk
              grund. Allt återspeglar dock vårt beroende av vår omvärld.
            </seg>
          </u>
          <note type="speaker" n="b3f6b91e">
            Anf. 23 JOHNNY SKALIN (SD):
          </note>
          <u who="johnny_skalin_3e2441" xml:id="i-353dd0613f117e4b-1" n="b6f25dea">
            <seg n="d2d50636">
              Fru talman! Jag tolkar statsministerns svar som att vårt beroende
              av vår omvärld ska sätta spelreglerna för demokratin i Sverige
              och att vi har respekt för suveräniteten genom att vi kan skicka
              en representant från ett utskott i riksdagen för att representera
              hela Sveriges riksdag i Europa. Jag håller inte med om den analysen.
            </seg>
            <seg n="789339fb">
              Jag håller inte heller med om att löneökningarna är orsaken till
              krisen i Europa. Jag menar att det är själva maktöverföringen
              från Sverige och övriga europeiska länder till EU som har medfört
              detta och att själva EMU är roten till det onda.
            </seg>
            <seg n="f8aec057">
              Bemöter man det genom ökad överstatlighet får vi betala priset
              att svenska folkets makt över riksdagen och sin egen vardag kommer
              att minska påtagligt.
            </seg>
            <seg n="8f589fc9">
              Det är fel väg att gå. Det finns andra vägar att gå för att möta
              krisen i Europa. Jag hade gärna sett en helt annan inriktning.
            </seg>
          </u>
          <note type="speaker" n="4e4a8bf1">
            Anf. 24 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-10" n="baf9c19e">
            <seg n="4f09166b">
              Fru talman! Jag är här för att återrapportera till Sveriges riksdag
              att jag har närvarat vid Europeiska rådets möte. Det handlar alltså
              om att representera Sverige vid ett möte där vi antar slutsatser
              av olika slag. Jag har dessutom varit i EU-nämnden inför toppmötet
              för att förankra de svenska positionerna. Det är så demokrati
              arbetar.
            </seg>
            <seg n="47c00b03">
              Det finns förvisso förslag ibland på hur man ska fördjupa och
              utveckla detta samarbete, men det har inte diskuterats på detta
              toppmöte. Som jag redovisade är det snarare så att de fyra presidenternas
              rapport från förra sommaren inte har fullföljts, och de signaler
              vi har är att det inte kommer att fullföljas. Vi får återkomma
              till den diskussionen i juni.
            </seg>
            <seg n="096b1150">
              Denna process tar tid och är så uppbyggd för att den också bygger
              på nationell suveränitet och återkoppling mellan kommissionen
              på den europeiska nivån och nationalstaternas reformarbete, just
              av balanserande skäl och av respekt för att vi ska ha politiskt
              inflytande både på nationell och på europeisk nivå.
            </seg>
          </u>
          <note type="speaker" n="99e68915">
            Anf. 25 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-b9ef16282367be74-0" n="cc652ca8">
            <seg n="cf790aab">
              Fru talman! Jag tackar statsministern för återrapporten. Fredrik
              Reinfeldt tog Irland som exempel på ett europeiskt krisland. Irland
              är ett klockrent exempel på ett land som inte hade underskott
              i sina finanser utan där krisen i stort sett kan härledas till
              fullständigt oansvarig finansiell spekulation med stora förluster
              i den privata banksektorn som sedan vältrats över på skattebetalarna,
              i kombination med en valutaunion som har gett dem fel räntenivå.
            </seg>
            <seg n="a5493de9">
              Är det något som Irland, och även Spanien, visar är det att krisen
              i många länder inte beror på att man har levt över sina tillgångar
              utan på att man har en finanssektor som vältrar över sina förluster
              på skattebetalarna.
            </seg>
            <seg n="2a0a9970">
              Detta är ett mönster: Finansmarknaden går fri, ägarna till bankerna
              går fria, de som har lånat ut pengar i spekulation till bankerna
              går fria och skattebetalarna får ta notan. Detta ser vi runt om
              i Europa.
            </seg>
            <seg n="98a54a3c">
              De senaste dagarna har vi sett en ny teknik utvecklas i Cypern.
              Där ska man inte bara skicka notan till skattebetalarna, utan
              man ska konfiskera en del av spararnas tillgångar för att betala
              detta. Det är en farlig metod för tilltron till bankväsendet och
              för tilltron till insättningsgarantin av en rad uppenbara skäl.
            </seg>
            <seg n="23ab2737">
              När Anders Borg fick frågan om det här i tv i går sade han att
              det är nödvändigt för Cypern att konfiskera spararnas pengar.
              Jag blev väldigt förvånad när jag hörde detta uttalande.
            </seg>
            <seg n="f4bc3e27">
              Är det försvarbart, som metod, att konfiskera sparares pengar
              för att täcka bankernas förluster och misstag?
            </seg>
            <seg n="b030cd01">
              Jag skulle vilja höra statsministerns åsikt. Är det den svenska
              regeringens och statsministerns åsikt att det är riktigt att kräva
              av Cypern att man konfiskerar en viss del av spararnas pengar?
            </seg>
          </u>
          <note type="speaker" n="b4b6e1a0">
            Anf. 26 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-11" n="baf9c19e">
            <seg n="c42204ff">
              Fru talman! Denna diskussion fördes mellan eurozonens finansministrar.
              Jag tycker att de som har fört diskussionen och fattat beslutet
              också ska förklara sig. Sverige har inte närvarat, och jag tycker
              inte att vi ska ha synpunkter på hur man utformar det. Det är
              i realiteten dessutom på Cypern man kan utforma hur man exakt
              vill utforma en sådan här avgift eller skatt.
            </seg>
            <seg n="66641e95">
              Tillbaka till utgångspunkten: Jag har många gånger varit tydlig
              med att det är en finanskris i botten som i flera fall har skötts
              på det sättet att man har låtit för stora delar av finansindustri
              och banker gå fria och i stället skickat notan till skattebetalarna.
            </seg>
            <seg n="562682a7">
              Sverige är ett exempel på motsatsen. Det spelar alltså roll hur
              man hanterar bankkriser och finansiella kriser. Man måste vara
              tydlig med att man inte låter banker ta hand om egna vinster men
              skicka förluster till skattebetalarna. Man måste med högre krav
              på avgifter och kapitaltäckning se till att ägarna tar större
              eget ansvar, och innan man ger pengar till banker med underskott
              måste man avkräva dem deras aktier eller föra över ägandet.
            </seg>
            <seg n="4090a70a">
              Detta genomförde Sverige på 90-talet, och det har vi genomfört
              även under denna finanskris. Det har gjort att den svenska nota
              som skickats till skattebetalarna är lika med noll. Det är till
              och med så att när man räknar in värdeökningen är det en värdetillväxt
              som har skett. Det har gjort att våra skulder har sjunkit när
              de har vuxit i andra länder.
            </seg>
            <seg n="9167a70d">
              Detta visar att EU inte är enhetligt och inte gör på samma sätt
              och att länderna gör olika beroende på olika traditioner.
            </seg>
            <seg n="fa51625c">
              Det som det nu förs diskussioner om är om man ska hantera ett
              annat lands bankkris genom att skattebetalarna i ett annat land
              ska täcka den. Det är också en av grundfrågorna i bankunionen
              som vi håller på att utforma.
            </seg>
            <seg n="f61068e8">
              Någon form av hantering måste dock ske, för om inget görs kollapsar
              det cypriotiska banksystemet. Det kommer att få återverkningar
              inte bara på Cypern.
            </seg>
            <seg n="751d51d9">
              Att tro att vi inte behöver bry oss om detta och att det får
              fallera som det vill kommer inte heller att vara en politik som
              uppskattas runt om i Europa, inte heller i Sverige.
            </seg>
          </u>
          <note type="speaker" n="c5e79ad5">
            Anf. 27 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-b9ef16282367be74-1" n="cc652ca8">
            <seg n="5dba8fd6">
              Fru talman! Jag menar att statsministern här och nu flyr från
              en svår frågeställning. Statsministern vägrar helt enkelt att
              svara när det blir obekvämt.
            </seg>
            <seg n="d51a4604">
              I går sade finansministern att det är okej att konfiskera spararnas
              pengar. I dag vill statsministern inte ha någon åsikt och tycker
              att det är fel att ha en åsikt i den frågan. Regeringen brukar
              aldrig annars tveka om att komma med pekpinnar eller tillrättavisningar
              till euroländer om att de ska sköta sig bättre, spara mer och
              strama upp finanserna.
            </seg>
            <seg n="0f97f204">
              Nu när det blir lite känsligt, när det verkar som om man gjort
              bort sig, när det verkar som om man försvarat någonting som i
              grunden är oförsvarbart, nämligen konfiskation av spararnas pengar,
              då smiter Reinfeldt och säger att det där kan han inte svara på
              just nu. I går kunde finansministern svara på den frågan, men
              i dag går det inte.
            </seg>
            <seg n="4a70af1c">
              Jag menar att här behövs ett klargörande. Vilken är regeringens
              position? Är det okej att konfiskera spararnas pengar i stället
              för att ägarna till bankerna får bära ansvaret för sina misstag?
            </seg>
          </u>
          <note type="speaker" n="bbc7ac3d">
            Anf. 28 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-12" n="baf9c19e">
            <seg n="4d83562c">
              Fru talman! Jag var mycket tydlig. Sverige är inte en del av
              den överenskommelsen. Det är eurozonsländerna som gjort den överenskommelsen
              och gör anspråk på ESM:s resurser för vilket Sverige inte är med
              och garanterar betalningarna. Exakt hur de utformar den del av
              överenskommelsen som handlar om att Cypern ska vara med och finansiera
              de mycket stora underskott som nu finns tycker jag är upp till
              cypriotiska beslutsfattare att besluta om. Det ska finnas en sorts
              respekt för nationell suveränitet av det slag som Vänsterpartiet
              brukar efterfråga.
            </seg>
            <seg n="af18c75a">
              Det är ett bättre svar än att jag står i Sveriges riksdag och
              berättar vad cyprioterna ska göra. Det är mycket tydligt. Vi ska
              inte ha någon uppfattning om det. Det ska Cypern självt utforma,
              och ansvariga som varit med och fattat beslutet ska stå till svars
              för det. Sverige är inte en del av detta.
            </seg>
          </u>
          <note type="speaker" n="279f7d4b">
            Anf. 29 ROBERT HALEF (KD):
          </note>
          <u who="robert_halef_9ca73c" xml:id="i-9a232472a7080c99-0" n="c5637ffa" next="i-b65059d142fd3013-0"/>
          <note n="ff819dca">
            Fru talman! Tack, herr statsminister, för återrapporten!
          </note>
          <u who="robert_halef_9ca73c" xml:id="i-b65059d142fd3013-0" n="c5637ffa" prev="i-9a232472a7080c99-0">
            <seg n="ec39d338">
              På samrådet inför Europeiska rådet frågade jag statsministern
              om det, för att komma till rätta med Cyperns svåra ekonomiska
              situation, skulle kunna vara läge att öppna för snabbare stödinsatser,
              exempelvis lån med lägre ränta och längre amorteringstider, och
              på så sätt minska kedjeeffekter med negativa konsekvenser för
              eurozonen och EU, detta för att inte ytterligare förvärra den
              rådande ekonomiska krisen.
            </seg>
            <seg n="44406514">
              Under toppmötet i Bryssel förra veckan beslutade eurozonländerna
              att Cypern, för att få del av det fortsatta stödet, med omedelbar
              verkan skulle införa en engångsbeskattning om 710 procent på samtliga
              privata besparingar i landets banker. Åtgärden innebär konfiskering
              av privat sparande, vilket Jonas Sjöstedt var inne på, och är
              en farlig väg att gå. Tilltron till insättningsgarantin och bankerna
              kommer att rubbas, och oron riskerar dessutom att sprida sig till
              andra krisländer.
            </seg>
            <seg n="6217c7e8">
              Fru talman! Även om Sverige som icke-euroland inte deltog i beslutet
              vore det intressant att höra statsministerns reaktioner på det.
            </seg>
          </u>
          <note type="speaker" n="9f332b93">
            Anf. 30 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-13" n="baf9c19e">
            <seg n="3a31793e">
              Fru talman! Det är viktigt att inom ramen för återrapporteringen
              vara klar över att detta inte har diskuterats på Europeiska rådet
              utan mellan finansministrarna inom eurozonen. Dessutom är beslutet
              ännu inte färdighanterat. Det ska bland annat röstas om det på
              Cypern i kväll. Det är viktigt att förstå att det är stora ekonomiska
              värden som nu måste hanteras. Cypern är inte längre i ett sådant
              läge att det klarar av att vara verksamt på de internationella
              finansiella marknaderna. Om ingenting sker är det många som förutser
              en kollaps i det cypriotiska banksystemet. Det kommer i mycket
              stor utsträckning att leda till att småsparare, och även större
              sparare, gör stora förluster. Det ska vägas in när man nu försöker
              se vad man egentligen har kommit fram till.
            </seg>
            <seg n="071d8de3">
              Återigen: Det är en överenskommelse mellan den så kallade trojkan,
              som består av eurozonen, förhandlarna och bland annat Cypern.
              De har fattat detta beslut. Det är bra om ett beslut kommer på
              plats. Det är bra om ett beslut kan komma på plats som stadgar
              upp och lugnar ned förhållandena på Cypern av det enkla skälet
              att om detta inte hanteras har det spridningsverkan, framför allt
              till Grekland och övriga närområdet men förmodligen också till
              andra delar av Europa. Därför är det bra om det nu hanteras.
            </seg>
          </u>
          <note type="speaker" n="285c46ee">
            Anf. 31 ROBERT HALEF (KD):
          </note>
          <u who="robert_halef_9ca73c" xml:id="i-4c4a83425ded5225-0" n="c5637ffa">
            <seg n="8ebf89c3">
              Fru talman! Tack, statsministern, för svaret!
            </seg>
            <seg n="3ff727db">
              Den ekonomiska krisen i EU hade förstås många orsaker, men en
              av de främsta var ändå euroländernas oförmåga att följa de finanspolitiska
              regler som de själva skrivit under på. Man ska också komma ihåg
              att det var de stora länderna, Tyskland och Frankrike, som gick
              före och började bryta mot stabilitetspakten. Sedan följde andra
              länder med eftersom ingenting gjordes för att hindra dem. Nu finns
              nya och mer ändamålsenliga finanspolitiska regler på plats; den
              akuta krisen verkar ännu inte vara över.
            </seg>
            <seg n="049e2cd4">
              Mot bakgrund av detta vill jag fråga statsministern om han ser
              en större vilja hos euroländerna i dag att faktiskt hålla sig
              till det finanspolitiska regelverket?
            </seg>
          </u>
          <note type="speaker" n="14858257">
            Anf. 32 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-14" n="baf9c19e">
            <seg n="ee85120f">
              Fru talman! Om det lär vi föra diskussioner under de kommande
              veckorna eftersom Frankrike har större underskott än vad finanspakten
              medger. Det leder uppenbart till en diskussion som vi inte hade
              vid detta toppmöte om huruvida man ska fullfölja detta fullt ut
              eller om man på något sätt ska få lättnader eller förlängda möjligheter
              att reagera. Det sades också att man bör följa den franska ekonomins
              utveckling och återkomma till frågan i maj.
            </seg>
            <seg n="418f90f0">
              Det som Tyskland gav besked om precis före toppmötet är också
              det notabelt. Det hade ingenting med underskottsmålet om 3 procent
              att göra, utan snarare jobbar Tyskland, precis som Sverige, med
              överskottsmål, och de har därför sagt att de snabbare vill återkomma
              i balans, det vill säga att inte ha underskott. För att göra det
              föreslår de ytterligare 4 miljarder i indragningar i den kommande
              budgeten.
            </seg>
            <seg n="9a457d2c">
              Det visar att diskussionen förs från lite olika utgångspunkter,
              men det är klart att den samlade verkan i Europa just nu är att
              många krävs på stora utgiftsminskningar och skattehöjningar för
              att åtminstone nå upp till treprocentsmålet. Den fråga som ställs
              kommer att vara en fråga vi har anledning att återkomma till under
              våren.
            </seg>
          </u>
          <note type="speaker" n="8ea5d20d">
            Anf. 33 BÖRJE VESTLUND (S):
          </note>
          <u who="borje_vestlund_809cde" xml:id="i-faf7dc3d51d024a0-0" n="bb35091f">
            <seg n="a5aa0bb0">
              Fru talman! Den fråga jag hade tänkt ställa har Marie Granlund
              redan ställt, och därför ska jag ställa en annan fråga. Det gäller
              det som sades om skatterna. Det är glädjande att man på toppmötet
              tog upp frågan om skatteuppbörden och skatteundandragandet. Det
              är bra eftersom det visat sig att många av de länder som har kris
              har haft stora problem med det. Där har inte minst Sverige kunnat
              bidra med den effektiva skatteuppbörd som vi har.
            </seg>
            <seg n="bb370b8f">
              Man nämner särskilt energibeskattning och en gemensam konsoliderad
              bolagsskattebas. Vi i Sverige är ju mycket tveksamma till en konsoliderad
              bolagsskattebas. Jag vill därför fråga: Vilka inlägg gjorde statsministern
              i den frågan?
            </seg>
          </u>
          <note type="speaker" n="ab1123c6">
            Anf. 34 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-15" n="baf9c19e">
            <seg n="db65947f">
              Fru talman! Det har vi diskuterat vid andra tillfällen. Det kom
              inte upp specifikt, utan det är framför allt finansministrarna
              som har diskuterat det. Det pågår ett arbete i kommissionen med
              att se hur man möjligen skulle kunna utforma en konsoliderad företagsskattebas,
              vilket Sverige känner stor tveksamhet inför.
            </seg>
            <seg n="a3906c19">
              Vi ska minnas att företagsbeskattningen, alltså bolagsskatten,
              i Sverige ger över 100 miljarder, i den nivån, i årliga intäkter.
              Exakt hur man utformar själva basen för detta är väl så viktigt
              som vilken skattesats man sätter. Det kan således ha stor påverkan
              på offentliga finanser, och vi tycker inte att sådant ska beslutas
              någon annanstans än i Sveriges riksdag. Det är en känd svensk
              position.
            </seg>
            <seg n="13990ba4">
              Det finns dock andra som driver på för att få mer av en harmonisering,
              och drivkraften för det är ofta att man önskar att de länder som
              har de lägsta bolagsskattesatserna ska tvingas höja dem. Den diskussionen
              lär alltså fortsätta, men det var faktiskt ingen diskussion specifikt
              om det på det här toppmötet.
            </seg>
          </u>
          <note type="speaker" n="726c9e9e">
            Anf. 35 BÖRJE VESTLUND (S):
          </note>
          <u who="borje_vestlund_809cde" xml:id="i-faf7dc3d51d024a0-1" n="bb35091f">
            <seg n="6b19a16f">
              Fru talman! Det går inte, statsministern, att i varje fråga hävda
              att det är en känd svensk ståndpunkt. Det sade man ju också om
              regelförenklingar. Ändå finns det med i slutsatserna att det är
              vad man kommit fram till. I någon mening måste väl Sverige stå
              bakom det som man kommit överens om på ett toppmöte. Eller har
              jag fel i den meningen att vi inte står bakom det? Det innebär
              i så fall att vi gått med på såväl regelförenklingar som detta.
              Hur ska man tolka att det finns med i slutsatserna samtidigt som
              vi vet att Sverige i grunden är emot det?
            </seg>
          </u>
          <note type="speaker" n="31a147bc">
            Anf. 36 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-16" n="baf9c19e">
            <seg n="3774fdf3">
              Fru talman! Det var inte på det senaste toppmötet som det beslutet
              fattades. Det har funnits med sedan tidigare och är ett beslut
              som tillåter kommissionen att titta på den typen av förslag. Exakt
              hur det ska avgränsas och vilka det ska gälla är alltså ännu inte
              beslutat. Det är så man ska uppfatta slutsatstexten.
            </seg>
          </u>
          <note type="speaker" n="16959ee9">
            Anf. 37 BO BERNHARDSSON (S):
          </note>
          <u who="bo_bernhardsson_b292df" xml:id="i-e28284e5986db664-0" n="502c3e6f">
            <seg n="729253c1">
              Fru talman! Tack för återrapporten, statsministern!
            </seg>
            <seg n="80ccaa11">
              Jag har en ganska rak fråga. Går allt enligt planerna? När jag
              tar del av återrapporten och de skrivna slutsatserna får jag intrycket
              att det inte finns mycket till självkritik i de resonemang som
              förs.
            </seg>
            <seg n="466ef29f">
              Det talas om att man nu ska fortsätta den tillväxtvänliga budgetkonsolideringen.
              Det har pågått en tillväxtvänlig budgetkonsolidering i ungefär
              tre år. Resultatet är recession och massarbetslöshet. Ungdomsarbetslösheten
              är 5060 procent i några av länderna.
            </seg>
            <seg n="782b2c31">
              Det är ganska enkelt att komma till någon sorts självkritisk
              ståndpunkt. Eller är det så att allt går enligt planerna? Borde
              det inte på några punkter idkas självkritik, göras om och göras
              bättre? Borde man inte balansera om de åtgärder som ligger framför
              oss? Går allt enligt planerna?
            </seg>
          </u>
          <note type="speaker" n="00a58a6b">
            Anf. 38 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-72c793b0a71ca117-17" n="baf9c19e">
            <seg n="9792bdc6">
              Fru talman! Det finns inte en plan för Europa. Det finns 27 medlemsländer,
              och utvecklingen i dessa länder är väldigt olika. Våra diskussioner
              har förts utifrån rekommendationer som är olika många och med
              olika inriktning för varje medlemsland.
            </seg>
            <seg n="26f14b8e">
              Går allt enligt planerna? Nej, det gör det inte. Väldigt många
              medlemsländer fullföljer inte de rekommendationer som finns. Många
              länder har fortfarande problem med konkurrenskraft, skatteuppbörd
              och många av de andra saker som här har nämnts.
            </seg>
            <seg n="9b68531f">
              Sverige får också rekommendationer. Man är till exempel väldigt
              oroad över den höga nivån på hushållens skuldsättning i Sverige
              och skulle gärna se ytterligare åtgärder mot detta. Men det innebär
              vissa problem, har vi påpekat, när det införs amorteringskrav
              och bolånetak. Driver man det väsentligt längre kommer vi att
              få se ett läge där unga människor utan stora kapitaltillgångar
              har svårt att komma in på bostadsmarknaden. Allting har en baksida.
              Allting måste vägas mot vartannat. Det gäller också det som Europeiska
              kommissionen rekommenderar.
            </seg>
            <seg n="8fcf2fd6">
              Nej, det går inte enligt plan. Det finns väldigt mycket kvar
              att göra i de flesta av Europas länder. Det är delvis därför vi
              sitter på de här mötena och försöker följa upp de reformer som
              har gjorts.
            </seg>
            <seg n="de80933d">
              Jag vill understryka att den som fortsatt hävdar att det nu är
              dags att avbryta sparandet, sätta fart på investeringarna och
              konsumera måste svara på frågorna: Med vems pengar ska detta göras?
              Vem ska betala? Läget är att de flesta har gjort precis detta
              fram till en punkt där de inte längre får låna mer eller där det
              ställs väldigt mycket högre räntekrav för att få låna mer och
              där man helt enkelt inte får in de skatter som ska finansiera
              de stora satsningarna.
            </seg>
          </u>
          <note type="speaker" n="d54f1d51">
            Anf. 39 BO BERNHARDSSON (S):
          </note>
          <u who="bo_bernhardsson_b292df" xml:id="i-e28284e5986db664-1" n="502c3e6f">
            <seg n="5b785706">
              Fru talman! Statsministern kan inte som svar på varje fråga gömma
              sig bakom att det är 27 enskilda länder som fattar besluten och
              har ansvaret. Statsministern vet lika bra som jag och alla andra
              att det pågår en process där man vill styra och samordna ländernas
              ekonomiska politik, framför allt inom eurozonen.
            </seg>
            <seg n="680f3103">
              Naturligtvis har alla ett ansvar för det som sker i synnerhet
              länderna inom eurozonen, men också andra länder som deltar i besluten
              på olika sätt. Vi har sexpacken, tvåpacken och finanspakten. Allt
              detta är ett uttryck för att man sätter press på de här länderna
              i en viss riktning och tvingar dem att vidta vissa åtgärder. Man
              kan inte springa ifrån det, statsministern, genom att säga att
              det där är upp till de 27 länderna själva. Så enkelt är det inte
              i världen eller Europa.
            </seg>
            <seg n="3cf237c7">
              Går allt enligt planerna? Anser statsministern att han har medverkat
              till beslut i rätt riktning, eller borde man tänka om på vissa
              punkter?
            </seg>
          </u>
          <note type="speaker" n="65369a3c">
            Anf. 40 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-dcbe9f6267e46962-1" n="baf9c19e" next="i-7f0ae823af7e3afc-1">
            <seg n="3bead492">
              Fru talman! Frågorna ställs som om vi hade en centraldirigism
              i Europa av ett slag som vi inte har. Det beror på att vi klokt
              har övervägt varenda förändring i beslutsfattandet kring EU, som
              fortsatt respekterar nationell suveränitet och avvikande budgetpolitik.
            </seg>
            <seg n="aefe4209">
              Sedan finns mycket riktigt framför allt för eurozonen, men en
              del av detta binder också Sverige krav på att man inte ska underbalansera
              sin budget och driva upp för stora skulder. Det tycker jag i grunden
              är försvarligt. Om det var den frågan som ställdes är alltså svaret
              ja. Misskötsel i ett land sprider sig till andra, har vi lärt
              oss. Vi har anledning att ställa krav på att andra sköter sig
              och på att Sverige efterlever kraven. Det är bland annat det vi
              för diskussioner kring.
            </seg>
            <seg n="f8c91264">
              Men hela den europeiska terminen och det jag återrapporterat
              om bygger i grunden på en reformpolitik och reformförslag som
              sedan lägger hela sin tyngdpunkt på genomförande i de nationella
              parlamenten. Det beror i grunden på att vi inte har den typ av
              centraldirigism som frågeställaren antyder och som jag inte heller
              tror att Europa är redo att införa.
            </seg>
          </u>
          <note n="cd091e69">
            Överläggningen var härmed avslutad.
          </note>
          <note n="1dd607cf">
            2 § Justering av protokoll
          </note>
          <note n="4d5e4ff3">
            Justerades protokollen för den 12 och 13 mars.
          </note>
          <note n="b25fcc0f">
            3 § Avsägelser
          </note>
          <note n="f71845a4">
            Förste vice talmannen meddelade att Maryam Yazdanfar (S) anhållit
            om entledigande från uppdraget som ledamot av riksdagen från och
            med den 15 april.
          </note>
          <note n="cf70a1f9">
            Kammaren biföll denna anhållan.
          </note>
          <note n="c6ebe72b">
            Förste vice talmannen meddelade att Björn Söder (SD) avsagt sig
            uppdraget som suppleant i miljö- och jordbruksutskottet från och
            med den 20 mars.
          </note>
          <note n="46d6fba8">
            Kammaren biföll denna avsägelse.
          </note>
          <note n="0c43c440">
            4 § Anmälan om kompletteringsval till miljö- och jordbruksutskottet
          </note>
          <note n="8032b3f6">
            Förste vice talmannen meddelade att Sverigedemokraternas riksdagsgrupp
            på grund av uppkommen vakans anmält Olle Larsson som suppleant
            i miljö- och jordbruksutskottet från och med den 20 mars.
          </note>
          <note n="4834f9aa">
            Förste vice talmannen förklarade vald från och med den 20 mars
            till
          </note>
          <note n="105209a5">
            suppleant i miljö- och jordbruksutskottet
          </note>
          <note n="1e6299c3">
            5 § Meddelande om frågestund
          </note>
          <note n="bf5dc4c3">
            Förste vice talmannen meddelade att vid frågestunden torsdagen
            den 21 mars kl. 14.00 skulle följande statsråd närvara:
          </note>
          <note n="ebc8d272">
            Statsrådet Catharina Elmsäter-Svärd (M), statsrådet Gunilla Carlsson
            (M), statsrådet Tobias Billström (M), kultur- och idrottsminister
            Lena Adelsohn Liljeroth (M) och statsrådet Maria Arnholm (FP).
          </note>
          <note n="8044d238">
            6 § Anmälan om inkomna uppteckningar från EU-nämndssammanträden
          </note>
          <note n="d214470c">
            Förste vice talmannen anmälde att uppteckningar från EU-nämndens
            sammanträden måndagen den 25 februari och fredagen den 1 mars
            inkommit.
          </note>
          <note n="55c6915f">
            7 § Anmälan om fördröjda svar på interpellationer
          </note>
          <note n="7fb8fcda">
            Till riksdagen hade inkommit följande skrivelser:
          </note>
          <note n="30d7bc4e">
            Interpellation 2012/13:314
          </note>
          <note n="22fe8f32">
            Interpellation 2012/13:314 Kris för musikämnet på grundskolenivå
          </note>
          <note n="03ba77e9">
            Interpellationen kommer att besvaras tisdagen den 16 april 2013.
          </note>
          <u who="fredrik_reinfeldt_0e8495" xml:id="i-7f0ae823af7e3afc-1" n="baf9c19e" prev="i-dcbe9f6267e46962-1">
            <seg n="000a0d61">
              Skälet till dröjsmålet är sedan tidigare inbokade engagemang
              och resor.
            </seg>
            <seg n="e70e410b">
              Skälet till dröjsmålet är redan inbokade engagemang.
            </seg>
            <seg n="e70e410b">
              Skälet till dröjsmålet är redan inbokade engagemang.
            </seg>
          </u>
          <note n="bb13d6de">
            Jan Björklund
          </note>
          <note n="4a7e5770">
            Interpellation 2012/13:316
          </note>
          <note n="06d3c573">
            Interpellation 2012/13:316 Vårdpersonalens arbetssituation
          </note>
          <note n="3502e679">
            Interpellationen kommer att besvaras den 26 mars.
          </note>
          <note n="807b232c">
            Marianne Jenryd
          </note>
          <note n="94398849">
            Interpellation 2012/13:317
          </note>
          <note n="62a680f5">
            Interpellation 2012/13:317 Vårdkaoset i Helsingfors och Skåne
          </note>
          <note n="3502e679">
            Interpellationen kommer att besvaras den 26 mars.
          </note>
          <note n="807b232c">
            Marianne Jenryd
          </note>
          <note n="cc1df0d3">
            8 § Hänvisning av ärende till utskott
          </note>
          <note n="3195aa94">
            Föredrogs och hänvisades
          </note>
          <note n="2b2b966e">
            9 § Förnyad bordläggning
          </note>
          <note n="f1de4799">
            Föredrogs och bordlades åter
          </note>
          <note n="16479ad8">
            10 § Svar på interpellation 2012/13:320 om transport av frihetsberövade
          </note>
          <note type="speaker" n="6821d935">
            Anf. 41 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-dcbe9f6267e46962-2" n="5d41a63a" next="i-7f0ae823af7e3afc-2">
            <seg n="1889b4f0">
              Fru talman! Helene Petersson har frågat mig vilka slutsatser
              jag dragit av betänkandet Transporter av frihetsberövade (SOU
              2011:7) och vilka åtgärder regeringen avser att vidta för att
              underlätta för att transportverksamheten ska anordnas utifrån
              både rättssäkerhet och effektivitet.
            </seg>
            <seg n="75e1f47d">
              Låt mig inledningsvis säga att det finns andra handräckningsuppgifter
              än transporter av frihetsberövade som polisen i dag sköter men
              som andra kan utföra. Problemet är att förutsättningarna att ta
              emot nya uppgifter inte alltid finns.
            </seg>
            <seg n="55f6d7ee">
              Utredningen om transporter av frihetsberövade personer hade i
              uppdrag att bland annat se över om transportverksamheten var ändamålsenligt
              organiserad och reformera den rättsliga regleringen. Utredningen
              skulle också göra en översyn av de verkställande myndigheternas
              behov av information i samband med handräckning.
            </seg>
          </u>
          <note n="26764c0d">
            Efter att utredningen redovisat sitt uppdrag fick Statskontoret
            i april 2011 i uppdrag att genomföra en konsekvensanalys av förslagen
            i utredningens betänkande. Statskontorets rapport (rapport 2011:28)
            och betänkandet har remissbehandlats.
          </note>
          <u who="beatrice_ask_87c4df" xml:id="i-7f0ae823af7e3afc-2" n="5d41a63a" prev="i-dcbe9f6267e46962-2">
            <seg n="4812b36b">
              Flera myndigheter utför i dag transporter av frihetsberövade.
              Denna uppgift ställer stora krav på en effektiv organisation och
              god samverkan mellan berörda myndigheter. Det är också viktigt
              att det finns en tydlig och heltäckande reglering som kan skapa
              förutsättningar för rättssäkra transporter av frihetsberövade.
              Betänkandet bereds i Regeringskansliet. Jag vill inte föregripa
              den beredningen.
            </seg>
            <seg n="f69afb33">
              Fru talman! Jag tackar justitieministern för svaret. En av anledningarna
              till att jag ställt denna interpellation är att jag har varit
              ute på en del arbetsplatsbesök, bland annat vid polismyndigheter
              i olika delar av landet. Jag har också stött på justitieombudsmännens
              ämbetsberättelser som ledamot i KU under ett antal år, och jag
              jobbar en hel del med hur vi ska leva upp till barnkonventionen.
            </seg>
            <seg n="3662f557">
              Utifrån detta är det framför allt två frågor som jag skulle vilja
              diskutera med justitieministern: Använder vi polisens resurser
              på rätt sätt? Lever vi upp till barnkonventionen när det gäller
              hanteringen av unga? Det är framför allt dessa två delar som jag
              har stött på.
            </seg>
            <seg n="e48ed229">
              Jag börjar med det sistnämnda. Justitieombudsmännen har vid vissa
              tillfällen i sina ämbetsberättelser tagit upp frågan om det är
              nödvändigt att man använder polisens resurser när det gäller transport
              av unga.
            </seg>
            <seg n="fb3e1cb8">
              Det finns olika delar när man transporterar unga. Det kan vara
              att de är frihetsberövade för sin egen skull. De kan vara på väg
              till ett LVU-hem, ett SIS-hem eller någon annan inrättning för
              att det är just de själva som har hamnat eller försatt sig i den
              situationen.
            </seg>
            <seg n="fe85f9f5">
              Men vi har också föräldrar som lever med exempelvis missbruksproblem
              och att barn ska fosterhemsplaceras. Då har också polisens målade
              bilar använts vid ett antal tillfällen, och man har varit uniformsklädd,
              beväpnad och hela den biten.
            </seg>
            <seg n="55614cd8">
              Detta tar utredningen upp ganska tydligt. Man måste verkligen
              fråga sig: Är det rätt att använda den resursen när man just transporterar
              unga?
            </seg>
            <seg n="28794a7c">
              Den andra saken, som jag egentligen tycker är allra viktigast,
              är att man också kräver en medverkan från den myndighet som begär
              en transport.
            </seg>
            <seg n="01b9232b">
              Det står säkert i olika regelverk i dag när man ska begära transport
              att det är önskvärt att man följer med. Men det finns inget lagstadgat
              krav. Detta har satt unga i en väldigt konstig situation.
            </seg>
            <seg n="6d9eaef1">
              Jag har fått mig berättat att man kör i stafett exempelvis från
              södra Sverige och långt upp i Mellansverige. Man stafettkör med
              polisbilar med tolv-, trettonåringar. Det talar bland annat JO
              om.
            </seg>
            <seg n="01efea2e">
              Det var en tolvårig flicka som hade rymt från sitt fosterhem
              för att besöka sina biologiska föräldrar. Man genomförde hemfärden
              till fosterhemmet igen med poliser.
            </seg>
            <seg n="a6e5ddc6">
              Dessa situationer berör en ganska illa. Det är unga barn som
              är i en väldigt olycklig situation och mår väldigt dåligt. De
              borde absolut ha någon människa som finns i en annan del av deras
              verklighet som finns med dem också i de här situationerna.
            </seg>
            <seg n="18b4e20d">
              Jag skulle till en början vilja höra justitieministerns kommentarer
              till det och framför allt vad ni gör under beredningsskedet. Jag
              har förståelse för att justitieministern inte berättar hur långt
              ni har kommit. Men jag vill ändå ta upp denna bit som en av de
              viktigaste delarna i utredningen.
            </seg>
          </u>
          <note n="ed33027e">
            Anf. 42 HELENE PETERSSON i Stockaryd (S):
          </note>
          <note type="speaker" n="827bbbc3">
            Anf. 43 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-dcbe9f6267e46962-3" n="5d41a63a" next="i-7f0ae823af7e3afc-3">
            <seg n="f65fca8d">
              Fru talman! Det är väldigt bra när riksdagsledamöter är ute på
              arbetsplatsbesök och ser den här typen av problematik. Just transportverksamheten
              är väldigt komplex. Vi har alla möjliga och omöjliga situationer.
            </seg>
            <seg n="676e8ceb">
              Polisen används när det fordras myndighetsingripande av något
              slag eller när man riskerar att det blir våldsamt på något sätt.
              Då är det egentligen bara polisen som agerar.
            </seg>
            <seg n="6edfe4bb">
              Det är också så att polisen som organisation har en bredd och
              kompetens som ibland är väldigt användbar plus att de finns överallt
              och också arbetar alla tider på dygnet. Det är många skäl till
              att polisen används, men vi kan alltid diskutera effektiviteten.
            </seg>
            <seg n="6f22f9e6">
              Om vi tar barnen är det stora bekymret bristen på samverkan och
              att vi ser den speciella situationen. Det finns situationer där
              det är alldeles uppenbart att man måste använda sig av polis.
              Det är de som kan och ska ingripa och kan hantera det hela. Men
              jag vågar tro interpellanten att det också finns situationer där
              det kanske inte alls är det bästa.
            </seg>
            <seg n="60cb2c6a">
              Om man tittar på utredningens förslag, det remissinstanser pekar
              på och det vi också fått fram av Statskontorets analys handlar
              det om komplexiteten. Det är egentligen ett enda stort rop på
              bättre samverkan mellan berörda myndigheter i de olika specifika
              situationerna.
            </seg>
            <seg n="db653992">
              Justitieombudsmannen har påpekat att det egentligen saknas rättsstöd
              i en del delar av verksamheten. Det gäller till exempel när man
              överlåter åt Kriminalvården att hantera vissa typer av transporter.
              Vi har en problematik där med att det nog borde finnas lagstöd.
            </seg>
            <seg n="6ac4901f">
              Skälet till att detta tar lite tid är komplexiteten i de rättsliga
              regleringarna och att man måste försöka se praktiskt på verksamheten.
            </seg>
            <seg n="16fc8b34">
              Det ligger också i sakens natur att om ingen annan känner att
              de vill ta på sig uppgiften landar det hos polisen när A ska flyttas
              från en punkt till en annan.
            </seg>
            <seg n="4c9768fb">
              Jag har stor respekt för barnperspektivet, där det kan bli väldigt
              olyckligt. Sedan finns det självklart också, som jag sade inledningsvis,
              situationer där barn är inblandade där det kan behövas bra medverkan
              från polisen.
            </seg>
            <seg n="af84b8f1">
              Jag tycker nog inte heller att det är så märkvärdigt att man
              ibland önskar att den myndighet som har begärt handräckningen
              i någon mening finns med. Tänker vi på vissa transporter där barn
              är inblandade kan man väl tänka sig att socialsekreteraren eller
              lämplig personal ska vara med.
            </seg>
            <seg n="bad43667">
              Det jag skulle vilja se, och som är en del i det arbete som pågår
              hela tiden, är att vi får bättre samverkan och också ordning och
              reda på regelverken. Det är i den andan vi arbetar just nu med
              beredningen.
            </seg>
          </u>
          <note n="9be22d8c">
            Anf. 44 HELENE PETERSSON i Stockaryd (S):
          </note>
          <u who="beatrice_ask_87c4df" xml:id="i-7f0ae823af7e3afc-3" n="5d41a63a" prev="i-dcbe9f6267e46962-3">
            <seg n="b44e1d22">
              Fru talman! Justitieministern säger att det är önskvärt att den
              beställande myndigheten finns med. Där skulle jag vilja gå längre.
              Jag tycker att det ska vara ett krav.
            </seg>
            <seg n="c04a741c">
              Det gäller exempelvis om socialtjänsten placerat någon yngre.
              Om det är missbruksvård kanske personen har uppnått mogen ålder,
              eller någonting sådant. Men det gäller framför allt vid LVU-placeringar.
              Där ska det inte räcka med önskvärt, utan det ska vara ett krav
              att de finns med. Det är de som sedan ska följa upp, fortsätta
              vården och också hålla kontakten.
            </seg>
            <seg n="0a6f0a53">
              Jag skulle vilja återvända till det första jag sade om huruvida
              polisens resurser används på bästa sätt. Jag har fått höra att
              myndigheterna åtminstone upplever att det sker ett överutnyttjande.
            </seg>
            <seg n="db2e5543">
              En av polismyndigheterna i landet som jag har besökt hade fått
              begäran om 375 handräckningar under det senaste året. Det gällde
              LVU och även från Kriminalvården. Kriminalvården hade själv inte
              tillräckliga resurser att köra exempelvis personer från häkte.
              Det var också begäran från länsstyrelsen när det gällde djurskydd.
            </seg>
            <seg n="b965e542">
              Det är ett brett spektrum, precis som justitieministern sade
              tidigare. Samtidigt ifrågasätter våra medborgare: Vart har alla
              de poliser tagit vägen som vi har utbildat och anställt?
            </seg>
            <seg n="b6751296">
              Säger vi att de en lördagskväll transporterar frihetsberövade,
              som har rymt eller inte återkommit från exempelvis en permission,
              75 mil genom hela södra Sverige, då kan man fundera: Är detta
              klokt och bra och rätt använda resurser?
            </seg>
            <seg n="6a6cebdb">
              Det är en annan sak också. En del upplever att det är en kostnadsfråga.
              Övriga myndigheter får en kostnad om de själva ska ordna transporten.
              De får kanske betala övertid till personalen.
            </seg>
            <seg n="7a99f0e7">
              Polisen själva upplever att de inte behöver betala något. Polisen
              finns ändå i tjänst. De finns, precis som justitieministern sade,
              dygnet runt, och då använder vi dem. Likadant är det med att det
              ibland ska ske på studs.
            </seg>
            <seg n="eb313874">
              Tyvärr händer de flesta saker som människor inte mår bra av på
              storhelger, på lördagar och söndagar och på fredagar. Men det
              är också då som vi kanske behöver polisens resurser mer ute i
              samhället.
            </seg>
            <seg n="80d53be6">
              Vad har vi för möjlighet att planera? Utredningen tar också upp
              lite långsiktig planering. En del saker kan man kanske inte planera.
              De händer bara, och då måste man finnas där.
            </seg>
            <seg n="e5056cf1">
              Utredningen tar upp väldigt många bra saker. Alla de saker som
              jag har hört ute på arbetsplatserna och de myndigheter som jag
              besökt har utredningen tagit upp och berört.
            </seg>
            <seg n="6269e25e">
              Det är väl bra att det remissbehandlas. Som ledamot i konstitutionsutskottet
              tycker jag att vi inte ska slarva med beredningen på något sätt.
              Men det måste ändå komma till något avslut och lösa sig på något
              sätt. Det är många som är berörda av det.
            </seg>
            <seg n="cc389199">
              Jag tror att vi som medborgare behöver polisens resurser till
              andra saker.
            </seg>
          </u>
          <note type="speaker" n="dafdc46d">
            Anf. 45 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-dcbe9f6267e46962-4" n="5d41a63a" next="i-7f0ae823af7e3afc-4">
            <seg n="48513d29">
              Fru talman! Rikspolisstyrelsen tycker att det är utmärkt om andra
              kan sköta en del av den här verksamheten, så är det. Det är därför
              kriminalvården används mellan varven, och där har JO påpekat att
              rättslig reglering inte riktigt räcker.
            </seg>
            <seg n="d46200d2">
              Transporterna ska skötas, och problemet är att om ingen annan
              är beredd att ta över har vi att välja mellan att det inte sker
              en transport och att polisen får göra det, som så mycket annat.
              Det är detta som är lite besvärligt. Det är flera myndigheter
              som är inblandade, och fler måste ta ett ansvar. Det var skälet
              till att vi hade anledning att be Statskontoret att särskilt följa
              upp utredningens förslag, för vi tyckte inte att man svarade på
              alla de frågor som behövde belysas.
            </seg>
            <seg n="f044aeb1">
              Jag har precis samma uppfattning som interpellanten. Vi önskar
              såklart att polisen mer ska kunna användas till andra verksamheter
              än handräckning och transportverksamhet och att det i görligaste
              mån ska planeras på ett bra sätt. Men det är en komplicerad verksamhet.
              I vissa situationer, till exempel när det handlar som psykiskt
              störda, finns det ingen annan som har de muskler rent rättsligt
              som ibland krävs i de sammanhangen än polisen. Då står och faller
              det med att polisen ställer upp. Det här kan naturligtvis bli
              betydligt effektivare; det är därför vi utrett det. Men det är
              många myndigheter som är inblandade, och vi måste säkerställa
              att vi får en bra ordning.
            </seg>
            <seg n="d80705dd">
              Det kan naturligtvis finnas ett överutnyttjande. I det här arbetet
              måste vi ha något slags helikopterperspektiv där vi ser till samhällskostnaden
              och effektiviteten så att vi använder resurserna så bra som möjligt
              till olika saker.
            </seg>
            <seg n="af0daefd">
              När det gäller den rättsliga verksamheten kan jag säga att en
              del av transportverksamheten har handlat om att transportera människor
              till förhör av olika slag. När häktet i Östersund lades ned jag
              var i riksdagen då protesterade vi mycket därför att det blev
              väldigt långa transporter. Interpellanten ger liknande exempel.
              Det var ett väldigt bekymmer. Det vi nu försöker göra är att minska
              transporterna över huvud taget, bland annat genom att utnyttja
              videokonferens och tekniska lösningar som gör att vi inte behöver
              frakta så många människor långa sträckor fram och tillbaka. På
              det sättet kan vi öka effektiviteten.
            </seg>
            <seg n="b3845181">
              Från regeringens och min sida finns det ingen som helst anledning
              att dra ut på det här mer än nödvändigt, men det är en komplicerad
              materia och väldigt många olika typer av transporter som sköts
              av flera olika myndigheter. När vi ska göra förändringar och organisera
              det hela är det många olika inblandade, plus att den faktiska
              verksamheten måste ha lagstöd. I och med att det ser ut som det
              gör är det lätt att man tappar någonting mellan två lösningar.
              Det är det som gör att det hela blir komplicerat.
            </seg>
            <seg n="f0748dfc">
              Självklart är det min bestämda ambition att polisen inte ska
              ägna sig åt transportverksamhet när man inte behövs och att vi
              ska se till rättssäkerheten och tryggheten i de här transporterna.
              Låt oss ta barnen som exempel igen. Det är självklart att transporterna
              måste ske på ett sådant sätt att förflyttningen blir medmänsklig
              och väl fungerande. Ibland har polisen den kompetensen, för vi
              arbetar ibland med barn i utsatta situationer. Det är inte alltid
              de som sköter transporterna som har den kompetensen, och det måste
              vi ha för ögonen.
            </seg>
            <seg n="d6ee17cc">
              Jag kan försäkra att vi jobbar väldigt intensivt med de här frågorna,
              men det tar tid. Det är sällan som någon är beredd att ta på sig
              nya uppgifter men väldigt många som vill bli av med dem de redan
              har.
            </seg>
          </u>
          <note n="ca62211d">
            Anf. 46 HELENE PETERSSON i Stockaryd (S):
          </note>
          <u who="beatrice_ask_87c4df" xml:id="i-7f0ae823af7e3afc-4" n="5d41a63a" prev="i-dcbe9f6267e46962-4">
            <seg n="b8ac4ea0">
              Fru talman! Det är ett bekymmer om det är så som justitieministern
              säger att det är ingen som är beredd att ta över ansvaret och
              att det därför blir svårt att göra något. Jag kan på något sätt
              förstå det; det är väl ingen som vill ta på sig ett extra arbete,
              precis som justitieministern säger. Jag har inte sett remissvaren,
              men jag kan gissa mig till att man inte är så pigg på det från
              olika håll.
            </seg>
            <seg n="1cea8274">
              Man pekar ändå på i utredningen att det ska ställas större krav
              på beställande myndigheter. Man ska verkligen tänka ett varv till:
              Kan det här utföras på något annat sätt? Vilket ansvar har vi
              som beställande myndighet för att den här åtgärden blir utförd?
              Det får inte vara så att det blir det lättaste sättet: Vi har
              ingen person på plats nu, alltså begär vi handräckning från polisen.
            </seg>
            <seg n="9a1e57ef">
              Det måste vara det primära.
            </seg>
            <seg n="08a9c907">
              Det andra är att om det finns unga inblandade ska det vara ett
              lagkrav på att någon följer med från de sociala myndigheterna.
              Jag kan inte se att vi kan komma undan det, justitieministern.
              Ur barnkonventionens perspektiv och ur ungas perspektiv över huvud
              taget är vi skyldiga dem det. Jag har fått mig berättat hur en
              liten sitter i baksätet på en polisbil, gråter och i princip inte
              vet vad som händer runt omkring.
            </seg>
            <seg n="6345dec2">
              Barnombudsmannen kom med en rapport i dag om häktesförvar av
              unga. Jag känner att det finns en parallell.
            </seg>
            <seg n="67986e44">
              Självklart ska det vara en rättssäker process, och det är regeringens
              ansvar. Jag hoppas att vi får se ett förslag från regeringen i
              denna fråga ganska omgående.
            </seg>
          </u>
          <note type="speaker" n="e70fae3b">
            Anf. 47 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-72c793b0a71ca117-18" n="5d41a63a">
            <seg n="ad226340">
              Fru talman! Utredningen föreslår definitivt att den beställande
              myndigheten ska medsända egen personal vid transport, så det är
              klarlagt. Utredningens huvudförslag är att polisens resurser endast
              ska användas när ett frihetsberövande ska verkställas, då man
              använder polisens särskilda kompetens, medan kriminalvården ska
              ta över en del av annan typ av transportverksamhet. Då krävs som
              JO har sagt lagstöd.
            </seg>
            <seg n="bc0ac60b">
              Jag nämnde inte det tidigare, men polisen är positiv och kriminalvården
              är också positiv till detta. Men det är som sagt flera andra myndigheter
              inblandade. Det gäller att få varje detalj på plats så att det
              blir riktigt och att det sker effektivt.
            </seg>
            <seg n="31dbadcc">
              Det finns en problematik när det gäller kostnadsberäkningarna.
              Utredningens kostnadsberäkningar kontra Statskontorets och en
              del andra har inte riktigt stämt. Vi måste veta hur det ser ut.
              Hela ambitionen var att skapa en effektivare transporttjänst,
              men kostnaderna ser ut att bli högre. Det är inte huvudproblemet,
              för om det blir bra kan det vara riktigt i alla fall. Men det
              finns en sådan problematik. Underlaget har varit sådant att vi
              har behövt ta fram kompletterande material för att se hur man
              gör.
            </seg>
            <seg n="e60a74e9">
              Sedan finns den komplexa del av verksamheten där sjukvården och
              andra vid vissa tillfällen inte ser något annat råd än att vända
              sig till polisen och där man inte ska vara tvärsäker på att kriminalvården
              i alla delar ska ta den typ av ansvar som måste tas.
            </seg>
            <seg n="fd83c694">
              Sedan är det naturligtvis väldigt besvärligt med barnperspektivet.
              Vårt stora bekymmer är att en och annan ung person begår allvarliga
              brott och hamnar i besvärliga situationer. Det är aldrig enkelt,
              men det är dess värre problem som polisen ganska ofta tvingas
              att hantera.
            </seg>
            <seg n="74c67e1f">
              Det här är en fråga som vi arbetar med och som vi tycker är viktig
              men komplicerad.
            </seg>
          </u>
          <note n="cd091e69">
            Överläggningen var härmed avslutad.
          </note>
          <note n="cac4015a">
            11 § Svar på interpellation 2012/13:304 om exportkrediter till
            diktaturer
          </note>
          <note type="speaker" n="aad659c7">
            Anf. 48 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-72c793b0a71ca117-19" n="6b0f94da">
            <seg n="14c206dc">
              Fru talman! Hans Linde har frågat mig vilka initiativ jag avser
              att ta för att koppla det svenska exportfrämjandet till tydliga
              kriterier för respekten för mänskliga rättigheter, vad jag avser
              att göra för att öka möjligheterna till insyn i den verksamhet
              som Exportkreditnämnden, EKN, och AB Svensk Exportkredit, SEK,
              bedriver samt vad jag avser att göra för att öka möjligheterna
              till ansvarsutkrävande för dessa organisationers verksamhet. Ansvaret
              för det senare bolaget ligger i regeringen hos statsrådet Peter
              Norman, men jag svarar även om det.
            </seg>
            <seg n="4b4f619b">
              Det statliga exportfrämjandet och exportkrediterna syftar till
              att främja handel och möjliggöra att utbud och efterfrågan lättare
              kan mötas på de internationella marknaderna. Det gynnar både export-
              och importländerna. Exportkrediter ökar dessutom möjligheterna
              att säkra finansieringen till investeringar inom till exempel
              infrastruktur i utvecklingsländer. Regeringen anser inte att det
              finns någon motsättning mellan handel, investeringar och respekten
              för mänskliga rättigheter.
            </seg>
            <seg n="89387d14">
              Det är snarare så att ett ökat ekonomiskt utbyte bidrar till
              att skapa kontakter mellan folk och till att sprida nya idéer
              och influenser till slutna länder. Sverige har också ett starkt
              engagemang för att medverka till stärkandet av demokrati och mänskliga
              fri- och rättigheter globalt.
            </seg>
            <seg n="857b11ad">
              Svenska företag kan bidra till en positiv utveckling i de länder
              där de verkar, inte minst genom att sprida sunda influenser och
              agera som föredömen. Regeringen uppmuntrar därför företagen att
              arbeta med hållbart företagande och att följa de internationella
              riktlinjer som finns inom området. De viktigaste av dessa är FN:s
              Global Compact, OECD:s riktlinjer för multinationella företag
              och FN:s vägledande principer för företag och mänskliga rättigheter.
              Vi förväntar oss att svenska företag respekterar mänskliga rättigheter
              i all sin verksamhet. Regeringen håller sig informerad om svenska
              företags agerande i utlandet bland annat genom våra ambassader.
            </seg>
            <seg n="317030d1">
              EKN och SEK har som uppgift att försäkra respektive finansiera
              svenska exportföretag inom ramen för de villkor som sätts av EU,
              OECD och WTO. Det innebär att de ska följa OECD:s rekommendation
              om ett gemensamt förhållningssätt för miljö och social hänsyn
              vid statsstödda exportkrediter, oftast kallad common approaches.
              Rekommendationen föreskriver att för exportkrediter avseende större
              affärer i känsliga branscher ska en analys göras av konsekvenserna
              avseende miljö och social hänsyn, inklusive mänskliga rättigheter,
              hos det projekt som leveranserna ska gå till.
            </seg>
            <seg n="5ff0de1d">
              Den operativa styrningen av myndigheten EKN hanteras av dess
              styrelse. Regeringen tar inte ställning till enskilda affärer.
              Regeringen har via myndighetens regleringsbrev givit EKN i uppgift
              att vidareutveckla arbetet med frågor rörande bland annat mänskliga
              rättigheter i enlighet med OECD:s rekommendationer på dessa områden.
              EKN ska informera företagen om de internationella normerna inom
              området.
            </seg>
            <seg n="01283e17">
              Även i det statligt ägda bolaget SEK ligger den operativa styrningen
              av verksamheten hos styrelsen. Regeringen har slagit fast att
              de statliga bolagen ska ha en genomtänkt och förankrad policy
              och strategi samt fastställda mål för att hantera hållbart företagande.
              De förväntas bedriva ett aktivt arbete i dessa frågor både internt
              och i samarbete med affärspartners, kunder, leverantörer och andra
              intressenter. I SEK:s ägaranvisning framgår det att SEK ska ta
              hänsyn till mänskliga rättigheter, miljö, korruption, arbetsvillkor
              och andra relevanta faktorer. SEK har valt att ställa sig bakom
              principerna i FN:s Global Compact och att delta i projektet Global
              utmaning.
            </seg>
            <seg n="b9c66d0b">
              Verksamheten i både EKN och SEK förutsätter att de företag som
              ansöker om exportkrediter kan lita på att känslig affärsinformation
              inte når deras konkurrenter. Därför omfattas exportkreditverksamheten
              av sekretesslagen. SEK omfattas som statligt bolag vidare inte
              av samma offentlighetsregler som myndigheten EKN. Både EKN och
              SEK informerar däremot genom sina årsredovisningar och på andra
              sätt om sin verksamhet. Regeringen följer löpande upp verksamheten
              genom sedvanliga processer för myndighets- och bolagsstyrning
              såsom myndighetsdialoger och en aktiv bolagsförvaltning i enlighet
              med statens ägarpolicy.
            </seg>
            <seg n="5d3547dd">
              Vilka exportmarknader som EKN och SEK har störst engagemang på
              styrs i hög utsträckning av var de svenska företagen har sina
              kunder. När det gäller Iran har EU, på grundval av ett FN-beslut,
              infört successivt skärpta restriktioner som innebär att inga nya
              exportkrediter får ställas ut, med undantag för affärer som gäller
              mat och medicin.
            </seg>
          </u>
          <note type="speaker" n="bba79182">
            Anf. 49 HANS LINDE (V):
          </note>
          <u who="hans_linde_857e1f" xml:id="i-44337b84e30213bd-0" n="61610837">
            <seg n="d94e1169">
              Fru talman! Jag tackar handelsminister Ewa Björling för det utförliga
              svaret. Det finns flera anledningar till att Vänsterpartiet har
              valt att lyfta upp frågan om svenska exportkrediter, vilket är
              en form av exportstöd, till diktaturer.
            </seg>
            <seg n="ee3ed387">
              Bland annat har vi kunna följa hur de svenska organisationerna
              Amnesty och Diakonia har presenterat ett par rapporter, i februari
              2011 och i juni 2012, om de svenska exportkrediterna. Där riktar
              de ganska hård kritik dels mot den bristande transparensen i beslutsprocesserna
              om vilka exportkrediter man utfärdar, dels mot bristen på tydliga
              kriterier och krav när det gäller mänskliga rättigheter när exportkrediterna
              utfärdas.
            </seg>
            <seg n="bb9fa87c">
              Samtidigt har det pågått ett intensivt arbete inom FN och OECD
              de senaste åren för att öka transparensen i medlemsländernas exportfrämjande
              politik och för att öka samstämmigheten mellan handelspolitiken
              å ena sidan och arbetet för de mänskliga rättigheterna å andra
              sidan.
            </seg>
            <seg n="7a69c9ab">
              Precis som handelsministern sade har Sverige förbundit sig att
              följa de här rekommendationerna, men jag tycker att det är i högsta
              grad oklart på vilket sätt de här rekommendationerna har omsatts
              till verklig politik när det gäller svenskt exportfrämjande.
            </seg>
            <seg n="b3e8535f">
              Man kan sammanfatta Ewa Björlings svar genom att säga att Ewa
              Björling bedömer att allting fungerar bra i dag och att det inte
              finns några som helst behov av att göra förändringar när det gäller
              svenskt exportfrämjande. Jag tycker att det finns en mening i
              Ewa Björlings svar som är mycket talande. Det är när Ewa Björling
              säger så här: Regeringen anser inte att det finns någon motsättning
              mellan handel, investeringar och respekten för mänskliga rättigheter.
            </seg>
            <seg n="6dccad37">
              Den borgerliga regeringen anser alltså att inte finns några som
              helst motsättningar mellan svensk vapenexport till diktaturen
              Saudiarabien och mänskliga rättigheter. Det har inte funnits några
              som helst motsättningar mellan investeringar och mänskliga rättigheter
              när Lundin Oil har investerat i Sudan. Och när organisationen
              Reportrar utan gränser presenterade en stor rapport i förra veckan
              där de pekade ut företag i Europa som försåg diktaturer med utrustning
              som kunde användas för att inskränka pressfriheten och menade
              att det här fanns en motsättning mellan just handel och mänskliga
              rättigheter är alltså regeringens svar att de har fel.
            </seg>
            <seg n="3f9a45e4">
              Handel kan självfallet bidra till ökade kontakter och till att
              idéer sprids. Det gynnar så klart demokratisering, men det finns
              också en lång rad exempel på motsatsen. Det handlar om vad som
              exporteras och hur det sker när vi bedriver handel och gör investeringar.
            </seg>
            <seg n="b00a8ff8">
              Ewa Björling får ursäkta, men jag tycker att det är naivt, på
              gränsen till verklighetsfrånvänt, att uttala sig så kategoriskt
              och säga att det inte finns någon som helst motsättning mellan
              handel och mänskliga rättigheter.
            </seg>
            <seg n="fd19ff39">
              Jag kanske ska understryka att min interpellation inte handlar
              om huruvida vi ska handla med diktaturer eller inte. Det kan vi
              diskutera i ett annat sammanhang. Den handlar om när och hur statliga
              exportorgan ska använda våra gemensamma skattemedel för att direkt
              gå in och stödja handel med och investeringar i diktaturer.
            </seg>
            <seg n="57165ada">
              Handelsministern har alldeles rätt i att det inte är regeringen
              som fattar de enskilda besluten när det handlar om att utfärda
              exportkrediter, men regeringen har självfallet det övergripande
              ansvaret för denna verksamhet. Regeringen kan styra genom regleringsbrev
              och genom ägarpolicy om den inte är nöjd.
            </seg>
            <seg n="fd197076">
              Handelsministern säger gång på gång att hon förväntar sig att
              EKN och de andra organen ska följa de här riktlinjerna. Problemet
              är att det inte går att följa upp om de tar hänsyn till mänskliga
              rättigheter eller inte eftersom de här processerna är oerhört
              slutna i dag. Ser verkligen inte handelsministern några som helst
              behov av att reformera den här verksamheten?
            </seg>
          </u>
          <note type="speaker" n="920284f7">
            Anf. 50 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-72c793b0a71ca117-20" n="6b0f94da">
            <seg n="3e06f3d8">
              Fru talman! Låt mig börja med att säga, vilket jag har gjort
              många gånger tidigare här i kammaren, att jag tycker det är bra
              att svenska företag finns representerade även på svåra marknader.
              Vi ska inte handla med allt och alla, men jag är övertygad om
              att handel kan vara ett kraftfullt verktyg för att bekämpa fattigdom
              och främja mänskliga rättigheter. Att bojkotta och isolera länder
              där det förkommer missförhållanden och övergrepp är ofta en dålig
              lösning som lätt blir kontraproduktiv.
            </seg>
            <seg n="6fcb779a">
              Genom handel ökar vi i stället inblicken i slutna länder. Vi
              bidrar genom att ta med oss bättre värderingar till de här länderna,
              och vi bygger relationer som kan användas, till exempel via CSR,
              corporate social responsibility, till att förändra situationen
              för människor i verkligheten, på marken, i dessa länder där det
              är svårt.
            </seg>
            <seg n="50b9d052">
              Svenska företag bidrar till en mycket positiv utveckling på många
              håll i världen och utgör förebilder genom sitt ansvarsfulla agerande.
              Jag är övertygad om att det ansvarsfulla företagandet bidrar till
              vår långsiktiga konkurrenskraft. Regeringen är mycket aktiv i
              strävan efter att underlätta och stärka det här arbetet.
            </seg>
            <seg n="a0b38a28">
              Sedan ska jag också säga att i den bästa av världar skulle vi
              inte behöva några statliga exportkrediter eller exportgarantier,
              men som verkligheten ser ut i dag är det en förutsättning för
              att våra företag ska kunna konkurrera med företag från andra OECD-länder
              på likvärdiga villkor på vissa marknader, i vissa länder och i
              vissa situationer. Jag tror att det är bra både för våra företag
              och för människorna i de länder där de svenska företagen faktiskt
              förbättrar möjligheterna att kommunicera genom att till exempel
              bygga ut mobiltelefoninäten, skapa arbetstillfällen på lastbilsfabrikerna
              eller bidra till att nya mediciner utvecklas. Jag tror att det
              är bra att vi hjälper till att utveckla jordbruket, bidrar till
              ökad tillväxt och tar ansvar som går utöver det landets lagstiftning
              kräver, till exempel inom personalvård.
            </seg>
            <seg n="d2921d0b">
              För mig är handel och ekonomisk tillväxt en viktig del i svaret
              på hur vi också skapar ett bättre Sverige samtidigt som vi bidrar
              till en mer välmående och förhoppningsvis friare värld.
            </seg>
            <seg n="f47ae243">
              Hans Linde är bra på att hitta exempel på saker som han tycker
              har gått fel. Det är viktigt att även sådant lyfts fram så att
              vi kan arbeta ännu hårdare för att bli bättre. Samtidigt undrar
              jag ibland hur Hans Lindes och Vänsterpartiets lösning ser ut.
              Det är lätt att tro att det till stor del handlar om att säga
              nej, om bojkott och om att isolera. Jag måste få ställa frågan:
              Är det verkligen en hållbar väg framåt?
            </seg>
            <seg n="e9177b79">
              Jag ska snabbt också kommentera den här rapporten från Amnesty
              och Diakonia som Hans Linde talar om. Den har granskats noggrant
              inom UD. Jag tycker att det är jättebra att det finns NGO:er som
              engagerar sig i den här viktiga verksamheten, och det är bra att
              många är med och tycker till och framför sina synpunkter. Med
              detta sagt vill jag påpeka att jag inte håller med om allting
              som sägs. Jag tycker inte att kritiken i alla delar är särskilt
              väl underbyggd. Många gånger ser man inte till hur det verkligen
              ser ut, på riktigt. Man talar om exportstöd till diktaturer. Jag
              tycker också att det är viktigt att säga att det här handlar om
              garantier för svenska företag. Det är sanningen.
            </seg>
          </u>
          <note type="speaker" n="66110b5c">
            Anf. 51 HANS LINDE (V):
          </note>
          <u who="hans_linde_857e1f" xml:id="i-44337b84e30213bd-1" n="61610837">
            <seg n="092139b8">
              Fru talman! Nu förtydligar sig handelsministern och flyttar sig
              flera steg bort från det svar som ursprungligen kom. Nu sade handelsministern
              att handel kan vara ett verktyg. Jag håller helt med. Handel kan
              vara ett verktyg, beroende på vilka varor vi handlar med och hur
              vi bedriver handel. Men det var inte det som handelsministern
              sade i sitt svar. Då sade handelsministern att det inte finns
              någon motsättning mellan handel, investeringar och mänskliga rättigheter.
              Det är helt olika saker, handelsministern.
            </seg>
            <seg n="7d126e94">
              Det finns självklart en lång rad positiva exempel. Jag stöter
              på dem när jag är ute och reser i världen. Det finns svenska företag
              som agerar som föredömen och sprider goda värderingar, men motsatsen
              finns också.
            </seg>
            <seg n="e02d4504">
              Jag tror att vi är många som de senaste åren har upprörts över
              rapporteringen om det svenska företaget Lundin Oil och dess investeringar
              i en lång rad diktaturer runt om i världen. Jag tror att det är
              ett sådant exempel där vi kan se att det nog har funnits en del
              motsättningar mellan investeringar, handel och mänskliga rättigheter.
              Frågan blir här: Har Lundin Oil i något sammanhang fått svenskt
              exportstöd från något statligt bolag eller någon svensk myndighet?
              Den frågan kan vi inte få något svar på, för de här affärerna
              är sekretessbelagda. Varken svenska skattebetalare, jag som riksdagsledamot
              eller de människor som bor i länder där Lundin Oil har investerat
              kan i dag utkräva ansvar av Sverige och få ett tydligt svar på
              om Sverige har varit med och stöttat den här verksamheten. Det
              tycker jag är ett grundläggande problem.
            </seg>
            <seg n="ff7368b0">
              Sedan frågade handelsministern vad som är Vänsterpartiets lösning.
              Vi har i vår interpellation lyft fram de förslag som nu diskuteras
              i till exempel Storbritannien om ökad öppenhet och transparens
              och om att man ska ha tydliga mål, som går att utvärdera, för
              mänskliga rättigheter när man utfärdar de här kriterierna.
            </seg>
            <seg n="47a00a7b">
              Fru talman! En av orsakerna till att vi har ställt den här interpellationen
              är att vi bad riksdagens utredningstjänst att kartlägga det svenska
              exportstödet till Nordafrika och Mellanöstern under den borgerliga
              regeringen. Jag måste erkänna att jag blev förvånad över resultatet,
              för vi ser att det handlar om mångmiljardbelopp som svenska myndigheter
              och statliga bolag har gått in med för att garantera affärer med
              diktaturer.
            </seg>
            <seg n="54e78d21">
              Bara under 2011 gick Exportkreditnämnden, EKN, in och garanterade
              affärer med Nordafrika och Mellanöstern för 12,2 miljarder kronor.
              Samtidigt som vi såg att de här diktaturerna ifrågasattes av människor
              ute på gatorna och samtidigt som vi såg de här diktaturerna svara
              med våld och övergrepp valde en svensk myndighet att utfärda garantier
              för 12,2 miljarder kronor.
            </seg>
            <seg n="115cf070">
              Man har utfärdat garantier till länder som Syrien, Egypten, Jemen
              och Bahrain där för övrigt en svensk medborgare sitter fängslad
              som samvetsfånge. Men de största mottagarna av de här exportkrediterna
              var Saudiarabien och Iran. Jag tycker att det är uppseendeväckande,
              och jag tycker också att det är relevant att fråga sig hur de
              här mycket omfattande affärerna i mångmiljardklassen har påverkat
              möjligheten för människorna i de här länderna att kräva demokrati
              och mänskliga rättigheter.
            </seg>
            <seg n="223bd8ee">
              Det vi upptäckte när vi började gräva i de här sakerna var att
              jag som folkvald riksdagsledamot inte kunde få ett rakt svar på
              hur omfattande det svenska exportfrämjandet är till exempel i
              ett land som Saudiarabien. Exportkreditnämnden valde att redovisa
              vilka länder de hade gått in i. Däremot valde AB Svensk Exportkredit,
              SEK, trots upprepade förfrågningar från både riksdagens utredningstjänst
              och Sveriges Television, att inte lämna ut några som helst uppgifter
              om sin verksamhet.
            </seg>
            <seg n="3c8ff590">
              Är det rimligt att vi i dag inte kan få besked om hur stora belopp
              man har gått in med från Svensk Exportkredit i till exempel Saudiarabien
              de senaste sex åren? Det tycker jag är en av de frågor som vi
              behöver titta mer på. Här är ett tydligt exempel där vi skulle
              behöva ha mer transparens. Vi måste kunna veta var svenska myndigheter
              och svenska statliga bolag väljer att gå in och ha sin verksamhet.
            </seg>
          </u>
          <note type="speaker" n="be943186">
            Anf. 52 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-72c793b0a71ca117-21" n="6b0f94da">
            <seg n="54a9cd58">
              Fru talman! Regeringen måste respektera sekretesslagen både avseende
              utrikessekretess och affärssekretess. Det gäller också de organisationer
              och myndigheter som genomför det statligt stödda exportfrämjandet,
              till exempel EKN, Exportkreditnämnden. Regeringen kan inte heller
              lägga sig i myndigheters tillämpning av sekretesslagen hur som
              helst, på grund av reglerna om ministerstyre. Det här är en verklighet
              som vi ofta möter inom UD behovet av avvägningar mellan å ena
              sidan så stor öppenhet som möjligt och å andra sidan betydelsen
              av att inte omedelbart berätta om allt vi känner till för alla,
              eftersom det skulle kunna skada våra relationer med andra länder
              eller svenska företags möjligheter att lyckas med sina affärer.
            </seg>
            <seg n="80c5cb8b">
              Det är sällan självklart var den här avvägningen ska landa. Den
              som försöker hävda att det finns en enkel och självklar lösning
              på problematiken tycker jag misstar sig. Visst går det att säga
              att all information bör vara tillgänglig för alla omedelbart.
              Men då måste man också vara införstådd med att det riskerar att
              skada Sveriges inflytande och våra företags möjligheter att göra
              affärer. Det i sin tur innebär att någon annan skulle kunna dra
              fördel av detta. Exempelvis skulle det i Afrika kunna röra sig
              om att ett kinesiskt företag får en order i stället för ett svenskt,
              vilket i sin tur med stor sannolikhet skulle påverka saken på
              marken i det berörda landet.
            </seg>
            <seg n="69dadac8">
              Vi ska inte anpassa oss efter en kinesisk måttstock. Vi ska ha
              så stor transparens som möjligt, men vi ska inte heller låta oss
              luras av något som säger att det finns enkla svar på svåra avvägningar.
            </seg>
            <seg n="ae290b93">
              Så till frågan om exemplet med Storbritannien, som Hans Linde
              tar upp. Jag ska säga att jag inte känner till några detaljer
              om vad som genomförts eller står i begrepp att genomföras i Storbritannien.
              I interpellationen framgår att det rör sig om ett förslag i parlamentet
              men inte om något beslut har fattats eller ej. Vad jag kan säga
              innan jag har haft möjlighet att sätta mig in i saken mer noggrant
              är att de villkor som nämns förefaller överensstämma med OECD-rekommendationen,
              common approaches, på exportkreditområdet som både EKN och SEK
              följer.
            </seg>
            <seg n="8eea582c">
              Här hemma är kärnan i Business Swedens statliga uppdrag att ge
              exportinformation och rådgivning till små och medelstora företag.
            </seg>
            <seg n="050f9ff3">
              Jag ska också passa på att kommentera Iran, eftersom frågan har
              varit uppe om varför EKN har ställt ut exportkrediter till Iran.
              Hans Linde tog upp det som ett tydligt exempel.
            </seg>
            <seg n="880b4063">
              EKN följer naturligtvis de sanktioner som beslutats i EU och
              FN, och det gör att inga nya exportkrediter har ställts ut på
              länge. Däremot finns gamla åtaganden från tiden före sanktionerna
              som fortfarande löper, och det här är i förenlighet med sanktionsregimen.
            </seg>
          </u>
          <note type="speaker" n="764c41e3">
            Anf. 53 HANS LINDE (V):
          </note>
          <u who="hans_linde_857e1f" xml:id="i-44337b84e30213bd-2" n="61610837">
            <seg n="1c105a6e">
              Fru talman! Jag tycker att vår handelsministers svar är ganska
              svartvita. Antingen råder det total sekretess eller total offentlighet.
              Antingen går vi in med exportkrediter till Saudiarabien för 15
              miljarder eller så bojkottar vi landet. Det finns självklart fler
              möjligheter här, och det finns ökade möjligheter att ta steg för
              ökad öppenhet. Det finns också möjlighet att skärpa kraven i de
              här olika affärerna när det gäller mänskliga rättigheter.
            </seg>
            <seg n="d44c8a47">
              När det gäller till exempel den öppenhet som finns i dag hanterar
              Exportkreditnämnden, EKN, tusentals ärenden varje år, men man
              lägger bara ut två på sin hemsida där man offentliggör hur man
              har tittat på frågor om mänskliga rättigheter. Man lägger upp
              de här två fallen i 30 dagar, sedan tar man tillbaka dem igen,
              och det finns igen möjlighet att i efterhand se vilka uppgifter
              som har funnits.
            </seg>
            <seg n="9a45eac3">
              Det här begränsar såklart kraftigt möjligheten till både insyn
              och ansvarsutkrävande för mig som riksdagsledamot, för svenska
              skattebetalare och för de människor runt om i världen som berörs
              av de här frågorna. Jag har full förståelse för att det inte kan
              vara total offentlighet i varje enskild affär, för det skulle
              skapa problem för de enskilda företagarna. Men jag tror att det
              finns betydligt större utrymme att redovisa i vilka länder man
              går in med exportkrediter, vilka varuslag man stöder och fler
              exempel på hur man tar hänsyn till mänskliga rättigheter.
            </seg>
            <seg n="db0324a3">
              Jag måste säga att jag blir oroad av handelsministerns svar.
              Jag och handelsministern har haft den här debatten vid en rad
              tillfällen, just om frågor som rör mänskliga rättigheter och svensk
              handelspolitik. När man lyssnar på handelsministern verkar det
              som om handelsministern betraktar sitt område som helt frikopplat
              från det arbete som pågår i Sverige när det gäller mänskliga rättigheter
              och demokrati. Det verkar som om handelspolitiken helt frikopplas
              från den breda utvecklingspolitiken där vi ska bekämpa fattigdom
              och utgå från de fattigaste människornas perspektiv.
            </seg>
            <seg n="d20859e0">
              Jag tycker att det är oroväckande. Vi kan inte ha en svensk handelspolitik
              som är så frikopplad från de mänskliga rättigheterna.
            </seg>
          </u>
          <note type="speaker" n="e2a4ca61">
            Anf. 54 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-72c793b0a71ca117-22" n="6b0f94da">
            <seg n="3e03de79">
              Fru talman! Det är precis som Hans Linde säger: Vi har haft den
              här debatten ett flertal gånger förut, och vi håller inte alltid
              med varandra. Jag tycker ändå att det är glädjande att Hans Linde
              i dag säger att det inte alltid är fel med handel i svåra länder
              utan att handel kan vara bra även där. Det är annars den uppfattningen
              man kan få när man lyssnar på Hans Linde. Det är ett stort framsteg,
              och det är jag glad att höra.
            </seg>
            <seg n="5758c2fc">
              Regeringen tror inte på att tvång är den bästa lösningen eller
              det självklara svaret på hur vi får svenska företag att uppträda
              så bra som möjligt ute i världen framför allt i svåra länder.
              Det vill jag säga.
            </seg>
            <seg n="15146028">
              Min utgångspunkt är i stället att det bör löna sig att göra rätt,
              att ta ansvar och agera långsiktigt. Jag menar att det är på en
              sådan grund som vi också kan uppnå ett genuint och långsiktigt
              engagemang för de principer om social och miljömässig hänsyn som
              samlas inom ramen för konceptet CSR, där även mänskliga rättigheter
              och att arbeta mot korruption ingår.
            </seg>
            <seg n="e2a0b0c8">
              Jag har under min tid som handelsminister mött många svenska
              företag som går i spetsen runt om i världen när det gäller att
              ta det här ansvaret. Jag har sett hur de i sin dagliga verksamhet
              bekämpar hiv/aids i södra Afrika, hur de uppmuntrar till stärkta
              mänskliga rättigheter i Kina och hur de bidrar till uppbyggnad
              av hållbara och miljövänliga städer i Mellanöstern.
            </seg>
            <seg n="baafce67">
              Jag gläds verkligen åt att se att svenska företag agerar som
              CSR-pionjärer, inte bara för att det ligger i våra traditionella
              värderingar där miljöhänsyn, fattigdomsbekämpning och mänskliga
              rättigheter står i fokus utan också för att jag är övertygad om
              att detta stärker vår internationella konkurrenskraft.
            </seg>
            <seg n="4726b01a">
              Företagens grunduppgift är naturligtvis att tjäna pengar. Detta
              är i grunden bra och resulterar under rätt förutsättningar i tillväxt
              och utveckling, inte bara i Sverige utan också globalt. Men det
              är också så att svenska företag går i spetsen redan i dag just
              när det gäller konceptet CSR.
            </seg>
          </u>
          <note n="cd091e69">
            Överläggningen var härmed avslutad.
          </note>
          <note n="1d56d1ec">
            12 § Svar på interpellation 2012/13:307 om tvärbanan ArvidsjaurJörn
          </note>
          <note type="speaker" n="2ee18a2e">
            Anf. 55 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-23" n="28915623">
            <seg n="7e651960">
              Fru talman! Leif Pettersson har frågat mig hur jag kan medverka
              till att tvärbanan ArvidsjaurJörn åter öppnas för trafik och om
              jag kommer att ta sådana initiativ.
            </seg>
            <seg n="d3323128">
              Regeringen lämnade den 12 oktober 2012 propositionen Investeringar
              för ett starkt och hållbart transportsystem till riksdagen. I
              propositionen lägger regeringen fast de principer som ska gälla
              för den kommande planperioden 20142025 avseende ekonomiska ramar
              och prioriteringar.
            </seg>
            <seg n="68a8fdb5">
              Efter att riksdagen behandlat propositionen gav regeringen Trafikverket
              i uppdrag att genomföra åtgärdsplaneringen för planperioden. Trafikverket
              ska lämna ett förslag till nationell plan till Regeringskansliet
              i juni 2013. I framtagandet av ett förslag till nationell plan
              bör Trafikverket i dialog med regionala företrädare, operatörer
              och andra intressenter se över och pröva möjligheterna att vidta
              ytterligare långsiktiga åtgärder på lågtrafikerade järnvägar inklusive
              Inlandsbanan.
            </seg>
            <seg n="569d7514">
              I det sammanhanget kommer frågan om medel till tvärbanan ArvidsjaurJörn
              att prövas. Regeringen bereder sedan förslaget och kommer under
              våren 2014 att slutligt fastställa den nationella planen.
            </seg>
          </u>
          <note type="speaker" n="4b801ec0">
            Anf. 56 LEIF PETTERSSON (S):
          </note>
          <u who="leif_pettersson_2323d8" xml:id="i-2807f8c6bdcfc846-0" n="a628fc21">
            <seg n="cd20c835">
              Fru talman! Jag tackar för svaret på min interpellation, även
              om det var det förväntade och innehöll ganska lite.
            </seg>
            <seg n="d3b900ba">
              Jag ville med min interpellation sätta ljuset på att fler östvästliga
              förbindelser behöver öppnas i det svenska järnvägsnätet. Tvärbanan
              mellan Arvidsjaur och Jörn är ett utmärkt exempel på där detta
              skulle vara möjligt. Det kan dessutom redan från början vara ett
              projekt som skulle ha kunder. Skogsnäringen i området har länge
              frågat efter en möjlighet att frakta större volymer från inland
              till kust. I dag är det så att viss areal i området inte tas ut
              eftersom frakten inte fungerar.
            </seg>
            <seg n="7646a2c2">
              Det är dessutom så att biltestverksamheten är stor i området,
              och de vill ha säkrare transporter än de vägtransporter som man
              i dag är hänvisad till. Det har varit trafikolyckor där ekipage
              med testbilar har varit inblandade, och sådana olyckor blir mycket
              dyra för de inblandade. Dessutom riskerar man att företagshemligheter
              kommer ut när nya modeller som ska testas blir föremål för oönskad
              exponering.
            </seg>
            <seg n="8be7379f">
              Fru talman! Det här är inte heller ett dyrt projekt. Inlandsbanan
              AB har beräknat vad en start skulle kosta, och det är i storleksordningen
              66 miljoner kronor. Det är visserligen en icke föraktlig summa
              pengar, men i infrastruktursammanhang är det en mycket låg kostnad.
            </seg>
            <seg n="7f6fb51d">
              Jag kan ha viss förståelse för att infrastrukturministern hänvisar
              till kommande åtgärdsplan, men eftersom vi bägge vet att Inlandsbanan
              och dess tvärbanor inte i någon större utsträckning kommer att
              finnas med i det här arbetet vore ett besked från ministern välkommet,
              inte minst från Arvidsjaurs och Arjeplogs utgångspunkt. Om man
              skulle kunna planera trafik på tvärbanan ArvidsjaurJörn skulle
              mycket kunna vinnas.
            </seg>
            <seg n="8b662c24">
              Fru talman! Om man dessutom ser det från hela järnvägssystemets
              funktion är banan viktig. Den skulle ge omledningsmöjligheter
              som är mycket värdefulla och som inte finns i dag. När nu regeringen
              har dragit ner rullgardinen för Norrbotniabanan ger detta en möjlighet
              att i händelse av en olycka eller annat stopp på Norra stambanan
              få trafiken att flyta. Stålpendlarna från Luleå och Torneå skulle
              inte fastna, utan de skulle komma fram till sina destinationer
              i Borlänge och Avesta, visserligen försenade men dock komma fram.
            </seg>
            <seg n="ca1152d5">
              Trots det svar ministern har lämnat på min interpellation skulle
              jag därför en än gång vilja fråga om det inte är dags att tänka
              om och nu ge ett glatt besked till inlandet, särskilt Arvidsjaur
              och Arjeplog, att trafiken på tvärbanan kan återupptas.
            </seg>
          </u>
          <note type="speaker" n="649f3eba">
            Anf. 57 ISAK FROM (S):
          </note>
          <u who="isak_from_c7c532" xml:id="i-bae8ed22fe861d5e-0" n="8af43ffa">
            <seg n="738df00e">
              Fru talman! Jag vill tacka infrastrukturminister Catharina Elmsäter-Svärd
              för svaret och även tacka Leif Pettersson, som har ställt en väldigt
              viktig näringspolitisk interpellation som har stor betydelse för
              mitt län Västerbotten och även för min hemkommun Norsjö.
            </seg>
            <seg n="52914ac6">
              I Bastuträsk har det etablerats en öppen godsterminal som ger
              nya förutsättningar för effektiva och miljövänliga transporter.
              Terminalen förväntas bli en betydelsefull del i regionens transportsystem
              och kommer att bidra till att mer gods överförs till järnväg.
              Detta bidrar i sin tur till minskade utsläpp av växthusgaser och
              till ökad trafiksäkerhet, då antalet tunga transporter på vägen
              minskar.
            </seg>
            <seg n="cc20b6e7">
              Projektet med godsterminalen i Bastuträsk har kommit halvvägs,
              och terminalen är nu öppen för trafik. Vår region norra Västerbotten
              och Norrbotten domineras av internationellt mycket konkurrenskraftig
              industri som baseras på malm, skog och energi. Hållbara transportlösningar
              är mycket betydelsefulla för vår basindustris konkurrenskraft
              och utvecklingsmöjligheter.
            </seg>
            <seg n="5afe9647">
              Godsterminalprojektet i Bastuträsk i Norsjö kommun har genomförts
              i tre etapper, och satsningen har kommit halvvägs. Man har elektrifierat
              anslutningen till Skelleftebanan. Man har byggt ut lastspår och
              lastyta under hela 2012, och terminalen är nu öppen för trafik.
              Den kommer att fortsätta att byggas ut under 2013.
            </seg>
            <seg n="0ce4d57a">
              Bastuträskterminalen är ett väldigt bra exempel på ett samarbete
              mellan privat och offentlig aktör som har fungerat. Projektet
              har i huvudsak finansierats av Norsjö kommun som har varit projektägare,
              men även genom EU:s mål 2, övre Norrland, region Västerbotten.
              Trafikverket har även varit involverat. Holmen Skog är involverat
              och Norsjöfrakt är involverat liksom Bröderna Wikström Skogsbilarna
              AB och Fabriken AB.
            </seg>
            <seg n="d822275d">
              Min fråga till infrastrukturministern är: När tror ministern
              att gods och virke från norra Västerbotten och A-kommunerna kan
              komma att fraktas på spåret mellan Arvidsjaur och Jörn, vidare
              till Bastuträsk och sedan ut i världen?
            </seg>
          </u>
          <note type="speaker" n="31c7b3aa">
            Anf. 58 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-24" n="28915623">
            <seg n="43daa479">
              Fru talman! Det är alltid lika spännande när vi resonerar om
              järnvägar. Leif Pettersson nämnde just Norrbotniabanan. Det är
              väl en av de mer intensiva frågeställningarna jag får: Varför
              kompletterar vi inte järnvägen längs med hela ostkusten, dessutom
              gärna med dubbelspår? Rent idealiskt vore det om vi hade det i
              dag. Men så byggde man inte järnvägen en gång i tiden. Historiskt
              byggdes Inlandsbanan just där den är därför att man då var rädd
              för ryssen och helst inte ville ha järnvägen vid kusten. Tänk,
              fru talman, så tiderna kan förändras!
            </seg>
            <seg n="08e85359">
              Trots det skulle jag säga att Inlandsbanan i sin helhet har kommit
              att bli alltmer aktuell under de senaste åren. Även om standarden
              på banan är sådan jag har åkt den ett par gånger att man kan konstatera
              att ungefär 500 000 sliprar skulle behöva bytas ut. Det är 200
              broar som det skulle behöva göras någonting åt för att få en riktigt
              bra möjlighet.
            </seg>
            <seg n="15e7f2f2">
              Nu är det inte staten i den bemärkelsen som har ansvaret just
              för Inlandsbanan, utan det sker via avtal med kommunerna längs
              sträckan. Jag tycker ändå, efter de besök jag har gjort, att det
              finns ett stort engagemang, men också väldigt många bra tankar
              om framtiden, inte minst kopplat till turistnäringen som sådan
              längs med sträckningen. Man har ju börjat köra nya typer av turisttåg
              med den förutsättning som man har, men vi har också de företag
              som ligger längs med sträckningen och som nämndes av interpellanten
              i sammanhanget. Jag har också träffat företagare från skogsnäringen.
            </seg>
            <seg n="458ce0b2">
              Då kan man fundera på det som Leif Pettersson säger till mig,
              att det var ju bra med ett svar även om det innehöll väldigt lite.
              Då tycker jag att man ändå ska vara lite mer observant, därför
              att i direktiven som vi gav till Trafikverket lyftes särskilt
              in att man skulle titta på och se till de lågtrafikerade banorna,
              särskilt Inlandsbanan. Detta har inte stått på så sätt förut.
            </seg>
            <seg n="1ec5b529">
              Rent formellt tror jag också att både Leif Pettersson och Isak
              From känner till gången för hur man plockar fram underlag och
              också gången för hur man beslutar. Då ska man också komma ihåg
              och vara medveten om att på den sträcka som interpellanten har
              tagit upp, mellan Arvidsjaur och Jörn, upphörde trafikeringen
              1990. Därför finns den heller inte med i någon plan och heller
              inte som något ansvar som Trafikverket hittills har haft.
            </seg>
            <seg n="41bcb342">
              Det är klart att vi en vintrig morgon för två år sedan, när vi
              fick ett urspårat godståg på Norra stambanan, märkte problematiken
              med att inte ha redundans eller förutsättningar att kunna göra
              omledning vid en sådan här händelse, i synnerhet när vi har väldigt
              mycket enkelspår på den ordinarie järnväg som används. Och det
              ställer till det, inte minst för våra företag.
            </seg>
            <seg n="1fec4067">
              Därför skulle jag snarare vilja ge både Leif Pettersson och Isak
              From inte svar på när godstrafiken kan börja utan snarare svara:
              Låt oss med tillförsikt se på det arbete som Trafikverket gör
              utifrån det uppdrag som de faktiskt har fått, att ta ett särskilt
              ansvar för att titta närmare på de här förutsättningarna, prata
              med regionens företrädare och med olika organisationer, särskilt
              kopplat till Inlandsbanan. Jag skulle snarare se det som ett oerhört
              positivt steg framåt än att tolka det som att ingenting har hänt.
            </seg>
          </u>
          <note type="speaker" n="03041a49">
            Anf. 59 LEIF PETTERSSON (S):
          </note>
          <u who="leif_pettersson_2323d8" xml:id="i-2807f8c6bdcfc846-1" n="a628fc21">
            <seg n="3c2049ba">
              Fru talman! Det här är lite grann som den klassiska frågeställningen
              om hönan och ägget: Vad kom först?
            </seg>
            <seg n="b0c790c2">
              Jag kan ta ett exempel som inte alls härrör från den region som
              vi pratar om utan från den här regionen. När man planerade att
              bygga tvärspårvägen mellan Årsta, Gullmarsplan och Alvik sade
              många: Det vet ni väl att det inte är någon som åker den där vägen.
              Det finns inget underlag för en sådan bana.
            </seg>
            <seg n="7dcfe37a">
              Tror sjutton det, det fanns ju ingen förbindelse där som man
              kunde åka med. Det fanns ju ingen möjlighet att trafikera.
            </seg>
            <seg n="2b870aac">
              Nu har det visat sig att tvärspårvägarna i den här regionen är
              jätteviktiga förbindelser, en jättesuccé kan man nästan kalla
              det för. Och de byggs ut hela tiden till att omfatta fler och
              fler linjer.
            </seg>
            <seg n="9cb83655">
              Det är någonting som visar att man ibland faktiskt måste orka
              lyfta blicken och titta lite längre fram. Man kan inte bara prata
              om den här fyrstegsmodellen som Trafikverket använder, att vi
              ska bygga om det vi har och någon gång i framtiden kanske vi också
              kan investera någonting. Jag uppfattar det nästan som att fyrstegsmodellen
              är ett sätt att låta bli att investera, så väldigt mycket i alla
              fall.
            </seg>
            <seg n="b928494d">
              Det är klart att det alltid är så att den infrastruktur vi har
              kommer att vara viktigare än den vi kan bygga till. Det vi bygger
              till är ju bara en liten bit jämfört med hela det stora system
              vi har. På det sättet är det så.
            </seg>
            <seg n="c0808c04">
              Det här med hönan eller ägget handlar också lite grann om tvärbanorna.
              Som ministern sade lades trafiken ned 1990. Man har också rivit
              bort lite järnväg över vägar och sådant. Ändå är det så att den
              är inspekterad och funnen i huvudsak i gott skick. Det innebär
              att det inte skulle kosta så hemskt mycket att sätta i gång den
              här banan igen 66 miljoner. I infrastruktursammanhang är ju det
              ingenting. Det kan ministern också hålla med om.
            </seg>
            <seg n="2b231480">
              Jag tror att det skulle vara ett väldigt viktigt besked, ett
              väldigt viktigt ställningstagande för inlandet och för näringslivet
              i den här regionen att säga: Vi är beredda att titta närmare på
              det här. Vi är beredda att öppna banan om det bara visar sig att
              det finns förutsättningar för det. Nu vet ju jag att förutsättningarna
              finns så på den punkten är jag i alla fall lugn. Men det är klart
              att man måste titta närmare på det innan man kan fatta ett beslut.
              Det förstår vi allihop.
            </seg>
            <seg n="f6fbd422">
              Norrbotniabanan är inte på tapeten i dag, men jag kan ändå konstatera
              att regeringen på ett ganska betydande sätt har dragit ned rullgardinen
              för hela projektet när man inte ens vill vara med så pass att
              Norrbotniabanan AB kan söka TEN-T-pengar för den lilla första
              biten upp till Dåva industriområde. På den punkten har jag nog
              inga större förhoppningar om att det ska hända någonting.
            </seg>
            <seg n="b8509b65">
              Sedan är det så också att Inlandsbanan som helhet inte är med
              i den här interpellationen. Jag tror precis som infrastrukturministern
              att Inlandsbanan kommer att få en ökad betydelse, både för turistverksamheten
              och för näringsverksamhet. Den gruva som man planerar i Jokkmokk
              tror jag måste använda Inlandsbanan, men för att den ska klara
              av det måste den rustas upp betydligt.
            </seg>
          </u>
          <note type="speaker" n="758d2050">
            Anf. 60 ISAK FROM (S):
          </note>
          <u who="isak_from_c7c532" xml:id="i-bae8ed22fe861d5e-1" n="8af43ffa">
            <seg n="6decf698">
              Fru talman! Det är klart att nya företagsetableringar i till
              exempel Arvidsjaur skulle underlättas väsentligt om det fanns
              en spårförbindelse till Arvidsjaur. Det tror jag samtliga kan
              skriva under på. Det tror jag att infrastrukturministern också
              inser.
            </seg>
            <seg n="31c8a15d">
              Vi har ett inland som i dag dräneras. Det finns jobb, men i dagsläget
              finns det till exempel inte bostäder, och kommunerna är allvarligt
              trängda. Det här måste vi som är nationella politiker ha en idé
              om hur vi ska möta. Naturligtvis är infrastruktur ett bra sätt
              att möta det här.
            </seg>
            <seg n="0c4ff462">
              Infrastrukturministern nämnde att banan lades ned 1990. Tron
              på järnvägen har varierat genom åren. Så är det, naturligtvis.
              Därför anser jag att vi har möjlighet att ändra på detta. Eftersom
              Trafikverket är en av dem som finansierar godsterminalen i Bastuträsk
              hoppas jag att man lyfter fram tvärbanan mellan Arvidsjaur och
              Jörn som en bra möjlighet att transportera virke och transportera
              tillbaka gods för industri- och biltestverksamhet, vilket Leif
              Pettersson lyfte fram.
            </seg>
            <seg n="61bae9ea">
              Fru talman! Nu är det kommunerna som står för de stora investeringarna,
              och det är kommunerna som befinner sig i framkant. Om inte Norsjö
              kommun hade tagit ansvar och startat EU-projektet med godsterminalen
              i Bastuträsk hade den inte byggts. Då hade vi haft ett ännu sämre
              läge i dag.
            </seg>
            <seg n="f54ed1ba">
              Det är glädjande att det finns kommuner som törs, orkar och vill
              trots att de är små. En signal från infrastrukturministern till
              Trafikverket är nödvändig för att få en förändring.
            </seg>
          </u>
          <note type="speaker" n="a86c67e1">
            Anf. 61 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-25" n="28915623">
            <seg n="cb6c7086">
              Fru talman! Jag håller med Isak From om att det är bra att kommunerna
              tar ansvar. De är också delägare i Inlandsbanan AB. Då bör man
              ta ansvar. Jag märker att det finns en större kraft i att ta ansvar,
              inte minst med den ledning som i dag finns på Inlandsbanan.
            </seg>
            <seg n="d29abdc0">
              Vilken mer signal till Trafikverket ska ges än den som har givits
              i direktiven till Trafikverket så sent som före årsskiftet? Där
              framgår att Trafikverket i åtgärdsplanen ska se transportslagsövergripande,
              hur hela transportsystemet hänger ihop, hur det blir robust, inte
              sårbart, se över behov av omledning och se på hela landet. Trafikverket
              ska ta sin utgångspunkt utifrån godsets behov av stråk som går
              hela vägen. Där pekas särskilt ut de lågtrafikerade banorna och
              Inlandsbanan. Jag vet inte om jag kan säga detta mer tydligt än
              så.
            </seg>
            <seg n="861c8872">
              Leif Pettersson undrar om det är hönan eller ägget. Den frågan
              är det många som funderar över. Jag vet inte om Leif Pettersson
              själv har kommit fram till svaret på den frågan.
            </seg>
            <seg n="d972413b">
              Jag blir dock lite orolig när man problematiserar det hela med
              att fyrstegsprincipen skulle vara en dålig princip. Riksrevisionen
              har ytterligare påpekat behovet av att tänka på fyrstegsprincipen.
              Jag tycker att det i grunden är riktigt.
            </seg>
            <seg n="7af76391">
              Det här handlar om att tänka om, tänka nytt eller bygga om för
              att sedan möjligtvis bygga nytt. Men man behöver inte hoppa från
              det ena eller det andra steget utan man kan komplettera. Ibland
              behöver man gå direkt på steg 4.
            </seg>
            <seg n="43d30e5b">
              Sedan hävdas det att 66 miljoner kronor inte är så mycket. Ja,
              allt är relativt, fru talman. Vi ska prata cykelleder i nästa
              interpellationsdebatt, och då kommer 66 miljoner att vara mycket
              pengar. Det är klart att allt har sin prioritering.
            </seg>
            <seg n="6fba7054">
              Det som nu sker är att vi får fråga oss vad vi ska göra med alla
              de pengar som regeringen har anslagit. Jag skulle kunna stå här
              i debatten och lätt raljera över den ambition som både Leif Pettersson
              och Isak From lyfter fram om att det borde ha varit ännu mer pengar.
              Men nu vet jag att Socialdemokraterna i sin tur inte har föreslagit
              några extra pengar för just den typen av investeringar. Jag är
              övertygad om att vad vi får se när vi får åtgärdsplaneringen tillbaka
              är att en hel del hänsyn är tagna till hur godstransporterna i
              Västerbotten och Norrbotten ska hanteras och där Inlandsbanan
              kommer att spela en betydande roll.
            </seg>
            <seg n="24fa8140">
              Man ska också ha med sig i bagaget det känner säkert både Leif
              Pettersson och Isak From till att det just nu pågår diskussioner
              om det nya avtalet som ska gälla för Inlandsbanan i sin helhet
              för den kommande perioden. Däri ligger också hur och på vilket
              sätt man ska jobba med både underhåll och utveckling av banan.
              Det avtalet är ännu inte klart. Jag är också rätt engagerad i
              Inlandsbanan, och jag känner väl till problemen.
            </seg>
          </u>
          <note type="speaker" n="87cba02d">
            Anf. 62 LEIF PETTERSSON (S):
          </note>
          <u who="leif_pettersson_2323d8" xml:id="i-24f3a6d5d04e210d-0" n="a628fc21" next="i-2f06da44f52d18cb-0">
            <seg n="ee17392c">
              Fru talman! Det gällde närmast principen om vad som kommer först,
              hönan eller ägget. Vi kan alltid fundera över hur det verkligen
              kan bli en fågel, men den flyger ju. Ja, de flesta flyger i alla
              fall. Det viktiga är att även infrastrukturprojekten faktiskt
              flyger.
            </seg>
            <seg n="a697325c">
              Fyrstegsprincipen är naturligtvis något som egentligen alltid
              har gällt, även om den nu är nedtecknad på papper och ser lite
              flådigare ut än vanligt. Det har ju alltid gällt att i första
              hand titta på behovet av underhåll och inte springa i väg och
              investera i nya, stora projekt.
            </seg>
            <seg n="9b81b396">
              Med tanke på att man ska våga tänka nytt kan en sådan princip
              vara lite hämmande. Om fyrstegsprincipen hade tillämpats strikt
              hade aldrig tvärbanan i den här regionen byggts.
            </seg>
            <seg n="c3bd6860">
              Det handlar om ungefär 10 mil järnväg. 66 miljoner för 10 mil
              järnväg är med förlov sagt även om vi ska prata cyklar senare
              lite pengar för så pass mycket järnväg. Det kan vi vara överens
              om.
            </seg>
            <seg n="10878b05">
              I Socialdemokraternas förslag till budget på infrastrukturens
              område finns inte mindre pengar än vad regeringen har anslagit
              till dessa frågor. Tvärtom har vi föreslagit 50 miljarder kronor
              mer i investeringar.
            </seg>
          </u>
          <note n="9b5ccfdc">
            (Statsrådet CATHARINA ELMSÄTER-SVÄRD (M): 46!)
          </note>
          <u who="leif_pettersson_2323d8" xml:id="i-2f06da44f52d18cb-0" n="a628fc21" prev="i-24f3a6d5d04e210d-0">
            <seg n="2952a5b6">
              Nästan 50 i alla fall.
            </seg>
          </u>
          <note type="speaker" n="93c6202e">
            Anf. 63 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-26" n="28915623">
            <seg n="f29d374c">
              Fru talman! Det var väl bra att Leif Pettersson justerade siffran
              eftersom det har sagts 46 miljarder men det är nästan 50 miljarder.
              Det är fantastiskt egentligen med tanke på att det är ett sätt
              att beskatta mycket av skogsnäringen när jag har försökt lyfta
              fram de positiva förutsättningarna. Det handlar rakt av om en
              ny lastbilsskatt. Däremot nämns inte ett ord om ArvidsjaurJörn
              eller Inlandsbanan för de pengarna om man ska vara korrekt.
            </seg>
            <seg n="25efd3a6">
              Jag måste kommentera vad Leif Pettersson sade om tvärbanorna.
              De är inte något som staten investerar pengar i, utan det är i
              allra högsta grad fråga om landstingskommunala investeringar,
              precis på samma sätt som kommunerna längs Inlandsbanan bidrog
              till utökningen av bärigheten av sträckan ArvidsjaurJokkmokk.
              Bolaget gjorde investeringen tillsammans med länsstyrelsen. Det
              går när man verkligen vill.
            </seg>
            <seg n="965930f9">
              Jag tycker ändå, fru talman, att diskussionen är nog så viktig.
              Den handlar egentligen om hur godsstråken ska fungera och hur
              de ska hänga ihop. Vi behöver se till den infrastruktur som vi
              i dag redan har och hur den kan användas på ett bättre sätt. Detta
              ligger också i uppdraget till Trafikverket.
            </seg>
            <seg n="48210436">
              Jag betonar igen att det uppdrag som har givits Trafikverket,
              som handlar om de lågtrafikerade banorna, också är ett uppdrag
              som gäller Inlandsbanan. Diskussioner pågår där också. Det är
              det närmaste jag kan säga i dag på frågan om när godstransporter
              kan ske. Jag vet att det finns intressenter, inte bara nya gruvor
              eller andra företag. LKAB, till exempel, är intresserat av att
              få i gång sina kalktransporter längs med Inlandsbanan. Det finns
              många som har ett intresse i att även Inlandsbanan i sin helhet
              eller i sina tvära delar kan göra nytta för fler.
            </seg>
          </u>
          <note n="cd091e69">
            Överläggningen var härmed avslutad.
          </note>
          <note n="71e27a3f">
            13 § Svar på interpellation 2012/13:324 om cykelturistleder
          </note>
          <note type="speaker" n="60a1443b">
            Anf. 64 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-27" n="28915623">
            <seg n="7664c2e2">
              Fru talman! Monica Green har frågat mig vad jag avser att göra
              för att behålla och utveckla de populära cykelturistlederna i
              landet, för att behålla det ideella engagemanget för cykelturistleder
              och för att fler ska kunna turista med cykel i landet.
            </seg>
            <seg n="7f3df278">
              Låt mig börja med att säga att jag helhjärtat delar frågeställarens
              uppfattning att det är viktigt att cyklandet ökar. I våra städer
              och tätorter behöver fler resor till och från arbetet ske med
              cykel, om vi ska klara av klimatomställning och trängselproblem.
              Många människor cyklar på sin fritid. En ökad cykelturism är en
              del av utvecklingen i en av våra snabbast växande näringar, besöksnäringen.
              Turismens exportvärde, mätt som det belopp utländska besökare
              spenderar när de är i Sverige, var i fjol mer än dubbelt så stort
              som värdet av den svenska personbilsexporten.
            </seg>
            <seg n="7caabbb2">
              Att fler väljer att cykla är också positivt för folkhälsan, men
              det får inte leda till att fler skadas och dör i trafiken. Trafiksäkerhet
              är en angelägen fråga för oss alla. Cyklisters risk att dödas
              i trafiken är ungefär sex gånger så hög som bilisters. Cyklister
              är den trafikantgrupp som står för flest svårt skadade. Påfallande
              många av olyckorna är singelolyckor. Även om utvecklingen verkar
              gå åt rätt håll, då antalet dödade och antalet svårt skadade sjunker,
              finns det mycket kvar att göra.
            </seg>
            <seg n="ea9aad1a">
              Det finns olika begrepp inom cykling, som cykelbana, cykelväg,
              stråk och led, som används olika av olika användare. Svenska Cykelsällskapet,
              vars verksamhet beskrivs i interpellationen, definierar en cykelturistled
              som en namngiven, turistisk cykelled med tydlig skyltning och
              karta och som följer ett lågtrafikerat vägnät. På deras hemsida
              står det: Meningen med turistledsbegreppet är att helt undvika
              hårt trafikerade bilvägar ... Trafiksäkerheten (bilfriheten) är
              central och denna går hand i hand med upplevelsen. Att ställa
              krav på trafiksäkerheten är därför högst befogat både på cykelturistleder
              och på annan cykelinfrastruktur.
            </seg>
            <seg n="4b5d7b56">
              Vad är då statens roll när det gäller cykelturistlederna? Lederna
              är både en tillväxt- och en infrastrukturfråga. Eftersom den här
              interpellationen är ställd till mig svarar jag för infrastrukturaspekten
              utan att vi för den skull får glömma bort de insatser som regeringen
              har gjort för besöksnäringen.
            </seg>
            <seg n="c925845a">
              En uppgift som staten har inom infrastrukturområdet är regelgivning.
              Regler som gäller för cyklister finns bland annat i trafikförordningen
              och vägmärkesförordningen, som regeringen beslutar om. Utöver
              de generella reglerna i trafikförordningen kan lokala trafikföreskrifter
              för trafik på gator och inom tätbebyggt område beslutas av kommunen
              och i vissa andra fall av länsstyrelsen.
            </seg>
            <seg n="7e70bb4a">
              En annan uppgift är att staten genom Trafikverket är väghållare
              för det statliga allmänna vägnätet. Många lågtrafikerade vägar
              i vårt avlånga land lämpar sig väl för cykling och kan ingå i
              cykelleder. Trafikverket kan bygga separata cykelvägar utmed högtrafikerade
              vägar. Trafikverket ger statsbidrag till enskilda vägar som också
              kan utgöra länkar i en cykelled. Staten har också, via regioners
              och länsstyrelsers beslut om användningen av medlen i länstransportplanerna,
              skapat en möjlighet att ge statsbidrag till kommuner som bygger
              cykelvägar som också kan vara delar av en längre sammanhängande
              led. Trafikverket svarar även för forskning och kunskapsuppbyggnad
              om cykling.
            </seg>
            <seg n="110fe94d">
              Men enbart statliga insatser skapar inte en levande, attraktiv
              led för cykelturismen. Här behövs en bred samverkan. Regionala
              insatser, kommunal planering och de ideella organisationernas
              arbete behövs för att åstadkomma lyckade, väl fungerande leder.
              Jag vill gärna uppmärksamma och ge de ideella organisationer som
              på olika sätt verkar för en ökad cykling ett erkännande för allt
              det gedigna arbete som medlemmarna utför. De behövs! Tillsammans
              kan vi fortsätta att utveckla cykelturismen i Sverige.
            </seg>
          </u>
          <note type="speaker" n="693c9df0">
            Anf. 65 MONICA GREEN (S):
          </note>
          <u who="monica_green_650948" xml:id="i-66084dd12bd6de81-0" n="a4c8e619">
            <seg n="9b182035">
              Fru talman! Jag tackar ministern för svaret. Anledningen till
              att jag har ställt den här interpellationen är dels att vi över
              huvud taget nu talar mer om cykling, dels att vi vill satsa mer
              på cykling i Sverige, och det är otroligt viktigt att vi gör det.
              Det är bra för folkhälsan, för miljön och för ekonomin. Med ekonomin
              menar jag både den enskildes ekonomi och samhällets ekonomi.
            </seg>
            <seg n="73ab6378">
              Sedan jag fick ansvar för cykelfrågorna inom Socialdemokraterna
              har jag blivit uppmärksammad på att det är skillnad mellan cykelorganisationer
              här i Sverige. Det vore olyckligt om det skulle vara så att man
              inte bejakar alla typer av cykelorganisationer. Det är viktigt
              att man välkomnar alla som vill vara med i arbetet med att se
              till att det blir fler som cyklar, inte färre, i Sverige.
            </seg>
            <seg n="8279e763">
              Det är fantastiskt bra att vi satsar på nya cykelvägar, att vi
              diskuterar snabbcykelvägar mellan vissa kommuner, städer och så
              vidare. Det är jättebra att vi talar om sådant och att staten
              ger bidrag till det. Men det får inte ske på bekostnad av de nuvarande
              cykellederna. Det kan faktiskt uppfattas så nu. Svenska Cykelsällskapet,
              som jag nu diskuterar, har i över 30 år med mycket begränsade
              medel, med hjälp av ideella krafter och i samverkan gjort ett
              enormt arbete genom att de har satt samman cykelleder och sett
              till att det finns 30 000 skyltar, från Karesuando i norr ned
              till Smygehuk i söder. Bland annat finns den rikstäckande Sverigeleden,
              Vindelälvsleden, Mälardalsleden, Nyälvsleden och inte minst Västra
              Götalandsleden, det område som jag själv kommer från.
            </seg>
            <seg n="0363eaae">
              Även Sverigeleden går genom mina hemtrakter, och det är mycket
              vackra vägar. Alla dessa leder går på lågtrafikerade befintliga
              vägar. I Västra Götaland, där jag brukar befinna mig, går det
              små landsvägar mellan Skara och Skövde. Jag tränar inför Vätternrundan
              och stöter då på cyklister som cyklar på Sverigeleden. När man
              cyklar genom vackra Vallehärad och via Hornborgasjön kan man bara
              konstatera att Svenska Cykelsällskapet har gjort ett enormt arbete
              med att skylta dessa vägar. De tar också fram kartor och ser till
              att människor via turistbyråer runt om i landet får tillgång till
              dessa cykelvägar.
            </seg>
            <seg n="fffdbc9a">
              Just i Vallehärad och vid Hornborgasjön kan såväl bilar som cyklister
              och tranor samsas. Lågtrafikerade vägar innebär också att det
              är blandad trafik. Kanske inte just med tranor men med cyklister
              och bilister funkar det, eftersom man är van vid att anpassa sig
              till att det finns flera typer av trafikslag.
            </seg>
            <seg n="6d0e6a5c">
              På dessa cykelleder, som har utarbetats över hela Sverige i 30
              år, har det inte skett någon olycka över huvud taget. Därför tycker
              jag att det vore olyckligt om Trafikverket nu plötsligt skulle
              dra in anslagen, som är väldigt små om man jämför med om man skulle
              bygga en väg. Då skulle man inte få många meter väg för pengarna.
              Om det nu skulle gå så långt att Trafikverket faktiskt drar in
              anslaget tappar man väldigt mycket av det fantastiska arbete som
              Svenska Cykelsällskapet har gjort under så lång tid.
            </seg>
          </u>
          <note type="speaker" n="babc21f8">
            Anf. 66 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-28" n="28915623">
            <seg n="bfa84f2e">
              Fru talman! Det är väl bra att vi kan lyfta fram den här diskussionen,
              för jag får också frågor för egen del om det som Monica Green
              berättar, som jag antar är utifrån Monica Greens kontakter med
              olika cykelorganisationer.
            </seg>
            <seg n="3fad074d">
              En fråga som jag skulle vilja ställa tillbaka är: Vad är det
              för skillnad mellan cykelorganisationer som har framkommit, och
              vem är det som gör den skillnaden på cykelorganisationer? Det
              kan vara bra för mig att veta i fortsättningen.
            </seg>
            <seg n="959b858b">
              Jag har förstått att det har pågått ett arbete, inte minst utifrån
              trafiksäkerhetsaspekten. Trafikverket har tagit på sig rollen
              att samordna ett arbete för att utreda en klassificering när det
              gäller till exempel numrering av och vägvisning på våra cykelturistleder
              och har tagit fram ett förslag med ett antal punkter. Efter att
              förslaget har varit ute på remiss har jag förstått att det finns
              en del organisationer som är kritiska till det. Det kanske kan
              vara utifrån att man tidigare inte har kategoriserat vad som ska
              vara trafiksäkerhetsaspekter. Då kan säkert frågan ha ställts
              på sin spets om det ska ställas nya krav på tidigare cykelleder.
              Under året kommer ett arbete att fortsätta i en nationell referensgrupp
              som ska titta på bedömningen av just cykelturistleder.
            </seg>
            <seg n="070950ec">
              Däremot tolkar jag det inte alls så som jag först trodde att
              jag skulle tolka det, att Monica Green, som annars brukar vara
              en stark förespråkare för just trafiksäkerhet, förespråkar att
              vi ska minska trafiksäkerheten. Här kanske det mer handlar om
              att hitta en bra kombination, inte minst på de lågtrafikerade
              vägarna.
            </seg>
            <seg n="e9511c74">
              Sedan har jag en annan fråga som bara handlar om kunskapsinhämtning.
              Monica Green pratade om något anslag som Trafikverket möjligtvis
              skulle dra in. Vad skulle det vara för någonting?
            </seg>
          </u>
          <note type="speaker" n="228cfe86">
            Anf. 67 MONICA GREEN (S):
          </note>
          <u who="monica_green_650948" xml:id="i-66084dd12bd6de81-1" n="a4c8e619">
            <seg n="c7213989">
              Fru talman! Ja, det är skillnad på cykelorganisationerna, tyvärr.
              Det är klart att de gör olika arbeten. En del är lobbyorganisationer
              och får kanske pengar från cykelindustrin och så vidare, och en
              del jobbar helt på ideell basis. Man kan vara olika på det sättet
              också.
            </seg>
            <seg n="f0ab5404">
              Men skillnaden kan också vara att man från Trafikverkets sida
              ger anslag till den ena och inte till den andra. Det kan vara
              en skillnad.
            </seg>
            <seg n="257d5c68">
              När det gäller klassificeringen och nya krav är det viktigt utifrån
              mitt perspektiv i alla fall att man inte drar ett streck över
              alla de fantastiska cykelleder som redan finns och där det redan
              nu finns uppsatta skyltar. Svenska Cykelsällskapet har utarbetat
              de här skyltarna under en lång tid, och man har gjort det tillsammans
              med kommuner, landsting och Vägverket och numera Trafikverket.
            </seg>
            <seg n="e1e1f347">
              Samverkan har alltså skett när det gäller befintliga lågtrafikerade
              vägar och de skyltar som är uppsatta.
            </seg>
            <seg n="cd917516">
              Låt oss säga att det nu skulle bli en ny klassificering och man
              plötsligt skulle säga: Nu får vi inte blanda trafik över huvud
              taget i Sverige.
            </seg>
            <seg n="9aa4a8ee">
              Det skulle vara att hårdra, tycker jag. Nu hoppas jag på att
              det inte går så långt, för jag tycker till och med att man som
              bilist ska kunna klara att hejda sig. Vi måste vänja oss vid det.
              Även i städerna har vi pratat om det. Även i städer måste man
              klara av att ha både bilister och cyklister. Det handlar om att
              man anpassar sig till dem som finns i en blandad trafik.
            </seg>
            <seg n="0d205309">
              Jag tycker att det är viktigt när det gäller trafiksäkerheten
              att man inte säger: Nu får vi inte blanda trafik över huvud taget.
              För då skulle vi förbjuda cykling i stora delar av Sverige ja,
              i nästan hela Sverige. Och det kan inte vara möjligt, för vi verkar
              ju för att det ska vara fler som cyklar, inte färre.
            </seg>
            <seg n="dec92d51">
              Däremot kan jag hålla med Catharina Elmsäter-Svärd när det gäller
              två-plus-ett-vägar, för det tycker jag är olyckligt. Det är rent
              av livsfarligt att cykla på en två-plus-ett-väg, men det är tillåtet
              att göra det. Jag har själv cyklat på E20, bland annat, bara för
              att se hur farligt det är. När en vägren har tagits bort och man
              gör bilväg där i stället blir det väldigt smalt för cyklisterna.
            </seg>
            <seg n="937485a2">
              Jag vill ha krav där det har varit cykelväg tidigare. Om man
              tar det i anspråk och gör en två-plus-ett-väg vill jag att det
              ska vara krav på att man gör ytterligare en cykelväg. Så tycker
              jag att det skulle vara.
            </seg>
            <seg n="f3e53bd6">
              Men nu pratar vi faktiskt om cykelturistlederna, som sträcker
              sig över hela Sverige och som finns i ett fantastiskt nät över
              hela Sverige. Vi kan locka både svenska och utländska turister
              att uppleva Sverige på två hjul och se fantastiskt fina omgivningar.
            </seg>
            <seg n="1bde64e2">
              Låt oss säga att vi plötsligt ska ha en ny klassificering och
              ta bort de gamla skyltarna och göra nya, som någon annan professionell
              ska sätta upp. Då ser jag att det här blir mycket dyrare än att
              använda det som redan finns och att använda sig av de ideella
              krafter som finns.
            </seg>
            <seg n="913f21e7">
              Det blir ju mycket större utväxling när man ger pengar till en
              ideell organisation som med samverkan och med organisationer runt
              omkring kan se till att det blir fantastiskt fina cykelleder.
              Det har de bevisat. Jag tycker att det vore mycket olyckligt om
              det nu, till exempel, skulle tas bort.
            </seg>
          </u>
          <note type="speaker" n="6ab72733">
            Anf. 68 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-29" n="28915623">
            <seg n="7d404c1c">
              Fru talman! När det gäller cykel tycker jag ändå att vi åtminstone
              har haft ambitionen och vi har fortsatt att ha den att verkligen
              lyfta in cykeln som ett transportslag som vi kommer att behöva
              mer av, av olika skäl, som jag nämnde i mitt svar.
            </seg>
            <seg n="650ad86e">
              Regeringen gav Trafikverket ett uppdrag 2010 att ta fram en cykelstrategi
              och en handlingsplan för en ökad och säker cykling. Det gäller
              generellt, inte minst i våra städer och i våra tätorter där vi
              vet att vi kanske behöver separera trafiken mycket mer. Men vi
              kanske också snart behöver börja separera olika cyklister från
              varandra, utifrån att vi har en tendens att cykla olika fort.
            </seg>
            <seg n="4ab4e2e6">
              Sedan var det frågeställningen om man ska koppla det till de
              här cykelturistlederna. Nej, jag tror inte att vi ska hamna i
              en sådan situation att det heter som grundtes att man inte får
              blanda trafik i Sverige. Där finns fortfarande det som jag nästan
              brukar kalla huvudpunkten för den som inte minst kör bil, att
              man ska iaktta den varsamhet som omständigheterna kräver. Det
              handlar om hänsyn till andra fordonstrafikanter och inte minst
              cyklister. Det handlar om hur man iakttar varsamhet när det gäller
              avstånd och inte minst hastighet och när man passerar varandra.
            </seg>
            <seg n="0aa605ba">
              När det gäller den dialog som vi för tillsammans med Trafikverket
              kan jag säga att vi, när man gör olika förslag, också brukar vilja
              efterfråga någon form av konsekvensanalys.
            </seg>
            <seg n="4bd98de3">
              Ska det göras större förändringar jämfört med hur det tidigare
              har varit och skulle det nu vara så att skyltar ska bytas ut vi
              har haft ungefär samma diskussion när det gäller alla hastighetsskyltar
              utifrån hastighetspaketet för bilar bör det till någon form av
              konsekvensbeskrivning.
            </seg>
            <seg n="91595c77">
              Är det tillräckligt bra för att man ska nå det syfte som man
              har tänkt sig? Eller är det värt pengarna att ens en gång tänka
              på det sättet? Det är nog så viktigt att ta med det också.
            </seg>
            <seg n="91a5d755">
              Jag hoppas snarare att de samtal som ska ske under 2013 i den
              nationella referensgruppen ytterligare ska leda fram till på vilket
              sätt man kan lösa frågan just för turistcykellederna. Där finns
              det än så länge inte ett färdigt förslag, utan det är någonting
              som ska bedömas och jobbas fram under tiden.
            </seg>
            <seg n="6e3dfffc">
              Jag delar den uppfattning som Monica Green har. Vi behöver på
              många sätt jobba med och se hur vi kan få fler att vilja cykla
              och fler att kunna cykla. Det är egentligen lika viktigt, oavsett
              om man är i stor stad, tät stad, landsbygd eller glesbygd. Det
              är nog en viktig kombination, att kunna ha med det perspektivet.
            </seg>
          </u>
          <note type="speaker" n="b0fda3cc">
            Anf. 69 MONICA GREEN (S):
          </note>
          <u who="monica_green_650948" xml:id="i-66084dd12bd6de81-2" n="a4c8e619">
            <seg n="21efe015">
              Fru talman! Jag vill återkomma till vilket stort arbete det är
              som bedrivs i ideell regi och hur viktigt det faktiskt är att
              vi bejakar det, inte minst för samhällsekonomins skull.
            </seg>
            <seg n="143246ab">
              Det handlar om att vi utnyttjar de krafter som redan finns och
              de som vill jobba med de här frågorna och som brinner för att
              få utveckla ett bra cykelnät och visa upp det för andra. De gör
              cykelledskartor. De ser till att turistbyråer får de här kartorna.
              De gör tidningar om cykellederna. De ser till att man underhåller
              skyltarna och tar bort buskar som växer över skyltarna. De planerar
              och gör omdragningar om man bygger om vägar och så vidare så att
              det hela tiden finns ett lågtrafikerat nät.
            </seg>
            <seg n="0deea8a1">
              Det ideella arbetet är fantastiskt och borde uppmuntras mycket
              mer, egentligen. Med mycket små medel, i stort sett vad man kan
              bygga 20 meter väg för, kan de underhålla alla de här cykelturistlederna
              i hela Sverige, vilket är fantastiskt.
            </seg>
            <seg n="f34c317a">
              De behöver uppmuntran. De behöver kanske till och med höjda anslag
              nu hotas de med att få indragna anslag. De behöver också lyftas
              upp för att man ska visa vilket bra arbete de har gjort.
            </seg>
            <seg n="ea67730b">
              Catharina Elmsäter-Svärd behöver titta på de här cykelturistlederna
              och kanske cykla på en av turistlederna för att se hur fantastiskt
              bra de är gjorda. På det sättet kan hon visa på att de som arbetar
              ideellt även fortsättningsvis behöver stöd. Det behöver kanske
              till och med höjas ytterligare i framtiden. De ska inte bli hotade
              genom att man säger: Ert arbete kanske inte ens behövs.
            </seg>
            <seg n="7973d205">
              Det är klart att vi ska bejaka det.
            </seg>
            <seg n="e3b2c7e1">
              Catharina Elmsäter-Svärd cyklade en bit av Vätternrundan förra
              året. Då kanske hon också kan cykla en bit av Sverigeleden för
              att se hur fantastisk den är.
            </seg>
          </u>
          <note type="speaker" n="f5ec95b6">
            Anf. 70 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-30" n="28915623">
            <seg n="b3bd845f">
              Fru talman! Ja, om det är någonting av den enklare sorten som
              jag kan göra är det återigen, precis som jag sade inledningsvis,
              att faktiskt ge ett stort erkännande till nästan alla som jobbar
              ideellt, oavsett vilken typ av verksamhet det är men inte minst
              när det gäller cykeldelen. Och det är ju mycket av drivet och
              kraften som ligger i det ideella som också kan få saker och ting
              att ändras.
            </seg>
            <seg n="dcbd9c85">
              Olika typer av organisationer, även cykelorganisationer, har
              möjligheter att från Trafikverket söka pengar, anslag, när det
              gäller projekt kopplade till trafiksäkerhet. Då görs naturligtvis
              en bedömning av varje ansökan.
            </seg>
            <seg n="658a2db1">
              Man ska heller inte glömma den möjlighet som finns i kommunerna
              och i län och regioner kopplad till länsplanerna. Där finns i
              dag, upplever jag, en allt större vilja och ambition att göra
              mer just vad gäller cykel. Allt behöver i det här sammanhanget
              inte komma från det statliga.
            </seg>
            <seg n="50212c0f">
              Det är bra att dialogen pågår och fortsätter att pågå under 2013,
              inte minst vad gäller turistcykellederna så att de finner formerna
              och kan fungera utifrån framkomlighet och säkerhet. Det ska även
              göras någon form av konsekvensanalys av det som man tänkt sig.
            </seg>
            <seg n="0a1d3779">
              Fru talman! En del tycker att jag är ute och cyklar nästan jämt.
              Jag försöker välja mina tillfällen. Fyra mil av Vätternrundan
              var tillräckligt för mig den gången. Jag vet att Monica Green
              är betydligt mer flitig på sådant. Däremot var jag med på Öland
              och tog det första spadtaget för en viktig cykelled där. Det är
              ett sätt att visa att en cykelled, precis som andra leder, är
              viktig för att få oss friskare och hälsosammare så att vi klarar
              många andra utmaningar samtidigt som vi har det lite trevligt.
            </seg>
          </u>
          <note n="cd091e69">
            Överläggningen var härmed avslutad.
          </note>
          <note n="281b93d5">
            14 § Svar på interpellation 2012/13:326 om tillgång till resandestatistik
          </note>
          <note type="speaker" n="53cbe00d">
            Anf. 71 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-31" n="28915623">
            <seg n="d2468e7c">
              Fru talman! Lars Eriksson har frågat mig vad jag avser att göra
              för att resandestatistik över antalet personer som reser med tåg
              ska bli tillgänglig för de regionala kollektivtrafikmyndigheterna
              och därigenom även för kommunerna.
            </seg>
            <seg n="72981068">
              Jag håller med Lars Eriksson om att resandestatistik kan vara
              ett väsentligt faktaunderlag vid olika typer av politiska beslut.
              Lars Eriksson tar i sin interpellation upp ett av dessa tillfällen,
              nämligen när de regionala kollektivtrafikmyndigheterna ska fatta
              beslut om ingripande med offentliga medel på kollektivtrafikmarknaden.
              Andra användningsområden för uppgifter om resandeflöden kan vara
              vid beslut om investeringar i transportinfrastrukturen och vid
              den marknadsövervakning som Transportstyrelsen har till uppgift
              att utföra på järnvägsområdet.
            </seg>
            <seg n="abbcf90e">
              Tågoperatörer ska regelbundet lämna uppgifter till den statliga
              myndigheten Trafikanalys om bland annat hur stort resandet är
              med deras tåg. Det uttrycks i personkilometer, det vill säga antalet
              resor multiplicerat med genomsnittlig reslängd i kilometer. Denna
              uppgiftslämning är obligatorisk eftersom uppgifterna används till
              att producera officiell statistik. När uppgifter samlas in för
              officiell statistik behandlas de enligt sekretesslagen, vilket
              innebär att uppgifter på operatörsnivå endast kan lämnas ut för
              annan officiell statistik eller forskning. Av den anledningen
              är det inte, med hjälp av den offentliga statistiken, möjligt
              att studera resandet linje för linje eller på länsnivå.
            </seg>
            <seg n="0d4f4d43">
              En ny möjlighet till uppgiftsinhämtande följer av lagen om kollektivtrafik.
              Transportstyrelsen har, enligt denna lag och dess förordning,
              möjlighet att meddela föreskrifter om skyldigheter för kollektivtrafikföretagen
              att lämna uppgifter om sin trafik. Även Trafikanalys håller, inom
              ramen för sitt utvärderingsarbete av de politiska besluten avseende
              marknadsöppning för persontrafik på järnväg och införandet av
              en kollektivtrafiklag, på att analysera möjligheten att ta fram
              bättre resandestatistik.
            </seg>
            <seg n="565742bb">
              Jag anser att det är bra att berörda statliga myndigheter analyserar
              behovet av att få bättre statistik över resandet med kommersiell
              tågtrafik. Myndigheterna behöver dock väga nyttan med statistiken
              mot den ökade administrativa kostnad som kan komma att belasta
              kollektivtrafikföretagen. Vidare måste sekretessaspekten beaktas.
            </seg>
            <seg n="8205f866">
              Dessutom anser jag att det är viktigt att de regionala kollektivtrafikmyndigheterna
              föregår med gott exempel och publicerar uppgifter av god kvalitet
              om den offentligt organiserade kollektivtrafiken. De regionala
              kollektivtrafikmyndigheterna är behöriga myndigheter enligt EU:s
              kollektivtrafikförordning, och de är därmed ålagda att varje år
              publicera en rapport som bland annat ska möjliggöra kontroll och
              utvärdering av kollektivtrafiknätets effektivitet, kvalitet och
              finansiering. Det är, enligt min uppfattning, väsentligt att dessa
              rapporter håller en hög kvalitet och att alla Sveriges behöriga
              kollektivtrafikmyndigheter kommer överens om en gemensam utformning
              av rapporterna.
            </seg>
          </u>
          <note type="speaker" n="02853970">
            Anf. 72 LARS ERIKSSON (S):
          </note>
          <u who="lars_eriksson_76ba1f" xml:id="i-79d884cf0107f611-0" n="f025dcc2">
            <seg n="1f98b5da">
              Fru talman! Jag vill börja med att tacka statsrådet för svaret.
              Jag tycker att det är bra att statsrådet tycks dela min uppfattning
              om behovet av bra resandestatistik. Däremot har jag lite svårt
              att följa statsrådets resonemang om hur efterfrågad statistik
              ska komma kommuner och kollektivtrafikmyndigheter till del.
            </seg>
            <seg n="049e9980">
              Till sommaren är det två år sedan regeringen fick sin vilja igenom
              och det beslutades att det skulle inrättas kollektivtrafikmyndigheter
              i hela landet. Dessa myndigheter har till uppgift att ta fram
              trafikförsörjningsprogram och besluta om trafikplikt inom respektive
              län och region.
            </seg>
            <seg n="4129b57f">
              I mitt hemlän, Västmanland, har kollektivtrafikmyndigheten sedan
              den bildades brottats med frågan hur många som egentligen reser
              med tågen i Västmanlands län. Hur många går på och av tågen i
              Arboga, Köping, Kungsör, Västerås och Sala? Svaret är att det
              vet man inte riktigt. Men tågoperatören, i det här fallet SJ,
              vet. Det är den dominerande aktören. Men när kollektivtrafikmyndigheten
              ber SJ dela med sig av den statistiken svarar tågoperatören att
              det är en affärshemlighet och därför lämnas den inte ut.
            </seg>
            <seg n="94522feb">
              När min hemstad Västerås genomför en av stadens största investeringar
              med ett nytt resecentrum som ska ersätta den gamla tågstationen
              funderar staden på att dimensionera rätt efter anslutande kollektivtrafik,
              anslutande parkeringsplatser för bil och cykel samt kombinera
              resecentrum med annan affärsverksamhet. I all denna planeringsverksamhet
              vill Västerås stad gärna ha statistik över hur många som går på
              och av tågen och när de går på och av tågen. Från tågoperatören
              är beskedet att det är en affärshemlighet och därför lämnas den
              inte ut.
            </seg>
            <seg n="4472ee02">
              För att skaffa sig en bild har kollektivtrafikmyndigheten bett
              att få genomföra ombordräkning på tågen av antalet resande. Det
              har tågoperatören inte gått med på. För att ändå få en grov bild
              har man fått placera ut personal på tågperrongerna, och de har
              försökt göra en grov överslagsräkning. Den beräkningen utgör sedan
              underlag för investeringar och kollektivtrafikbeslut i myndigheten.
            </seg>
            <seg n="bdc91e29">
              Statsrådet svarar mig att statsrådet tycks dela min uppfattning
              om behovet av bra resandestatistik. Men vad statsrådet konkret
              avser att göra är svårt att läsa ut. Vad är statsrådets svar till
              kommuner som Västerås stad eller kollektivtrafikmyndigheter som
              den i Västmanland? De efterfrågar statistik som av affärshemlighetsskäl
              inte kan delges dem. Vad är egentligen rimligheten i detta?
            </seg>
            <seg n="a8340476">
              En kommun eller myndighet som strävar efter att få fler att välja
              kollektivt resande och vill kunna utveckla sin kollektivtrafik
              möts av den dominerande tågoperatören som är ett helstatligt bolag
              med styrelse utsedd av regeringen och direktiv från regeringen.
              Vilka initiativ tänker statsrådet ta för att statistik som efterfrågas
              ska bli tillgänglig? Det är ju inte precis fråga om kärnfysik,
              utan det gäller statistik som finns hos operatörerna och lätt
              kan tas fram, men de väljer att inte göra det av affärshemlighetsskäl.
            </seg>
            <seg n="45bbb338">
              Det hela blir mycket märkligt. Vi har offentliga myndigheter
              runt om i landet, vi har det offentliga i form av kommunerna och
              vi har staten som äger den stora tågoperatören. Det går tydligen
              inte att få fram information dem emellan, vilket jag tycker känns
              orimligt och inte helt värdigt.
            </seg>
          </u>
          <note type="speaker" n="c27fc53a">
            Anf. 73 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-32" n="28915623">
            <seg n="d1ae1c28">
              Fru talman! Allt fler funderar, likt Lars Eriksson, framför allt
              om man har en regional koppling till kollektivtrafikmyndigheterna,
              på hur man ska kunna ta del av statistiken. Därför är det viktigt
              att man verkligen har bra samråd med olika operatörer och tillsammans
              försöker komma fram till hur man ska lösa trafikfrågan. Om man
              har en bra dimensionering för en station med exempelvis parkeringsplatser
              kan det underlätta för den som är tågoperatör så att hela resan
              ska fungera så bra som möjligt för den enskilde, vilket ju är
              utgångspunkten.
            </seg>
            <seg n="e6b91900">
              Däremot tror jag nog att man ska ha en viss respekt för vad man
              själv gör. Enligt uppgifter som jag har tagit del av finns det
              än så länge ingen regional kollektivtrafikmyndighet som redovisar
              sina uppgifter om vilken trafik som de har tecknat avtal om, fast
              detta har pågått under flera år. En annan sak kan vara vad man
              tar med sig själv om man har öppna redovisningar för att få andra,
              framför allt de kommersiella, att också vilja redovisa. Detta
              måste naturligtvis gå hand i hand.
            </seg>
            <seg n="7020c51b">
              Mina myndigheter Trafikanalys och Transportstyrelsen har av mig
              fått i uppdrag att från olika synvinklar studera hur marknaden
              för persontrafik fungerar. Skulle det vara så att myndigheterna
              anser att det finns behov av bättre resandestatistik ingår det
              i deras uppdrag att lägga fram förslag för regeringen, men några
              sådana uppgifter har jag inte tagit del av.
            </seg>
          </u>
          <note type="speaker" n="bc71ea0c">
            Anf. 74 LARS ERIKSSON (S):
          </note>
          <u who="lars_eriksson_76ba1f" xml:id="i-79d884cf0107f611-1" n="f025dcc2">
            <seg n="4db21a4d">
              Fru talman! Statsrådet pekar i sitt svar på att tågoperatörer
              regelbundet ska lämna uppgifter till den statliga myndigheten
              Trafikanalys om hur stort resandet är med deras tåg. Men den typ
              av uppgifter som kommuner och myndigheter är intresserade av begär
              man inte in. Med hänvisning till sekretesslagstiftningen säger
              statsrådet att det inte är möjligt att studera resandet linje
              för linje eller ens på länsnivå.
            </seg>
            <seg n="2b4a072c">
              I det här fallet tycker jag nästan att statsrådet framstår som
              en systemkramare, vilket är olyckligt. Jag tror inte att statsrådet
              är det innerst inne. Jag ber statsrådet att försöka hitta en väg
              ur denna situation. Det är inte rimligt att det är på det här
              viset. Jag vet att många tågoperatörer är intresserade av att
              delge denna statistik, men ingen gör något så länge den dominerande
              aktören, SJ, inte tar första steget. Statsrådet eller regeringskollegan
              Peter Norman borde kunna ta initiativ för att ge detta en annan
              utveckling, så att denna typ av statistik från tågoperatörer blir
              tillgänglig. Ytterst är detta en fråga om styrning från regeringens
              sida.
            </seg>
            <seg n="d994ad56">
              Statsrådet hänvisar i sitt svar till att ett utvärderingsarbete
              pågår hos Trafikanalys om möjligheten att ta fram bättre resandestatistik.
              Men det handlar om utbud baserat på tidtabellsdata respektive
              punktlighet och inställda tåg. Det är en helt annan typ av statistik
              än den som jag efterfrågar. Jag har kontrollerat detta med Trafikanalys,
              och det finns inget uppdrag hos dem att ta fram den typ av statistik
              som jag efterfrågar här och som kommunerna också letar efter.
            </seg>
            <seg n="0c1f16ad">
              Trafikanalys skriver i ett remissyttrande på den statliga utredningen
              om statistik att statistiksekretessen bidrar till barriärer som
              motverkar de resultat som är politiskt önskvärda samt pekar på
              att man i vissa andra länder ser något annorlunda på detta och
              låter aktörer få mer information genom statistiken. I radioprogrammet
              Kaliber pekades det nyligen på England som ett land där man får
              ut mer statistik än vad som är möjligt i Sverige. I programmet
              framhöll man också att forskning numera får avbrytas så länge
              statistiken hemlighålls. Detta är inte rimligt.
            </seg>
            <seg n="618612ea">
              Men det finns ett annat sätt. När jag fördjupat mig i den här
              frågan har jag förstått att andra trafikslag har en mer öppen
              statistikredovisning. Jag kan ta sjötransporter via Sveriges Hamnar
              som ett exempel. De berättar om en mer öppen redovisning. De säger
              att statistiken är den mest efterfrågade informationen på deras
              hemsida. De har en attityd om öppenhet som de menar gynnar dem
              själva. Hos Sveriges Hamnar kan man få en bild av hur resandet
              ser ut. Ringer man till rederierna kan man få en direkt uppfattning
              om hur många som reser på de olika linjerna och när detta sker.
              Men det går inte hos tågoperatörerna.
            </seg>
            <seg n="e9ffbb46">
              Sveriges Hamnar omfattas också av sekretessen. Men de har valt
              att själva lyfta sekretessen. Det skulle tågoperatörerna också
              kunna om de ville eller om regeringen ville.
            </seg>
            <seg n="92d0c3d4">
              Statsrådet skriver i sitt svar till mig att det är viktigt att
              de regionala kollektivtrafikmyndigheterna föregår med gott exempel
              och publicerar uppgifter om den offentligt organiserade kollektivtrafiken.
              Om statsrådet kan ha den uppfattningen om kollektivtrafikmyndigheterna
              kan hon väl ha den uppfattningen även om tågoperatörer som SJ?
            </seg>
            <seg n="82f73002">
              Frågan kvarstår. Vilka initiativ tänker statsrådet ta för att
              statistik som efterfrågas från kommunerna och myndigheterna ska
              bli tillgänglig?
            </seg>
          </u>
          <note type="speaker" n="957290cf">
            Anf. 75 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-33" n="28915623">
            <seg n="049f506b">
              Fru talman! Statistik kan vara bra, men ibland är den inte bra.
              Oftast är den dock bra, i synnerhet om man kan använda den på
              olika sätt. Min mycket tydliga uppfattning är att om vi kan få
              mer av öppna data och tillgänglighet kan vi också göra väldigt
              många andra vinster på det. Vi har till exempel statistik över
              tidtabeller som ska lämnas in till Samtrafiken för att resenärer
              ska kunna hitta en resa enklare och snart också kunna köpa biljetter
              sömlöst.
            </seg>
            <seg n="37f0ca80">
              Men det här är också viktigt för forskningen. Lars Eriksson nämnde
              att forskningsprojekt fått avbrytas för att det inte funnits statistik
              som kunnat redovisas öppet. Nu var väl det inte riktigt orsaken.
              Däremot kan jag kanske glädja Lars Eriksson med att Trafikverket
              tillsammans med olika högskolor och andra nu har startat ett tioårigt
              forskningssamarbete för att kunna lyfta upp statistikanvändaren
              på ett bättre sätt, förhoppningsvis också resenärerna.
            </seg>
            <seg n="264c762d">
              För att inhämta kunskap vill jag ställa ett par frågor till Lars
              Eriksson, eftersom jag utgår från att han känner Västmanland väldigt
              väl. SJ som bolag kör kommersiell trafik och mycket av fjärrtrafiken,
              men jag antar att det här handlar om den upphandlade trafiken.
              Hur ser avtalssituationen ut i den upphandlade trafiken? På vilket
              sätt kan den regionala kollektivtrafikmyndigheten följa upp de
              avtal som man har tecknat? Däri borde det ligga bland annat resandestatistik,
              skulle jag kunna anta, för att man ska veta att man fått det som
              man betalar för.
            </seg>
            <seg n="2474a135">
              Jag följer naturligtvis frågorna om hur marknadsöppningen sker
              och hur de nya regionala kollektivtrafikmyndigheterna kan leva
              upp till sin roll. Det handlar delvis om vad man gör själv och
              hur man som kollektivtrafikmyndighet jobbar i samråd med branschen.
              Men det anges också av interpellanten att många operatörer är
              villiga att delge informationen under förutsättning att den största
              gör det. Det är klart att någon måste börja, men om det finns
              en sådan vilja kan man börja där viljan finns.
            </seg>
            <seg n="b0757265">
              Jag tror att vi kommer att komma längre framåt. Statistik kommer
              att behöva finnas tillgänglig i mycket större utsträckning. De
              myndigheter som följer hur marknadsöppningen ser ut har också
              fått i uppdrag att återkomma till regeringen med förslag på åtgärder
              om det är så att man saknar möjligheter att ytterligare leva upp
              till exempelvis den nya kollektivtrafiklagen.
            </seg>
          </u>
          <note type="speaker" n="e7505b59">
            Anf. 76 LARS ERIKSSON (S):
          </note>
          <u who="lars_eriksson_76ba1f" xml:id="i-79d884cf0107f611-2" n="f025dcc2">
            <seg n="885d4d2f">
              Fru talman! Jag undrar hur jag ska tolka statsrådet och om hon
              tänker ta några initiativ för att kommuner och myndigheter ska
              få del av denna statistik. Är statsrådet nöjd med de initiativ
              som hon och regeringen tagit? I statsrådets sista inlägg skulle
              jag behöva ett klarläggande.
            </seg>
            <seg n="b1bb506b">
              Kommuner och kollektivtrafikmyndigheter efterfrågar resandestatistik
              från tågoperatörer för att bättre kunna klara av sina samhällsuppdrag.
              Det svar som de hittills fått är att detta är affärshemligheter
              och att det råder en sekretesslagstiftning som förhindrar dem
              att få tillgång till den statistiken. Tågoperatörerna kan lösa
              detta frivilligt, eller så kan regeringen göra en insats.
            </seg>
            <seg n="781028e1">
              Bollen ligger nu hos statsrådet och regeringen. Är ni nöjda med
              situationen eller inte? Eftersom statsrådet delar min uppfattning
              om behovet av bra resandestatistik borde det följas upp med åtgärder,
              så att kommuner och kollektivtrafikmyndigheter får del av uppgifterna.
              Om tågoperatörerna hade varit smidigare hade de kanske velat dela
              med sig av sin statistik till kommuner och kollektivtrafikmyndigheter,
              men då inte detta sker blir ändå detta i slutändan en fråga till
              regeringen. Om man själv har ansvaret för den största operatören
              på området är det väl där man ska börja, om viljan finns i regeringen
              att göra någonting åt detta. Det tycker jag verkar vara ett väldigt
              enkelt första steg.
            </seg>
            <seg n="9a9de8a1">
              Det är lite konstigt att säga som regeringen, att man hoppas
              att de andra, som man inte äger, ska ta första steget i stället
              för att det bolag som man faktiskt har kontroll över kan börja.
              Ni tillsätter ju styrelse och ger direktiv. Jag förstår inte att
              det kan vara så svårt.
            </seg>
            <seg n="4e1e964f">
              Frågan kvarstår: Ser inte statsrådet det orimliga i detta? Vad
              tänker statsrådet göra åt problemet?
            </seg>
          </u>
          <note type="speaker" n="cae43128">
            Anf. 77 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-72c793b0a71ca117-34" n="28915623">
            <seg n="b0deb530">
              Fru talman! Jag uppfattade det nog snarare som att det var Lars
              Eriksson som uttryckte att det var de andra tågoperatörerna som
              var villiga att göra det. Det var inte jag som i första hand önskade
              att de skulle göra det.
            </seg>
            <seg n="acaa272a">
              Det är däremot lite spännande med interpellationsdebatten och
              frågeställningen. Det är egentligen första gången jag får frågan
              till mig på det här sättet. Hittills har jag inte fått, såvitt
              jag vet, frågan från någon regional kollektivtrafikmyndighet med
              den önskan på det sättet.
            </seg>
            <seg n="35ec621f">
              Vi har annars ganska mycket samtal i olika sammanhang. Men den
              här frågan har aldrig ställts just utifrån detta perspektiv, framförts
              eller ens en gång framförts som en önskan att kunna göra.
            </seg>
            <seg n="600821c1">
              Den utgångspunkt jag har är utifrån det uppdrag som har givits
              till Transportstyrelsen och till Trafikanalys att följa frågan.
              Där ingår också uppdraget att se om man behöver jobba med statistiken
              på något annat sätt, men däremot inte kopplat på det sätt som
              interpellanten har gjort.
            </seg>
            <seg n="f4d6c82e">
              Fru talman! Det är möjligt att om det är ett stort problem för
              de regionala kollektivtrafikmyndigheterna kanske de hör av sig
              nu om inte annat.
            </seg>
          </u>
          <note n="cd091e69">
            Överläggningen var härmed avslutad.
          </note>
          <note n="27dce6d3">
            15 § Bordläggning och beslut om förlängd motionstid
          </note>
          <note n="5726d1a4">
            Anmäldes och bordlades
          </note>
          <note n="1430e16a">
            Kammaren biföll talmannens förslag att motionstiden för prop.
            2012/13:77 skulle förlängas till onsdagen den 10 april .
          </note>
          <note n="030c88fc">
            16 § Anmälan om interpellationer
          </note>
          <note n="f96642e7">
            Anmäldes att följande interpellationer framställts
          </note>
          <note n="353f2036">
            den 15 mars
          </note>
          <note n="85618a14">
            Ali Esbati
          </note>
          <note n="85618a14">
            Ali Esbati
          </note>
          <note n="eef9bc00">
            Amineh Kakabaveh
          </note>
          <note n="e6cdc8e0">
            den 19 mars
          </note>
          <note n="c021444a">
            Jens Holm
          </note>
          <note n="9f3d51a9">
            Börje Vestlund
          </note>
          <note n="3b4efab0">
            Interpellationerna redovisas i bilaga som fogats till riksdagens
            snabbprotokoll tisdagen den 26 mars.
          </note>
          <note n="001d8507">
            17 § Anmälan om frågor för skriftliga svar
          </note>
          <note n="7b7a93ee">
            Anmäldes att följande frågor för skriftliga svar framställts
          </note>
          <note n="353f2036">
            den 15 mars
          </note>
          <note n="f129ed55">
            Gustav Fridolin
          </note>
          <note n="c909b1cb">
            Agneta Luttropp
          </note>
          <note n="0c83fe54">
            Roger Haddad
          </note>
          <note n="4ca1587a">
            Agneta Gille
          </note>
          <note n="0474577a">
            Olle Thorell
          </note>
          <note n="a9d17cef">
            Phia Andersson
          </note>
          <note n="4af5d5cf">
            Lennart Axelsson
          </note>
          <note n="0474577a">
            Olle Thorell
          </note>
          <note n="3ecb7dc1">
            Leif Jakobsson
          </note>
          <note n="3ecb7dc1">
            Leif Jakobsson
          </note>
          <note n="cb79b1c4">
            Hans Olsson
          </note>
          <note n="3ecb7dc1">
            Leif Jakobsson
          </note>
          <note n="e6cdc8e0">
            den 19 mars
          </note>
          <note n="e1a66cb9">
            Lars Mejern Larsson
          </note>
          <note n="c021444a">
            Jens Holm
          </note>
          <note n="08afc5f1">
            Frågorna 2012/13:395402 redovisas i bilaga som fogats till riksdagens
            snabbprotokoll tisdagen den 19 mars.
          </note>
          <note n="07005b16">
            Övriga frågor redovisas i bilaga om fogats till riksdagens snabbprotokoll
            tisdagen den 26 mars.
          </note>
          <note n="dc1c50af">
            18 § Anmälan om skriftliga svar på frågor
          </note>
          <note n="1470601e">
            Anmäldes att skriftliga svar på följande frågor inkommit
          </note>
          <note n="e6cdc8e0">
            den 19 mars
          </note>
          <note n="2936a426">
            Lena Olsson
          </note>
          <note n="cb79b1c4">
            Hans Olsson
          </note>
          <note n="097e6c16">
            Eva Sonidsson
          </note>
          <note n="5c076bc3">
            Billy Gustafsson
          </note>
          <note n="a9d17cef">
            Phia Andersson
          </note>
          <note n="09064a79">
            Svaren redovisas i bilaga som fogats till riksdagens snabbprotokoll
            tisdagen den 26 mars.
          </note>
          <note n="0fd186c6">
            19 § Kammaren åtskildes kl. 16.02.
          </note>
          <note n="80ec5c11">
            Förhandlingarna leddes av förste vice talmannen.
          </note>
          <note n="31e26a46">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
