<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--59</head>
          <docDate when="2012-01-29">2012-01-29</docDate>
        </div>
      </front>
      <body>
        <div>
          <note n="a1f39842">
            ﻿
          </note>
          <note n="3db1c8ad">
            Riksdagens snabbprotokoll
          </note>
          <note n="7eb67e0d">
            2012/13:59
          </note>
          <note type="date" n="2ee378b3">
            Tisdagen den 29 januari
          </note>
          <note n="70a40aaf">
            Kl. 13:00 - 20:06
          </note>
          <note n="ed48f673">
            1 § Aktuell debatt: Klimatförändringens omfattning och effekter
          </note>
          <note type="speaker" n="db467c0d">
            Anf. 1 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-5a149f21e71851fc-0" n="7b816cb9">
            <seg n="c3e90f0f">
              Fru talman! Klimatförändringen är, för att citera statsministerns
              första regeringsförklaring i denna kammare, en ödesfråga för Sverige
              och för världen. Jag önskar att jag kunde säga att läget ljusnat
              sedan dess, att den samlade globala klimatrörelsen lett fram till
              förändring hos världens politiker. Men tyvärr är det precis tvärtom.
            </seg>
            <seg n="6f77f8e7">
              Under det senaste året har varningsklockornas signaler övergått
              i ett öronbedövande dån. FN:s vetenskapliga panel, Världsbanken,
              Internationella energiorganet, Europeiska miljöbyrån, våra egna
              miljömyndigheter alla bekräftar de detta. Utsläppen ökar, och
              jorden rusar på mot en global uppvärmning med ödesdigra konsekvenser
              under vår livstid. Världsbanken talar om risk för fyra grader
              så tidigt som 2060. Fyra grader, vad innebär det? Jo, det innebär
              torka, översvämningar, orkaner, naturkatastrofer, extrem hetta,
              svält, krig, konflikter och miljontals människor som drivs på
              flykt. Det är det som denna debatt måste handla om.
            </seg>
            <seg n="1d3dd469">
              Ändå får man leta för att hitta klimatfrågan i Alliansens senaste
              regeringsförklaring. Fredrik Reinfeldt pratade mer om skatterna
              än om klimatet.
            </seg>
            <seg n="205204e1">
              Vi kan möta klimathotet. Vi har kunskapen och tekniken. Det som
              saknas i dag är den politiska viljan. Med den takt som regeringen
              håller i klimatarbetet kommer vi inte att nå EU:s klimatmål för
              2050 i tid. Faktum är att vi kommer att nå det först framåt år
              2200, 150 år för sent.
            </seg>
            <seg n="ed12507d">
              Vi gör inte ens det som vi har lovat i de internationella förhandlingarna.
              Vi använder tricks och det regeringen själv kallar bokföringsmetoder.
              Möjligen lurar det någon, men det lurar inte klimatet. Därför
              har vi i Miljöpartiet föreslagit ett nytt politiskt ramverk för
              att skapa ordning och reda i den svenska klimatpolitiken, ett
              samlat klimatpolitiskt ramverk med politiskt och vetenskapligt
              förankrade utsläppstak. Jag skulle i den här debatten vilja veta
              hur övriga partier ställer sig till ett sådant ramverk.
            </seg>
          </u>
          <note type="speaker" n="edce9dd1">
            Anf. 2 Miljöminister LENA EK (C):
          </note>
          <u who="unknown" xml:id="i-e55f72819effde93-0" n="4328b9ba">
            <seg n="47e05ab6">
              Fru talman! Ärade åhörare! Ärade ledamöter! Jag är glad över
              att få vara här i dag. Jag skulle vilja tacka Miljöpartiet för
              initiativet att hålla en särskild debatt om klimatförändringarna
              och därmed om klimatpolitiken.
            </seg>
            <seg n="785ea981">
              Det är ingen hemlighet att klimatdebatten har förts lite grann
              i skymundan de senaste åren. Det finns de som menar att det beror
              på finansoron och politiska kriser runt om i världen. Men som
              miljöminister och miljöengagerad Europaparlamentariker i sju år
              innan dess ser jag också andra skäl, nämligen att samhället klimatanpassas
              runt omkring oss i stadig riktning. Energisystemen görs resurssnålare,
              byggsektorn förgrönas och både livsmedel och bilar produceras
              med helt andra miljökrav i dag än för bara tio år sedan. Klimatfrågan
              har blivit en del av vår vardag. Jag tror att det är oerhört viktigt
              att vi får in klimatfrågan i varje politikområde för att kunna
              göra den samhällsomställning som är nödvändig.
            </seg>
            <seg n="c2e7a324">
              Just det här är Sverige ett av världens bästa exempel på. Sedan
              tre år tillbaka har vi en nationell lagstiftning på plats i syfte
              att sänka våra utsläpp med 40 procent till år 2020. Vi ska ha
              en fossiloberoende fordonsflotta 2030, och hela landet ska vara
              klimatneutralt 2050. Vi bedriver stora delar av vår energiproduktion
              utan att släppa ut koldioxid. Vi miljöanpassar fordonsparken i
              snabb takt och har en industri som är i den absoluta framkanten
              i användningen av miljöteknik, vilket vi hörde på nyheterna så
              sent som i går. Allt detta har givit oss nya jobb och sker med
              bibehållen tillväxt och med ordning i statens finanser.
            </seg>
            <seg n="4b7a3024">
              Men behovet av politiska överenskommelser om utsläppsminskningar
              är ändå mer akut i dag än tidigare. Det visade inte minst Världsbankens
              och Internationella energiorganets, IEA:s, rapporter från början
              av december. Dessa ringar in vilken desperat situation världen
              står inför när det gäller klimatförändringarna. Det är mer nödvändigt
              än någonsin att samla människor, gräsrötter, för att bilda opinion
              och sprida kunskap om klimatarbetet: varför vi måste ställa om,
              varför vi måste sänka utsläppen, varför vi måste bereda oss på
              genomgripande samhällsförändringar och hur vi ska kunna göra detta
              och samtidigt bibehålla jobb och konkurrenskraft.
            </seg>
            <seg n="62bc20a5">
              Fru talman! Regeringens uppfattning i det internationella klimatarbetet
              är att vi vill se ett globalt avtal på plats så snart det går.
              Men därmed måste vi också vara krassa i vår bedömning av hur samtalen
              förflyter. Klimatmötet i Doha i december blev inget lyft för att
              stoppa den globala uppvärmningen. Även om beslut fattas om en
              andra åtagandeperiod för Kyotoprotokollet kvarstår det faktum
              att 85 procent av planetens utsläpp ännu inte omfattas av några
              bindande avtal om minskningar.
            </seg>
            <seg n="5a6cb1f9">
              Hur bidrar Sverige bäst för att få andra länder att skärpa ambitionerna,
              och vad måste förbättras för att världen snabbare ska nå en vändpunkt
              i klimatförändringarna? Jag hoppas att de här aspekterna ska lyftas
              fram i dagens debatt och att vi också får höra lite mer från oppositionen
              om synen på Sveriges roll internationellt.
            </seg>
            <seg n="c63a3147">
              Jag noterar att Miljöpartiet, som förtjänstfullt tagit initiativ
              till dagens riksdagsdebatt, har många ambitiösa klimatförslag.
              Men de lägger närmast ingen vikt vid Sveriges roll som förhandlingspartner
              internationellt. Den enda fungerande globala mekanism som finns
              för klimatsatsningar i fattiga länder, nämligen CDM-projekt, Clean
              Development Mechanism, vill man att Sverige ska sluta använda,
              trots att systemet nu levererar bättre och bättre och i långt
              fler länder, och dessutom mer och mer i de fattigaste länderna,
              som behöver detta mest. När det gäller outnyttjade utsläppsrätter
              i FN-systemet, så kallade AAU:er, vill Miljöpartiet och Vänsterpartiet
              att Sverige ska låsa fast sig vid en ensidig makulering och syna
              alla sina kort på en gång.
            </seg>
            <seg n="c81a7607">
              Jag tycker att Sverige ska vara förhandlingsbenäget och spelbart
              för att kunna använda sin traditionella medlande och mäklande
              roll i internationella förhandlingar. Regeringens ambition är
              att det här ska ske med bevarad miljöintegritet, men att vi ändå
              ska kunna finnas på planen och inte på läktaren.
            </seg>
            <seg n="17613415">
              I dag bidrog regeringen till en överenskommelse där rätterna
              behålls men görs värdelösa genom att köparländer lovar varandra
              att inte köpa. Vi fick dessutom en lösning på plats som ska förhindra
              att liknande överdrivna överskott byggs upp i framtiden. Det är
              en taktisk seger för klimatet som ger resultat i verkligheten
              och som är ett resultat av att vi har kunnat vara spelbara i förhandlingarna.
            </seg>
            <seg n="7313c438">
              Självklart är det vårt ansvar att arbeta också på hemmaplan för
              att minska vår klimatpåverkan. Men från regeringens sida är vi
              mycket tydliga med att vi inte hjälper utvecklingsländerna genom
              att själva ta på oss tagelskjorta och duscha kallt. Sverige måste
              agera som ett konstruktivt land som ger och tar i samtal och bidrar
              till att andra gör detsamma. Vi måste också, med tanke på hållbarhetsarbete
              och fattigdomsbekämpning, visa att det här går hand i hand och
              att det går att göra samtidigt som ekonomin utvecklas och människor
              får det bättre.
            </seg>
          </u>
          <note type="speaker" n="30de16fd">
            Anf. 3 MATILDA ERNKRANS (S):
          </note>
          <u who="matilda_ernkrans_117869" xml:id="i-d262032ac86d11e0-0" n="ddfb07bd">
            <seg n="a14bf601">
              Fru talman! Klimatförändring, koldioxidutsläpp, växthusgaser
              och global uppvärmning allt det här och lite till var min tolvåriga
              sons läxa i förra veckan.
            </seg>
            <seg n="f2c5ae10">
              Vad jag minns lärde inte skolan mig de sakerna när jag var tolv
              år. I dag lär man ut det. Jag vet inte om jag ska vara ledsen
              eller glad, glad för att skolan i dag ger min son viktig kunskap
              som jag inte fick, ledsen över att det måste ske.
            </seg>
            <seg n="b560c515">
              Insikten finns att om inte vi nu gör vår hemläxa och minskar
              vår klimatpåverkan kommer han och de i hans generation påtagligt
              att behöva hantera vårt misslyckande. Klimatförändringarna är
              vår tids ödesfråga. Ska nästa generation kunna ha det lika bra
              som vi eller bättre krävs omställning, mer av samarbete och mer
              av gemensamt ansvar i Sverige och i världen.
            </seg>
            <seg n="0b787ab7">
              Fru talman! I Sverige råder en politisk oklarhet och uppgivenhet
              i klimatfrågan hos den nuvarande regeringen. Det gäller tricksandet
              med klimatmålen och utsläppsredovisningen och bristen på långsiktiga
              signaler. Allt detta gör att Sverige tappar fart i den så viktiga
              klimatförändringen. Eller för att tala klarspråk: Regeringen har
              misslyckats med klimatet på samma sätt som den har misslyckats
              med jobben.
            </seg>
            <seg n="0200c95a">
              Det behövs en långsiktig plan för svensk klimatpolitik, ett klimatvägval
              i massarbetslöshetens Sverige som samtidigt skapar förutsättningar
              för nya jobb och en omställning ända fram till slutmålet då vi
              i princip inte längre har några klimatpåverkande utsläpp.
            </seg>
            <seg n="17c1e686">
              Jag vill vara mycket tydlig med Socialdemokraternas besked: Omställningen
              ska fortgå. Det är nämligen inte politiken för att stoppa klimatförändringarna
              som hotar vårt sätt att leva. Det är avsaknaden av politik. Det
              vetenskapliga läget är robust och budskapet kraftfullt. Temperaturen
              kan stiga fyra till fem grader om vi inte nu gör vår hemläxa och
              minskar vår klimatpåverkan.
            </seg>
            <seg n="7fd4bb5a">
              Enligt källor som Nasa, Världsbanken och FN:s klimatpanel IPCC
              innebär temperaturförändringar redan på två grader mycket stora
              påfrestningar. Det handlar om minskad matproduktion, översvämningar
              och katastrofer i ovädrens spår. Stora flyktingströmmar är att
              vänta. En värld med temperaturförändringar på fyra till fem grader
              är en värld där mänsklig existens som vi känner den är hotad.
            </seg>
            <seg n="6c5f5d72">
              Vi vet detta, så vad gör vi? Fredrik Reinfeldt, Sveriges statsminister
              och moderatledare, deltog aktivt i det nu väl kända misslyckade
              klimattoppmötet 2009 i Köpenhamn. När han lämnade det mötet sade
              han: Det är så här världen ser ut. Det är en inställning som bara
              kan kallas uppgiven, defensiv och pessimistisk. Klimatförändringarna
              är vår tids ödesfråga, och den svenska regeringen gav upp.
            </seg>
            <seg n="3aa13f35">
              Fru talman! Vi socialdemokrater har en annan inställning. Vi
              tror på vår förmåga, vi ser människors kraft och vi kan förändring.
              Det är vad vi i samarbete med andra gjorde när vi tog Sverige
              från Fattigsverige till välfärdsland. Nu är det dags att ta Sverige
              från oljeberoende till klimatbra.
            </seg>
            <seg n="7e549c11">
              Vi föreslår nu vårt nästa klimatvägval. Det är klimatpolitiska
              regler, en plan och ett ramverk. Det är en lösning med inspiration
              från Storbritannien, där det har varit mycket framgångsrikt. Det
              är klimatpolitiska regler för varje regering att följa och utsläppsmål
              för tidsperioder och varje sektor. Det är någonting för regeringen
              att följa, ungefär på samma sätt som man gör i budgetpolitiken.
            </seg>
            <seg n="413a5eae">
              Planen innebär också investeringar i järnväg, förnybar energi,
              fler miljöbilar och energieffektivisering. Vi socialdemokrater
              ger besked och långsiktiga signaler för Sverige. Det handlar om
              hur Sverige i samverkan kan bygga framtidsinvesteringar utifrån
              dessa långsiktiga besked. Ja, Gustav Fridolin och Miljöpartiet,
              vi ser gärna klimatpolitiska regler i en framtid.
            </seg>
            <seg n="6be280e1">
              Sverige ska vara ett föredöme i klimatpolitiken. Gör vi det rätt
              kan också den gröna omställningen skapa många nya jobb. En framsynt
              klimatomställning byggd på långsiktiga besked, investeringar,
              forskning och utveckling kan ge Sverige nya jobb och exportinkomster.
              Vi kan klara både klimatet och jobben och med det också välfärden
              och skolan. Det hänger ihop i en hållbar utveckling.
            </seg>
            <seg n="168156b4">
              Hur blir det, miljöminister Lena Ek? Kommer det några nya besked
              i debatten som på allvar löser klimathotet och ökar Sveriges konkurrenskraft?
              Kan du ge något hopp till den generation barn som nu sitter i
              skolbänken och lär sig vad klimatförändringar innebär? Eller är
              det i dag ni kommer att erkänna ert klimatmisslyckande, på samma
              sätt som ni har misslyckats med jobben?
            </seg>
          </u>
          <note type="speaker" n="5ca1a5a0">
            Anf. 4 JOHAN HULTBERG (M):
          </note>
          <u who="johan_hultberg_88b600" xml:id="i-e23686492273c517-0" n="dc4f9d4d">
            <seg n="d94e10a2">
              Fru talman! Låt mig inledningsvis även jag tacka Miljöpartiet
              för att ha tagit initiativ till debatten. Den kommer förhoppningsvis
              att vara både klargörande och konstruktiv.
            </seg>
            <seg n="246c63f1">
              Fru talman! Sedan 70-talet har världens befolkning ökat med tre
              miljarder människor. Samtidigt har vi haft en fantastisk ekonomisk
              utveckling och en globalisering som har knutit länder och människor
              närmare varandra. Den har spridit teknik och idéer och har lyft
              miljontals människor upp ur fattigdom.
            </seg>
            <seg n="c79a78f2">
              Fortfarande lever dock över en miljard människor i absolut fattigdom.
              Det understryker vikten av att fortsatt skapa en stark ekonomisk
              tillväxt. Även i rika, välmående länder, såsom i Sverige, behöver
              vi och vill vi ha en fortsatt tillväxt. Vi behöver det för att
              skapa fler jobb och större resurser för att kunna göra viktiga
              framtidsinvesteringar och för att kunna möta de många och svåra
              miljöutmaningar vi står inför.
            </seg>
            <seg n="33868002">
              En sak är dock klar. Vår tillväxt globalt kan inte fortsatt bygga
              på en ständigt ökad användning av fossil energi och leda till
              ständigt ökade utsläpp. Därför är det nödvändigt att skapa en
              stark tillväxt. Men det ska vara en tillväxt som samtidigt minskar
              den negativa effekten på miljön och klimatet. Det är särskilt
              viktigt eftersom världens befolkning beräknas öka med ytterligare
              två miljarder fram till 2050.
            </seg>
            <seg n="facfd9e3">
              Fru talman! Sveriges utsläpp av koldioxid är ungefär hälften
              av genomsnittet inom OECD. Vi är ett av de länder som har de absolut
              lägsta utsläppen i relation till vår bnp. Det har vi trots vår
              stora och energikrävande industriproduktion.
            </seg>
            <seg n="6a7ba52f">
              Detta duger inte, basunerar gärna oppositionen ut. Om det är
              vi överens. Vi i Sverige måste fortsatt minska våra utsläpp. Därför
              för Alliansen världens kanske mest ambitiösa miljö- och klimatpolitik.
              Den är kopplad till tydliga utsläppsmål och konkreta åtgärder
              som ska ta oss närmare visionen om ett samhälle utan nettoutsläpp.
            </seg>
            <seg n="4e150085">
              Samtidigt är det viktigt att komma ihåg att det bara är på marginalen
              som Sveriges utsläppsminskningar påverkar den globala uppvärmningen.
              Jag ser nu att oppositionens företrädare lyfter lite på ögonbrynen.
              Men lugn, det är inte ett argument för att ingenting göra.
            </seg>
            <seg n="1eacb1e8">
              Det är ett argument för varför ett fördjupat internationellt
              samarbete krävs. Det är ett argument för föregångslandet Sverige.
              Jag tror nämligen att vårt största bidrag till lösningen på klimatutmaningen
              är att visa omvärlden att det går att skapa en tillväxt som är
              mer hållbar.
            </seg>
            <seg n="e42cdcc8">
              Det faktum att Sverige har lyckats med konststycket att ha en
              stark ekonomisk tillväxt samtidigt som vi minskat våra utsläpp
              kan inspirera till handling i fler länder. Genom vårt agerande
              på hemmaplan kan vi påverka på bortaplan.
            </seg>
            <seg n="72e15f00">
              Fru talman! Sveriges bnp har vuxit med över 50 procent sedan
              1990 samtidigt som våra utsläpp har sjunkit med 16 procent. Det
              är bra, men det räcker inte. Vi behöver fortsatt minska våra utsläpp
              och skapa ett mer hållbart samhälle. Om det är vi över parti-
              och blockgränser överens. Vad vi inte är överens om är dock hur.
            </seg>
            <seg n="ea6e1136">
              Som moderat är det dock självklart att söka svar i vetenskapen.
              Man kan till exempel gå till nationalekonomin, som är den disciplin
              som studerar hur vi bäst kan hushålla med samhällets knappa resurser.
            </seg>
            <seg n="dc113009">
              Om man söker vägledning i nationalekonomin utkristalliserar sig
              tre fundamentala beståndsdelar i en effektiv klimatpolitik:
            </seg>
            <seg n="b928d4e9">
              Dessa tre beståndsdelar är grunden i Alliansens klimatpolitik.
              Klimatutmaningen är gränslös och kräver därför internationella
              lösningar. Genom i första hand samarbete inom EU kan vi samordna
              politiken, påskynda teknikutvecklingen och ge Sverige en starkare
              röst globalt. Genom klimatåtgärder inom ramen för det som kallas
              för flexibla mekanismer kan vi genomföra kostnadseffektiva utsläppsminskningar
              i andra länder och samtidigt bidra till att sprida teknik och
              skapa en mer hållbar tillväxt i andra länder.
            </seg>
            <seg n="2fb5bd12">
              Fru talman! Genom koldioxidskatt och handel med utsläppsrätter
              har vi satt ett pris på utsläpp. Det måste kosta att smutsa ned.
              Dessa styrmedel är träffsäkra, teknikneutrala och effektiva. Sverige
              driver på för att fler länder ska införa koldioxidskatt och för
              att EU:s system för handel med utsläppsrätter ska omfatta fler
              sektorer och på sikt kunna kopplas ihop med andra länders system,
              till exempel det nu framväxande australiska. Så sätts ett pris
              på utsläpp samtidigt som en sund internationell konkurrens upprätthålls.
            </seg>
            <seg n="585b6f3d">
              En hållbar tillväxt kräver forskning och nya innovationer. Sverige
              är ett av de länder som satsar absolut mest på forskning i relation
              till vår folkmängd och till vår bnp. Tack vare en ansvarsfull
              ekonomisk politik som har haft jobbskapandet i fokus har Alliansen
              kunnat satsa ytterligare pengar och resurser för forskning. Exempelvis
              satsar alliansregeringen i år 1,3 miljarder på energiforskning.
              Genom att utveckla och introducera ny teknik ställer vi om vårt
              samhälle samtidigt som vi värnar svensk konkurrenskraft och skapar
              förutsättningar för nya jobb att växa fram hand i hand med minskande
              utsläpp.
            </seg>
          </u>
          <note type="speaker" n="3f4ed9d3">
            Anf. 5 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-47a3a6f310305a6a-0" n="7b816cb9" next="i-41af821691239e93-0">
            <seg n="b7d6aeeb">
              Fru talman! Klimatkrisen är unik. Vår generations politiker kommer
              att bedömas och dömas utifrån hur vi möter eller inte möter denna
              kris. Våra och våra barns möjligheter att leva ett gott liv avgörs
              av vad vi gör nu.
            </seg>
            <seg n="c9c6fad1">
              Men kriser är inte unika. Vi har mött dem förr, och en del borde
              vi ha lärt oss. 1990-talets politiker hade en svår ekonomisk kris
              att hantera. Det var tufft. Konsekvenserna var stora. Men Sverige
              som nation kom ut på andra sidan starkare än när vi gick in i
              krisen. Det finanspolitiska ramverket blev en garant för att ingen
              skulle kunna plocka kortsiktiga poäng på bekostnad av den långsiktiga
              ekonomiska stabiliteten.
            </seg>
            <seg n="f7161391">
              Den politiska oenigheten bestod. Vi har fortfarande olika idéer
              om vilken politik som bygger Sverige starkt, men inom ramar som
              vi tillsammans har satt upp. Inga löften kan utfästas utan finansiering,
              och inga skuldcheckar får skrivas ut på framtiden. Klimatkrisen
              är större, allvarligare och svårare än 1990-talets bank- och finanskris.
              Konsekvenserna av en misslyckad hantering är större. Men vi har
              ändå att lära.
            </seg>
            <seg n="f7040b8e">
              Såväl ekonomin som ekologin är komplexa system. Precis som vi
              inte med absolut säkerhet kan beräkna effekten av ett enskilt
              budgetanslag kan vi inte med absolut säkerhet veta vad som händer
              i atmosfären vid en viss mängd utsläpp.
            </seg>
            <seg n="5c1c7039">
              Men vi har tillgång till vetenskap som ger oss god grund att
              anta vad som kommer att hända om inget görs och insikt om vad
              som behöver göras nu. Det finns ett tak för hur mycket utsläpp
              klimatet tål. Om vi fortsätter som nu kommer världen inom 25 år
              att ha släppt ut allt det som vi kan släppa ut under hela seklet.
              Det blir till ett slags koldioxidbudget, och vi överskrider den.
            </seg>
            <seg n="05844dee">
              Sverige har släppt ut allt det som rimligen kan vara vår del
              redan om 16 år. Det finns alltså en mycket enkel förklaring till
              att världen rusar på mot en global uppvärmning: Vi behandlar klimatet
              på samma sätt som vi behandlade statsfinanserna före 1990-talet.
            </seg>
            <seg n="8e7fcba1">
              Fru talman! Det finns något djupt felaktigt i ett ekonomiskt
              system där det som är långsiktigt katastrofalt som att plocka
              upp den sista oljan under Arktis är kortsiktigt ekonomiskt lönsamt.
            </seg>
            <seg n="9e4b23da">
              År 2006 lät den brittiska regeringen publicera Sir Nicholas Sterns
              rapport om klimatförändringarnas ekonomiska konsekvenser. Slutsatsen
              blev att det är oändligt mycket billigare att möta klimathotet
              och i tid begränsa utsläppen än att hantera ett kollapsat klimat.
              Den enda utveckling som är ekonomiskt möjlig på längre sikt är
              en utveckling som går hand i hand med en kraftfull klimatpolitik.
            </seg>
            <seg n="77e39836">
              Vi ser redan nu hur jobb växer fram i de länder som väljer att
              storsatsa på till exempel förnybar energi. De investeringar som
              krävs för att uppnå Danmarks ambitiösa klimatmål beräknas ge 77
              000 nya jobb fram till 2020. I Tyskland arbetar redan i dag fler
              med förnybar energi än med att bygga bilar. Men Sverige halkar
              efter. I 25 av 27 EU-länder går utbyggnaden av förnybar energi
              snabbare än här. Alliansen tycks stå handfallen samtidigt som
              behoven av att bygga klimatsmarta städer, rusta upp miljonprogrammens
              bostäder och lägga järnvägsräls är skriande. Det saknas inte förslag
              för en politik för klimat och nya jobb. Redan för fem år sedan
              presenterade den parlamentariska Klimatberedningen sitt förslag
              till ny svensk klimatpolitik. Där fanns goda förslag om kraftfulla
              investeringar i kollektivtrafik, om att framställa våra egna bilbränslen
              på landsbygden och om att ställa om långväga transporter från
              lastbil till järnväg.
            </seg>
            <seg n="81fe0be7">
              Nu har fem år gått. Endast två av Klimatberedningens tio skarpa
              förslag har genomförts. Jag har sällan hört miljöministern argumentera
              emot något av de andra åtta förslagen, men de har skrotats när
              de har nått Finansdepartementet. Resultatet är att Sverige inte
              kommer att uppnå EU:s klimatmål förrän 150 år senare än vad vi
              har lovat.
            </seg>
            <seg n="1802c10d">
              När miljöminister Lena Ek nyligen presenterade regeringens nya
              klimatplan Färdplan 2050 dök flera av förslagen från Klimatberedningen
              upp igen. Fem år har gått, och nu kan förslagen gå i repris. Frågan
              man ställer sig är: Kommer de att genomföras den här gången? Jag
              skulle gärna vilja ha ett besked från Johan Hultberg. Står Moderaterna
              bakom ambitionerna i Färdplan 2050, eller kommer de att hamna
              i Anders Borgs papperskorg en gång till?
            </seg>
            <seg n="8f76b0f0">
              Klimatpolitiken ses som ett intresse vid sidan av den ekonomiska
              politiken ett särintresse att hålla kort. Den behandlas helt utan
              det ansvar och den disciplin som krävs. Om vi ska möta klimatkrisen
              måste vi, på samma sätt som våra företrädare på 90-talet klarade
              av att göra, sitta ned och komma överens tillsammans om ett ordentligt
              fungerande ramverk. Precis som ett budgettak var nödvändigt för
              att möta den ekonomiska krisen då är ett utsläppstak nödvändigt
              för att möta klimatkrisen nu.
            </seg>
            <seg n="776f131c">
              Det handlar i grunden om samma gemensamma löfte som det finanspolitiska
              regelverket vilar på. Ingen regering ska kunna inteckna sina förslag
              genom att skriva ut skuldcheckar på framtiden. Detta är den slutsats
              som den brittiska regeringen har dragit efter Sternrapporten.
              Det är det system som nu införs i Storbritannien och Mexiko och
              som diskuteras i Danmark och Finland. Det är det ansvar som frågan
              förtjänar. Det är ett ansvar där inte nya förslag läggs fram för
              att sedan hamna i papperskorgen och föras fram en gång till fem
              år senare, utan där vi tillsammans tar ansvar inom de gränser
              som ekosystemet sätter.
            </seg>
            <seg n="5447ecfa">
              Jag väntar fortfarande på besked från Alliansens partier: Vill
              man se ett klimatpolitiskt ramverk i Sverige på det sätt som det
              nu införs i Storbritannien och diskuteras i våra nordiska grannländer?
            </seg>
          </u>
          <note n="8ccb600b">
            Anf. 6 ANITA BRODÉN (FP):
          </note>
          <u who="gustav_fridolin_58edbf" xml:id="i-41af821691239e93-0" n="7b816cb9" prev="i-47a3a6f310305a6a-0">
            <seg n="39c6f3ba">
              Fru talman! Jag vill börja med att tacka Miljöpartiet, som har
              initierat debatten.
            </seg>
            <seg n="5d323909">
              Det står fullständigt klart att klimatförändringarna innebär
              ett verkligt hot mot livet på jorden. Därför är denna debatt så
              viktig. Även till synes måttliga temperaturökningar kan leda till
              dramatiska förändringar av människans livsbetingelser och ställa
              mänskligheten inför mycket svåra utmaningar.
            </seg>
            <seg n="4b0a64f3">
              Den rapport som Världsbanken presenterade före jul gav bilden
              av en allt annat än måttlig temperaturökning en bild som med stor
              sannolikhet kan komma att bekräftas av den kommande IPCC-rapporten.
              Vi talar nu inte om en framtid som är farlig för mänskligheten,
              utan om en framtid som kan bli katastrofal för mänskligheten.
            </seg>
            <seg n="1094a0dd">
              Folkpartiets utgångspunkt är att kunskap förpliktar. Vi har ett
              ansvar för vad vi lämnar efter oss till kommande generationer,
              och vi har också ett globalt ansvar. Ett varmare klimat slår hårdare
              mot många fattigare länder, som själva inte kan lastas för dessa
              utsläpp.
            </seg>
            <seg n="4b18d834">
              Trots klimatfrågans globala karaktär återstår förstås mycket
              att göra både inom EU och nationellt. Mycket har gjorts, men mer
              behöver göras, och det brådskar.
            </seg>
            <seg n="28da5f5c">
              Vi står inför enorma utmaningar som kräver helt nya lösningar.
              En utmaning är att rusta samhället för klimateffekterna. Redan
              nu mister 300 000 människor livet årligen på grund av detta. Vi
              står också inför hotet att naturens egen förmåga att lösa viktiga
              uppgifter sätts ur spel. Det är en av anledningarna till att Folkpartiet
              kämpat så hårt för att artprojektet ska fortleva och utvecklas.
              Vår slutsats är att vi hittills inte har gjort tillräckligt.
            </seg>
            <seg n="6e16f24f">
              Förhandlingarna om ett globalt klimatavtal har hittills inte
              gett de konkreta resultat som vi hade hoppats på och som är nödvändiga.
              Vår strävan att komma överens måste fortsätta. Det krävs ett globalt
              klimatavtal, det krävs ambitiösare globala utsläppsmål och det
              krävs också ett skärpt EU-mål på 30 procent till 2020 och ett
              nytt, skarpare energieffektiviseringsmål. Sverige har inte gett
              upp. Sverige driver på.
            </seg>
            <seg n="e985db87">
              Vid klimatförhandlingarna i Cancún beslutades, med Sverige som
              pådrivande aktör, att skärpa tvågradersmålet om den samlade forskningen
              pekade på nödvändigheten. De forskningsresultat som nu är vid
              handen pekar tydligt i denna riktning, varför vi anser det nödvändigt
              att också på denna punkt anta en ambitiösare målsättning. Vi bör
              inrikta oss på att höjningen av jordens medeltemperatur inte bör
              överstiga en och en halv grad. I ljuset av Världsbankens rapport,
              som pekar på fyra graders medeltemperaturförhöjning, inser var
              och en att utmaningarna kommer att bli oerhört stora.
            </seg>
            <seg n="bc6f1869">
              Ur klimatsynpunkt kan därför kärnkraften vara en brygga över
              till det fossilfria samhället. Att dessutom kunna exportera el
              med låg CO2-belastning gynnar klimatet också ur ett globalt perspektiv.
              Allianspartiernas överenskommelse om att gamla kärnkraftsreaktorer
              på sikt ska kunna ersättas med nya samtidigt som den förnybara
              energisektorn utvecklas rejält är viktig för att Sverige ska kunna
              ha en näst intill koldioxidfri elproduktion, för att vi ska kunna
              bistå andra länder med näst intill koldioxidfri el och för att
              vi ska kunna öka möjligheten att klara ett tuffare klimatmål.
              Ur klimatsynpunkt är nämligen kol och olja det riktigt stora hotet.
              Att samtidigt lämna både det fossila samhället och kärnkraftssamhället
              ser jag inte som möjligt även om jag inte är någon kärnkraftskramare.
            </seg>
            <seg n="aca9b148">
              På sikt ser däremot jag självfallet solenergipotentialen och
              smarta nät som möjliggör transporter. Det är något som vi parlamentariker
              i det internationella Climate Parliament också arbetar intensivt
              för.
            </seg>
            <seg n="f3fb05a6">
              Fru talman! Med detta som bakgrund vill jag nu i slutet av detta
              anförande och i de kommande anförandena koncentrera mig på Folkpartiets
              utgångspunkt och vårt bidrag till en hållbar framtid genom alliansregeringen.
            </seg>
            <seg n="7e8edff4">
              Vår grundprincip är att förorenaren ska betala. Det är klimatpolitikens
              ledstjärna. Vi anser också att samarbetet inom EU är en omistlig
              del i klimatpolitiken. Det europeiska systemet med utsläppsrätter
              är ett viktigt och nödvändigt instrument för att minska utsläppen
              av koldioxid. Det är positivt att systemet utvecklats och utvidgats
              så att också flyg och sjöfart omfattas. Vi delar också uppfattningen
              att rättigheterna inte ska vara gratis utan auktioneras ut.
            </seg>
          </u>
          <note type="speaker" n="1ad4301b">
            Anf. 7 JOSEF FRANSSON (SD):
          </note>
          <u who="josef_fransson_b32cdd" xml:id="i-3f44bd69110df8d4-0" n="24c22030">
            <seg n="d6c85655">
              Fru talman! Jag ska börja med att förmedla en glädjande nyhet.
              Bara under de senaste dagarna och de senaste veckorna har det
              framkommit flera indikationer på att det apokalyptiska framtidsscenario
              som många målat upp i klimatdebatten troligtvis inte kommer att
              slå ut med den kraft som många gånger gjorts gällande. Det är
              givetvis glada nyheter såvida man inte är en av alla dem som byggt
              upp en lukrativ karriär kring att varna mänskligheten för jordens
              undergång. Då väljer man givetvis att bortse från positiva signaler.
            </seg>
            <seg n="6aca7017">
              Det har bland annat konstaterats att det inte går att påvisa
              någon global uppvärmning de senaste 15 åren utan att 1900-talets
              uppvärmning på ca 0,75 grader, åtminstone för närvarande, tycks
              ha avstannat. Att koncentrationen koldioxid i atmosfären har ökat
              sedan 1800-talet med 0,01 procent eller 0,1 promille har åtminstone
              de senaste åren visat sig vara mindre olycksbådande än vad diverse
              avancerade klimatmodeller förutspått. Det är naturligtvis mycket
              glädjande nyheter.
            </seg>
            <seg n="6626c921">
              Klimatfrågan har kommit att bli en av 2000-talets absolut största
              politiska frågor. Mycket har sagts och mycket har gjorts av svenska
              politiker, precis som i många andra europeiska länder.
            </seg>
            <seg n="7d49f9e4">
              Det finns dock väldigt många saker som inte sägs så ofta, åtminstone
              inte här i riksdagen. Jag tänker därför i dag ta upp några av
              de saker som sällan får utrymme i den offentliga debatten. Jag
              tänker ta avstamp i den rapport som har föranlett att vi är här
              i dag, nämligen Världsbankens rapport om en värld som är fyra
              grader varmare än under förindustriell tid.
            </seg>
            <seg n="d94b6048">
              Jag tänker citera Gustav Fridolin från årets första partiledardebatt.
              Gustav sade så här: Vi har lovat att möta klimathotet och bromsa
              den globala uppvärmningen. Trots det åker alldeles för många runt
              på toppmöten för att göra ingenting, lova ingenting och sedan
              komma hem och skylla misslyckandet på något annat. Därför rusar
              nu världen på mot en global uppvärmning på fyra grader. Märk noga
              att han sade att världen rusar mot en global uppvärmning på fyra
              grader.
            </seg>
            <seg n="18be8164">
              Det säger man som om det vore en obestridbar sanning. Siffran
              fyra grader har varit frekvent använd efter det att Världsbanken
              släppte den aktuella rapporten som ett inslag inför höstens stora
              klimatmöte i Doha.
            </seg>
            <seg n="bc6efd66">
              Som de flesta vet är Miljöpartiet mediernas kelgris. De kan säga
              vad som helst utan att förvänta sig vare sig granskning eller
              mothugg från landets större medier, inklusive statsfinansierade
              SVT. I stället får de påtagligt ofta agera något slags expertkommentator
              i miljöfrågor.
            </seg>
            <seg n="5580e395">
              Man kan givetvis inte avfärda möjligheten att den globala medeltemperaturen
              kan stiga med fyra grader. Det är svårt nog att förutspå vädret
              om två veckor. Men att presentera detta som en obestridbar sanning
              är högst ovetenskapligt och faktiskt också rent bedrägligt. Inte
              ens Världsbanken säger att så är fallet i sin rapport, utan man
              redovisar olika framräknade scenarier tillsammans med olika sannolikheter
              för att det kan inträffa. Det deras rapport i huvudsak inriktar
              sig på är vilka konsekvenser en fyragradig uppvärmning skulle
              kunna tänkas få.
            </seg>
            <seg n="1186f906">
              Fru talman! Sveriges bidrag till de globala utsläppen är, som
              tidigare sagts här, ganska låga och blygsamma 1,6 promille. Trots
              detta låter det oftast i retoriken som om det är av signifikans
              hur mycket koldioxid vi i Sverige verkligen släpper ut. I motioner
              och debattartiklar låter det inte sällan som om vi måste göra
              si eller så för att rädda klimatet, precis som om det skulle ha
              någon förankring i verkligheten.
            </seg>
            <seg n="30fac03b">
              För att få lite perspektiv kan det vara intressant att lyfta
              fram några andra siffror från vår omvärld. Man brukar som bekant
              utgå från 1990 när man redovisar minskningar eller ökningar av
              utsläpp, och då har Sverige minskat sina utsläpp något även om
              det är ganska marginellt. Tittar man på till exempel Kina, som
              är jordens folkrikaste land och som har haft en kraftig ekonomisk
              utveckling under det senaste decenniet, kan man se att de har
              flerdubblat sina utsläpp. De släpper i dag ut mer koldioxid per
              capita än vad vi svenskar gör. Detta har resulterat i att Kina
              sedan 1990 har ökat sina utsläpp med ungefär 140 Sverige, det
              vill säga Sveriges totala utsläpp multiplicerat med 140. Det är
              alltså Kinas ökning sedan 1990.
            </seg>
            <seg n="cb8fe732">
              Att Sverige ska gå före i klimatpolitiken och verka som en förebild
              för andra länder ser inte heller ut att lyckas något vidare. Den
              största effekten av den här politiken har blivit att vi har försämrat
              våra konkurrensvillkor gentemot länder som just Kina, som successivt
              tar över alltmer av Sveriges och Europas industri.
            </seg>
            <seg n="c3dadc98">
              Att Sverige redan i dag har i princip lägst utsläpp i hela den
              industrialiserade världen är något som ofta glöms bort i debatten,
              liksom att vårt elsystem är nästan helt koldioxidfritt. En svensk
              gå-före-politik menar i alla fall jag sakta utarmar den svenska
              välfärden och kommer dessutom inte att tjäna miljön så som görs
              gällande.
            </seg>
          </u>
          <note type="speaker" n="b15dd7d1">
            Anf. 8 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-857c83bfb90b48ba-0" n="8a1a66ef">
            <seg n="225e3035">
              Fru talman! Kolleger, åhörare, miljöministern! När du kom hem
              från det misslyckade toppmötet i Doha, Lena Ek, sade du att du
              var missnöjd med resultatet och att du var rädd för en fyra graders
              temperaturökning. Om min temperatur höjs med två grader har jag
              ganska hög feber. Om den höjs med fyra grader är jag riktigt illa
              ute. Likadant kan det nog vara med den här planeten. En fyra graders
              temperaturökning vill varken du eller jag se. Möjligheten att
              en sådan kan ske ställer ett direkt krav på oss att komma med
              nya åtgärder, ny politik och att vi skärper ambitionerna. Därför
              tycker jag att det var en besvikelse att i den här debatten inte
              höra någonting nytt från alliansregeringen faktiskt ingenting
              om vad vi behöver göra ytterligare för att få ned utsläppen i
              Sverige och internationellt.
            </seg>
            <seg n="130d38da">
              Faktum är att vi har en regering med en låg och minskande ambitionsnivå
              på klimatområdet. Miljöanslagen i budgeten skärs ned kännbart
              och kraftfullt. Det framgångsrika klimatinvesteringsprogrammet
              avskaffas helt och hållet. I dag kan vi läsa i Svenska Dagbladet
              hur klimatbiståndet har skurits ned med några hundra miljoner
              på ett par år. Det blir de allra fattigaste, de som bär de största
              och mest negativa konsekvenserna av våra utsläpp av växthusgaser,
              som får betala när ambitionsnivån skrivs ned.
            </seg>
            <seg n="e037b50d">
              Vi skulle kunna spela en helt annan roll som nation. Vi skulle
              kunna gå före. Vi skulle kunna vara de som tar fram ny teknik,
              de som visar att det är möjligt. Men för det krävs en ny politisk
              majoritet och en ny regering i det i här landet.
            </seg>
            <seg n="c9b42362">
              I Vänsterpartiets budgetförslag satsar vi mest av alla partier
              på åtgärder som skulle minska utsläppen av växthusgaser. Vi inser
              att vi bokstavligen måste bygga om ganska mycket i det här landet.
              Vi inser att det inte räcker med att lita på att marknaden ska
              ordna det här, men vi ser också de enorma möjligheterna i att
              ta klimatansvaret.
            </seg>
            <seg n="d0af9d46">
              Med vänsterpolitik skulle vi gå från att ha ett ganska mediokert
              järnvägssystem till att ha en av Europas bästa järnvägar. Vi skulle
              ge ett verkligt alternativ till inrikesflyg och bilism för många.
              Vi skulle med en kilometerskatt kunna styra över transporterna
              med tunga lastbilar till den mer miljövänliga järnvägen. Vi skulle
              storsatsa på förnybara bränslen, inte minst biogasen. Vi skulle
              rikta om de miljarder som i dag rullar i väg till villaägarnas
              byggen av nya verandor och kök till att i stället energisanera
              bostäder, fastigheter, skolor och äldreboenden över hela Sverige.
              Samtidigt skulle vi kunna bygga bättre boendemiljöer för många.
              Vi skulle mer aktivt hjälpa industrin med att kartlägga sina utsläpp
              och därmed kunna minska dem och också spara pengar.
            </seg>
            <seg n="2fe0759a">
              Vi har i vårt budgetförslag en mycket omfattande satsning på
              förnybar energiproduktion. I dag ligger Sverige efter. Jämför
              vi med Danmark och Tyskland ser vi att det sker väldigt lite på
              det här området i Sverige. Tåget går, och vi står kvar på perrongen.
            </seg>
            <seg n="6f50f562">
              Jag vet att regeringen brukar framhålla hur betydande satsningarna
              på vindkraft och solenergi är. Nej, de är inte det. De är faktiskt
              marginella i jämförelse med det som händer i några av våra grannländer.
              Där utvecklas den nya tekniken, där skapas de nya jobben och där
              byggs den nya framtiden. Vi väntar på att få en långsiktig energipolitik
              i det här landet. Men i Sverige finns mycket kunskap. Här finns
              mycket tekniskt kunnande om allt från smarta elnät till energilagring.
              Vi skulle kunna vara ett land som tog fram den nya tekniken och
              som gick före.
            </seg>
            <seg n="05f9b8e1">
              Att ta klimatfrågan på allvar kräver också att vi är beredda
              att inse att vi måste ändra en del av våra livsmönster. En sådan
              sak är att animalieproduktionen och köttkonsumtionen är starkt
              bidragande utsläppskällor när det gäller växthusgaserna. Vi bör
              minska vår konsumtion av kött. Vi bör till exempel alltid erbjuda
              vegetariska alternativ i skolor och andra offentliga miljöer.
              Vi bör ta bort subventionerna till animalieproduktionen som finns
              framför allt inom den europeiska unionen i dag. Vi skulle nog
              också må lite bättre av att äta mindre kött.
            </seg>
            <seg n="6b71911d">
              Vi bör använda det statliga ägandet mer aktivt. Sverige äger
              Vattenfall, en av Europas verkliga miljöbusar. Menade majoriteten
              allvar med klimatfrågan skulle den ge ett ägardirektiv till Vattenfall
              om att de ska gå i spetsen för den förnybara energin och inte
              satsa på smutsig kol- eller gaskraft till exempel. Denna fråga
              äger regeringen, och man väljer att inte göra någonting.
            </seg>
            <seg n="a91a348f">
              Vi har ett stort och mäktigt kapital i våra AP-fonder, som är
              duktiga på att investera i amerikanska oljebolag men som visar
              marginellt intresse för den nya tekniken och den förnybara energin.
              Här har vi musklerna att ställa om. Likadant är det internationellt.
              Gick vi före i Sverige skulle vi få internationell trovärdighet
              när vi kräver att utsläppsmålen ska skärpas globalt och i den
              europeiska unionen. Helt akut är det att göra någonting åt EU:s
              system för handel med utsläppsrätter, som i praktiken har kollapsat.
              Det var den viktigaste delen av EU:s strategi för att minska utsläppen,
              och det vore intressant att höra vad regeringen har för plan på
              det området. Vi skulle behöva mer klimatbistånd, inte de nedskärningar
              som regeringen faktiskt gör.
            </seg>
            <seg n="8332a924">
              Det finns ett drag av uppgivenhet över regeringens klimatpolitik,
              och jag skulle vilja fråga dig, Lena Ek: När kommer satsningarna?
              När kommer de nya initiativen? När är ni beredda att visa lite
              ledarskap i klimatfrågan?
            </seg>
          </u>
          <note type="speaker" n="8c727900">
            Anf. 9 IRENE OSKARSSON (KD):
          </note>
          <u who="christina_oskarsson_9f59a4" xml:id="i-bcfa2c72d0fbfe1f-0" n="e10b39ad">
            <seg n="3e5847d4">
              Fru talman! Jag hoppas att åhörarna här i salen och vid tv-apparaterna
              liksom våra kolleger som kanske inte finns här i rummet just nu
              tar del av den här debatten. Oerhört intressanta och spännande
              inlägg har gjorts av kollegerna. Mycket har jag kunnat skriva
              under på, men det finns också ett antal frågetecken.
            </seg>
            <seg n="dcd54f4b">
              För mig som kristdemokrat finns det ett ord som på ett mycket
              övergripande sätt sammanfattar alla de aspekter som Gustav Fridolin
              och Miljöpartiet försöker lyfta i den här debatten, och det är
              ordet förvaltarskap. Vi ska lämna ifrån oss detta land och denna
              planet till nästa generation i ett bättre skick än vi tog emot
              det. Det tror jag inte att någon av oss har någonting emot. Men
              utifrån det är jag också väldigt glad för det som alliansregeringen
              har gjort och den förändring bland annat av skrivningarna runt
              de svenska miljömålen som togs där det står så här: Det övergripande
              målet för den svenska miljöpolitiken är att till nästa generation
              lämna över ett samhälle där de stora miljöproblemen i Sverige
              är lösta, utan att orsaka ökade miljö- och hälsoproblem utanför
              Sveriges gränser.
            </seg>
            <seg n="04bc9618">
              De rapporter som vi de senaste månaderna har tagit del av visar
              oerhört skrämmande scenarier av vad som kan drabba vår planet
              om vi inte agerar skyndsamt och solidariskt. Det finns två viktiga
              förutsättningar det är bråttom, och vi måste göra det gemensamt.
              Vi ska göra det gemensamt på det sättet att vi i i-världen måste
              se till att utvecklingsländerna litar på vad vi gör.
            </seg>
            <seg n="561f489d">
              Att för lite har hänt globalt har vi också alla samma bild av.
              Flera av oss har haft möjlighet att följa med miljöministern på
              de klimatmöten som har ägt rum. Jag har haft den förmånen. Jag
              kan konstatera att en av dem som faktiskt ser till att skapa det
              här förtroendet och tillitskapitalet är vår miljöminister. Det
              är oerhört viktigt. Hon har också tagit initiativ till ett antal
              satsningar, när det gäller kortlivade klimatgaser med mera, som
              faktiskt gör att saker händer när vi sitter här och debatterar.
            </seg>
            <seg n="b395f027">
              Mycket händer på den internationella arenan, men mer kan göras.
            </seg>
            <seg n="fbf34973">
              När det gäller klimatbistånd är det en av våra hjärtefrågor.
              Bistånd måste vara klimatsmart, oavsett vilket bistånd som ges.
              Det går inte att säga att det ena och det andra inte hänger samman.
              Bistånd ska vara klimatsmart. Vi ska satsa resurser på ett sådant
              sätt att människor har möjlighet att bruka vår jord i en tid av
              knappare resurser, mindre vatten och en större befolkning att
              föda. Då har svensk biståndspolitik en viktig uppgift.
            </seg>
            <seg n="0981b73b">
              Vad beträffar Sverige, fru talman, har vi antagit en tydlig målvision
              för 2050. För att klara det krävs satsningar på forskning och
              utveckling, och tydliga steg togs i den forskningspolitiska proposition
              som kom i höstas. Jag som kristdemokrat anser att det är viktigt
              att vi fortsätter att hålla oss i framkant när det gäller att
              vara innovativa, ta fram ny teknik och jobba med klimat- och energifrågorna.
            </seg>
            <seg n="6deeb008">
              Vi har ett ansvar att klimatsäkra vår värld, sade jag inledningsvis.
              Ja, då har vi också ett ansvar som svenskar att se till att energiförsörjningen
              fungerar tillfredsställande i vår omvärld. Det betyder att vi
              behöver satsa på bra överföringsledningar till våra grannländer.
              Det är lite intressant, fru talman, att i detta sammanhang behöva
              konstatera att det finns partier på oppositionssidan som har motsatt
              sig detta. Jag blir mycket beklämd när det sägs att regeringen
              ingenting gör. Vi satsar rejält med resurser inom utvecklings-
              och forskningsområdet, inom ny teknik, för att klara de utmaningar
              vi står inför.
            </seg>
            <seg n="0d058d85">
              Det är min förhoppning, fru talman, att vi ska kunna använda
              kommande landsbygdsprogram på ett sätt som gör att vi skapar fler
              arbetstillfällen på vår landsbygd. Där finns mycket av de inhemska
              lösningarna för att kunna satsa på en grön framtid och kunna utvinna
              resurser ur skog och mark på ett sätt som gör att vi förvaltar
              vårt land och denna planet på ett hållbart sätt för nästa generation.
              Skogen kommer att vara en oerhört viktig pusselbit i det arbetet
              både här hemma och internationellt.
            </seg>
            <seg n="e70b5bc9">
              Därför är det arbete som nu görs i Miljömålsberedningen och på
              andra håll oerhört centralt. Då är det ytterst beklämmande att
              höra att alliansregeringen inget gör.
            </seg>
            <seg n="f5fc243a">
              Dessutom, fru talman, har regeringen ordning på sina finanser,
              för utan ordning på ekonomin kan vi ingenting göra. Har vi ordning
              kan vi använda resurserna till det vi vill använda dem till.
            </seg>
          </u>
          <note type="speaker" n="691b0ef6">
            Anf. 10 Miljöminister LENA EK (C):
          </note>
          <u who="unknown" xml:id="i-e55f72819effde93-1" n="4328b9ba">
            <seg n="51dd68e8">
              Fru talman! Innan jag säger det jag hade tänkt säga skulle jag
              vilja rikta mig till Sverigedemokraterna. Det är väl symtomatiskt
              att man i stället för att referera till Internationella klimatsekretariatets
              tusentals välrenommerade forskningsinstitutioners sammanvägda
              åsikt baserar hela anförandet på en norsk forskningsrapport som
              är felciterad och felöversatt. När Josef Fransson dessutom säger
              att det är att utarma välfärden att man går före när det gäller
              miljöteknik kan jag tala om att sedan 1990, som är basåret, har
              Sverige minskat sina utsläpp med 16 procent. Konjunkturinstitutet
              menar att vi kommer att klara våra ambitiösa klimatmål på 40 procent
              till 2020. Från 1990 till i dag har tillväxten ökat med 50 procent,
              drygt. Det är inte att utarma Sverige. Det är att använda klimatteknik
              och klimatmål för att utveckla Sverige. Jag hoppas att vi även
              i fortsättningen ska ha en gedigen majoritet i Sveriges riksdag
              för att jobba åt det hållet.
            </seg>
            <seg n="09a14660">
              Fru talman! Jag började med att beskriva det internationella
              klimatarbetet, eftersom det är oerhört viktigt och Sverige här
              spelar en viktig roll. Det handlar inom FN:s ram om de långlivade
              klimatgaserna, som ligger kvar länge i atmosfären. Vi gör ett
              gediget svenskt arbete inom det nya Climate and Clean Air Coalition.
              Det lanserades för nästan exakt ett år sedan i Washington och
              har 50 partner, däribland ett 30-tal länder. De stora länderna
              som inte är så aktiva i FN-förhandlingarna finns med. Det är en
              kompletterande åtgärd som betyder mycket och som jag hoppas ska
              utvecklas. Det har inneburit att dessa 50 partner under det gångna
              året redan utvecklat arbetsplaner för hur vi ska få ned de kortlivade
              klimatgaserna, som visar sig bli mer och mer betydelsefulla. Vi
              jobbar med att avskaffa fossilsubventioner. Dessutom jobbar vi
              med ett forskningsprojekt, Benefits of Action. Det handlar om
              just nyttan av att gå före.
            </seg>
            <seg n="57e1c94e">
              För mig är det viktigt att miljö- och klimatpolitiken bedrivs
              i ett systematiskt samspel med samhällsutvecklingen i övrigt.
              Det ställer helt nya krav på miljöpolitikens metoder och effektivitet
              både i Sverige och internationellt.
            </seg>
            <seg n="72fb5de2">
              För att gå över till den svenska debatten vill jag kort gå igenom
              vad vi faktiskt gör i Sverige och hur strategin och strukturen
              ser ut. Till att börja med är klimatmålen satta. Vi ska nå minus
              40 procent till 2020, ha en fossiloberoende fordonsflotta till
              2030 och vara klimatneutrala till 2050. Konjunkturinstitutet menar
              att vi kommer att klara vår 40-procentsambition. Det känns bra.
              För att vi verkligen ska vara säkra har Statskontoret fått i uppdrag
              att gå igenom varje svensk myndighet för att se att de följer
              de svenska klimatmålen och andra miljömål. Detta beslut fattades
              av regeringen förra veckan.
            </seg>
            <seg n="56f84c32">
              Klimatfärdplansarbetet 2050 handlar om att gå igenom varje sektor
              och se vad som behöver göras för att vi ska nå dessa mål som är
              absolut nödvändiga och som också visar fattiga länder en väg att
              gå. Förslaget är ute på bred remiss, och jag hoppas att många
              deltar i den samhällsdebatten. Vi kommer att återkomma till riksdagen
              med en beskrivning av hur vi ska nå visionerna om de svenska klimatmålen
              samt ha noll nettoutsläpp.
            </seg>
            <seg n="ed68022f">
              Vi jobbar också med ekosystemtjänster och grön ekonomi. Uppdragen
              är utlagda. Vi har en aktiv dialog med medborgare genom en referensgrupp
              med företrädare för samhällets alla sektorer. Dessutom jobbar
              vi med kommuner och landsting i en sjustegsraket som sammantaget
              är en väl definierad svensk klimatstrategi.
            </seg>
          </u>
          <note type="speaker" n="d3cb678c">
            Anf. 11 MATILDA ERNKRANS (S):
          </note>
          <u who="matilda_ernkrans_117869" xml:id="i-d262032ac86d11e0-1" n="ddfb07bd">
            <seg n="7baf55c3">
              Fru talman! Klimatförändringarna är vår tids ödesfråga. Dagens
              generation liksom kommande generationer är i händerna på oss.
              Så vad gör vi? Regeringen är inne på sitt sjunde år och skryter
              gärna med att man har den bästa klimatpolitiken. Vi har hört det
              också i dag. Stämmer det verkligen?
            </seg>
            <seg n="fb1e2de3">
              Vi kan ta det som gäller Sverige. Naturvårdsverket, regeringens
              egen expertmyndighet, har utvärderat regeringens arbete. Endast
              två av sexton miljömål kommer att nås. Klimatmålet nås inte, och
              det trots att regeringen gjort det lite enklare för sig, lite
              enklare genom att i det egna åtagandet låta räkna in utsläppsminskningar
              gjorda i andra länder. Det är en tredjedel av åtagandet. Regeringen
              har gjort det lite enklare för sig, och ändå klarar den inte sitt
              eget klimatmål.
            </seg>
            <seg n="ad652d49">
              Samtidigt går allt fler unga utan arbete i Sverige. Företag får
              inte tag i rätt arbetskraft, och arbetslösheten ökar. Så passivt,
              så defensivt, så uppgivet.
            </seg>
            <seg n="27c404fd">
              Jag vill citera Tomas Kåberger, tidigare generaldirektör på Energimyndigheten,
              som i en tidningsintervju sade: Däremot är det industripolitiskt
              förödande om riksdagen inte förstår att resten av världen nu gör
              större ansträngningar, har högre ambitioner och starkare styrmedel.
              Hänger vi inte med kommer dessa länders företag att ta över ledningen
              i utvecklingen. Det händer någonting där ute, miljöminister Ek,
              en omställning som går snabbt och skapar nya jobb.
            </seg>
            <seg n="e22b8b93">
              Jag har inte haft möjlighet att gå igenom alla länder men vill
              ändå nämna några vilkas regeringar, majoriteter i riksdagen, har
              förstått att en framsynt klimatomställning är framtidsinriktad.
              Australien ska vända en beräknad 20-procentig utsläppsökning till
              en minskning med 25 procent mellan åren 2000 och 2020, och endast
              en femtedel får tas från andra länder. Storbritannien kommer att
              gå om Sverige i gjorda utsläppsminskningar redan nästa år eftersom
              de räknar med att fixa sina åtaganden utan att räkna in inköp
              i andra länder.
            </seg>
            <seg n="4840c44f">
              Danmark ska minska de danska, inhemska utsläppen med 40 procent
              till 2020 jämfört med 1990. Inga inköp i andra länder ska räknas
              med, precis så som vi socialdemokrater har gett besked om. Utsläppsminskningar
              ska ske på hemmaplan därför att det stärker vår konkurrenskraft
              och därför att vi visar att vi tar vårt ansvar i denna ödesfråga.
            </seg>
            <seg n="91e3d01b">
              Regeringen väljer i stället att tricksa med klimatmålen, att
              ge upp, att spela ett högt spel med svensk konkurrenskraft och
              svenska jobb, för att inte tala om vår framtid.
            </seg>
            <seg n="722ad217">
              Jag har två frågor, en till Johan Hultberg, som företräder Moderaterna
              i den här debatten. Du säger att utsläpp ska kosta. Varför bromsar
              då ditt parti ansträngningarna att få EU:s utsläppshandelssystem
              att fungera? Hur, Johan Hultberg, Moderaterna, bidrar er defensiva
              hållning till en framsynt klimatomställning som skapar förutsättningar
              för nya jobb?
            </seg>
            <seg n="423a41cd">
              Min fråga till Lena Ek, miljöministern, kvarstår. Jag väntar
              fortfarande på några nya besked som på allvar kan bidra till att
              stoppa klimatförändringarna och öka Sveriges konkurrenskraft.
              Eller ska vi nöja oss med mer av samma misslyckande?
            </seg>
          </u>
          <note type="speaker" n="22336275">
            Anf. 12 JOHAN HULTBERG (M):
          </note>
          <u who="johan_hultberg_88b600" xml:id="i-e23686492273c517-1" n="dc4f9d4d">
            <seg n="dbdd472e">
              Fru talman! Inte helt oväntat har nu oppositionens företrädare
              gjort sitt absolut yttersta för att försöka framställa ett Sverige
              som tappar fart i klimatpolitiken, ett Sverige som sedan Alliansen
              tog över regeringsmakten 2006 har blivit omsprunget av en lång
              rad länder. Danmark nämndes, Tyskland nämndes och Storbritannien
              nämndes. Men om vi blickar ut i Europa, är det verkligen så att
              det är andra länder som slår Sverige på fingrarna? Vilka länder
              har till exempel en högre koldioxidskatt än Sverige? Vilka länder
              har en högre andel förnybar energi? Vilka länder har lägre utsläpp
              i relation till bnp? Vilka länder ger mer i klimatbistånd än Sverige?
            </seg>
            <seg n="afc1faac">
              Faktum är att Sverige har världens tuffaste koldioxidskatt, att
              Sverige har högst andel förnybar energi inom EU, att vi har en
              elproduktion med extremt låga koldioxidutsläpp, att Sverige är
              det land inom EU som har lägst utsläpp i relation till vår bnp
              och att Sverige dessutom tar ett stort ansvar för att mobilisera
              de resurser som krävs i det internationella klimatarbetet.
            </seg>
            <seg n="cca26515">
              Fru talman! Sverige är med andra ord ett föregångsland inom klimatpolitiken
              och ska fortsatt så vara. Därför har Alliansen sjösatt en långsiktig
              och sammanhängande miljö-, klimat- och energipolitik med ambitiösa
              mål och konkreta åtgärder. Sveriges utsläpp ska, precis som vi
              har hört, sjunka med 40 procent till 2020, och vi är en god bit
              på väg. Allt talar för att vi kommer att nå våra mål. Vi jobbar
              nu vidare för att nå visionen om ett Sverige helt fritt från nettoutsläpp
              2050.
            </seg>
            <seg n="9fd5f021">
              Sveriges utsläpp sjunker. Utbyggnaden av den förnybara energin
              har tagit fart. Till exempel vindkraften har sexdubblats under
              Alliansens tid. Omställningen av vår fordonsflotta har kommit
              en bit på väg. När Alliansen tillträdde 2006 hade Sverige Europas
              mest bensinslukande fordonspark. Nu har vi sett en miljöbilsboom,
              och vi har sett att utsläppen från nya bilar har sjunkit mer under
              Alliansens första mandatperiod än under de 15 åren före Alliansens
              tid. Alliansens politik gör skillnad.
            </seg>
            <seg n="04ba36a5">
              Nu går vi vidare med en supermiljöbilspremie och en ökad låginblandning
              av biodrivmedel i bensin och diesel samtidigt som vi satsar på
              forskning och utveckling av morgondagens bränslen och motorer.
            </seg>
            <seg n="a63fbf74">
              Fru talman! Frågan är snarare: Vad är alternativet till Alliansens
              ansvarsfulla klimatpolitik? Hur ser den rödgröna oppositionens
              samlade alternativ ut? Jag kom till den här debatten med en förhoppning
              jag inser nu att det var en ganska naiv förhoppning om att få
              några besked när det gäller hur alternativen ser ut.
            </seg>
            <seg n="c216ae2f">
              Hur blir det med kärnkraften? Går S med på MP:s och V:s krav
              på en snabbavveckling? Är verkligen utvecklingen i Tyskland värd
              att ta efter? Det är tyvärr inte bara nya vindkraftverk som invigs
              i Tyskland utan även nya kolkraftverk. Kraven från den gröna rörelsen
              i Tyskland på en snabbavveckling av kärnkraften har ju lett fram
              till det bruna kolets renässans. Är det en ansvarsfull klimatpolitik?
            </seg>
            <seg n="d8f4fb42">
              Tror inte MP längre på idén om grön skatteväxling? Varför föreslår
              ni höjda miljöskatter med 13 miljarder samtidigt som ni lägger
              fram förslag som gör det både dyrare att anställa unga och mindre
              lönsamt att driva företag? Det är ingen grön skatteväxling, Gustav
              Fridolin. Det är en röd skattechock.
            </seg>
            <seg n="e148dc62">
              Hur blir det med ROT- och RUT-avdragen om de rödgröna får bestämma?
              V vill ta bort RUT-avdraget totalt, S vill minska det, medan MP
              vill utöka såväl ROT- som RUT-avdragen för att en växande tjänstesektor
              är ett sätt att faktiskt få till stånd en mer koldioxidsmart tillväxt.
            </seg>
            <seg n="e66f16b8">
              Får vi några besked från den samlade, eller snarare splittrade
              rödgröna oppositionen?
            </seg>
          </u>
          <note type="speaker" n="00ec3221">
            Anf. 13 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-47a3a6f310305a6a-1" n="7b816cb9" next="i-41af821691239e93-1">
            <seg n="845c706a">
              Fru talman! Mycket ska man höra, nu har tydligen den här klimatdebatten
              blivit en debatt om RUT-tjänster också.
            </seg>
            <seg n="b3b92ed1">
              Tidigare förstod man hur oerhört tufft det måste vara att vara
              klimatforskare, att upptäcka att det faktiskt är så att det fortfarande
              finns en möjlighet att vi klarar tvågradersmålet, att det fortfarande
              finns en möjlighet att om vi gör allt som måste göras, om vi vidtar
              alla de åtgärder som skulle kunna göras kanske vi klarar tvågradersmålet,
              och sedan höra hur det refereras i politiska debatter som att
              vi inte behöver göra någonting. De norska studier som refereras
              visar just det. Det finns en chans att klara tvågradersmålet,
              men den chansen kan vi bara få om vi gör det som behöver göras
              och gör det nu.
            </seg>
            <seg n="4f3e5f24">
              Fru talman! Miljöministern lyfter fram Sveriges roll internationellt.
              Jag tycker att en viktig del att ta med i den här debatten är
              vilka åtgärder vi kan vidta för att internationellt minska de
              globala utsläppen efter den serie av misslyckade förhandlingar
              som vi har sett.
            </seg>
            <seg n="3b2ed378">
              Självklart är det så att Sverige ska hjälpa länder som i dag
              industrialiseras att göra det på ett grönare sätt än som var möjligt
              för Sverige och andra länder som påbörjade sin industriella resa
              för över 150 år sedan. Det gör vi bland annat genom det som kallas
              för klimatbistånd eller klimatåtgärder, genom de fonder som har
              upprättats inom FN-systemet. Problemet är bara att Alliansen skär
              ned på det svenska initiativet och det svenska engagemanget i
              de fonderna, att Sverige minskar det svenska stödet i det arbetet
              och att varje krona vi lägger där tas från den ordinarie biståndsbudgeten.
              Det finansieras med våra insatser för de fattigaste av fattiga
              i världen.
            </seg>
            <seg n="dd8fd21b">
              Jag förstår inte hur Sveriges ansvar internationellt stärks genom
              att vi minskar vårt stöd till de fattigaste av fattiga. Jag förstår
              inte hur vår möjlighet att verka positivt i de internationella
              förhandlingarna stärks genom att vi inte tar ansvar här hemma
              utan pekar finger och säger att någon annan borde göra något,
              men vi tänker inte vara med och betala inom FN-systemet.
            </seg>
            <seg n="2724ed23">
              Tvärtom måste vi öka våra ambitioner, både internationellt och
              här hemma. Genom att göra det här hemma kommer det också här att
              kunna växa fram en del av de lösningar som världen behöver framöver.
              Självklart är det så att om hela världen samtidigt letar efter
              bättre sätt att transportera sig, grönare sätt att bygga nya städer
              och bättre sätt att producera energi är det där som också framtidens
              svenska exportsuccéer går att finna.
            </seg>
            <seg n="4e09107c">
              Jag återkommer i den här debatten till behovet av en klimatlag,
              ett gemensamt politiskt ansvarstagande för att minska de svenska
              utsläppen, ett gemensamt politiskt ansvarstagande för att se de
              ramar inom vilka vi måste hålla den här debatten. Jag gör det
              därför att jag ser hur Alliansen på område efter område väljer
              bort att ta klimatansvar.
            </seg>
            <seg n="0f5e634b">
              Ta transporterna! Nu ser vi hur Alliansen gör det dyrare att
              frakta sitt gods på järnväg samtidigt som man vägrar införa de
              ekonomiska styrmedel som bland annat Klimatberedningen har föreslagit
              och som behövs för att utjämna skillnaderna mot de långa lastbilstransporterna.
              Transporter med lastbil ökar, men det är svårare att få våra företag
              att transportera sitt gods på järnväg.
            </seg>
            <seg n="8cfb03ea">
              Vi ser hur Alliansen inte inför det stöd som behövs för att låta
              bönder i Sverige tillverka biogas, bränslen som vi kan köra på
              i framtiden. Vi vill i stället införa metanreduceringsstödet enligt
              LRF:s modell. Vi vill se till att det blir möjligt för företagen
              att frakta sitt gods på järnväg. Vi vill se till att det är billigare
              att ta tåget än att ta flyget. Det är åtgärder inom transportsektorn.
            </seg>
            <seg n="8dce8269">
              Inom energisektorn ser vi hur Alliansen låter Vattenfall bli
              och fortsätta vara en av Europas största klimatbovar. Vi ser hur
              Sverige halkar efter i byggandet av förnybar energi. Vi vill i
              stället vidta de åtgärder som bland annat Klimatberedningen har
              föreslagit på energiområdet.
            </seg>
            <seg n="9b9e9f46">
              Inom jordbrukssektorn ser vi hur Alliansen har myndigheter som
              uppmanar kommuner att inte ställa krav när de upphandlar mat till
              skolan eller äldreomsorgen. Vi vill i stället att man ska ställa
              den typen av krav på område efter område för en ambitiös klimatpolitik
              här hemma och en ambitiös klimatpolitik i världen inom ramen för
              en klimatlag.
            </seg>
          </u>
          <note n="6f9404e3">
            Anf. 14 ANITA BRODÉN (FP):
          </note>
          <u who="gustav_fridolin_58edbf" xml:id="i-41af821691239e93-1" n="7b816cb9" prev="i-47a3a6f310305a6a-1">
            <seg n="0388aadc">
              Fru talman! Vi gör mycket av det som krävs, men mer arbete återstår.
              Sverige ska därför fortsätta att gå före med ny teknik. Fortsatt
              forskning och samverkan mellan industri och högskola är viktig.
              Alliansregeringens båda forskningspropositioner har varit omfattande
              och viktiga. Det som också behövs är en strategi för forskning,
              utveckling och kommersialisering av ny teknik.
            </seg>
            <seg n="4db53323">
              Vi är teknikoptimister. Vi har tilltro till innovatörer och entreprenörer,
              och vi ser hur området för miljötekniken växer. Sammantaget tror
              vi ändå på vikten av, nödvändigheten av och kraften i internationella
              avtal. Där vet jag att Sveriges röst har betydelse. Alla kanske
              inte är medvetna om att det nu sker en mängd bilaterala möten
              för efterarbete och förberedelse inför kommande klimatavtal. Detta
              är oerhört angeläget, och här driver Sverige på.
            </seg>
            <seg n="09e2c016">
              Skogen, fru talman, haven och jordbruksmarken är viktiga som
              kolbindare. De gröna näringarna har också en nyckelroll i Sveriges
              energiproduktion. Samtidigt ska vi vara medvetna om att de gröna
              näringarna själva i dag är nästan helt beroende av fossil energi.
              Därför är satsningen på biogas säkert en satsning som kan utvecklas
              ytterligare. Efterkonvertering av arbetsmaskiner är viktiga styrmedel.
              De är också bra. Men vi inser att detta inte är nog. Det sitter
              nu en utredare som arbetar vidare med frågorna.
            </seg>
            <seg n="b23461dc">
              Det krävs också en översyn av skattesystemet för att vi ska säkerställa
              att förnybara alternativ inte missgynnas.
            </seg>
            <seg n="94f0d31d">
              Fru talman! Man hör ofta talas om LULUCF, Land use, land-use
              change and forestry. Den reglerar hur vi får tillgodoräkna oss
              ökningen av koldioxidsänkorna, det globala arbetet för att förhindra
              avskogning av världens regnskogar samtidigt som vi ska säkerställa
              att den fattigaste delen av befolkningen bereds försörjningsmöjligheter.
              Det är en hörnsten, och vi ska vara vakna och vara med i de viktiga
              FN-samtalen.
            </seg>
            <seg n="024cadd3">
              Fru talman! Vi ser gärna en global CO2-skatt. Vi ser gärna tydligare
              ägardirektiv till såväl Vattenfall som Sveaskog. Vi anser att
              fossilsubventionerna snabbast möjligt ska utfasas. Det är inte
              rimligt att subventionera dessa aktiviteter och näringar med 3
              000 miljarder kronor. Det är orimligt.
            </seg>
            <seg n="6d969d9b">
              Även om Sverige står för en hög andel nästintill koldioxidfri
              elproduktion tycker vi att det är viktigt att se kopplingen mellan
              vår konsumtion av importerade produkter som i sin tur genererar
              utsläpp. Här har vi ett ansvar.
            </seg>
            <seg n="69bc738c">
              Vi anser att det ska vara stort fokus på arbetet i Arktiska rådet.
              Jag kan konstatera att under alliansregeringens tid och nu under
              svenskt ordförandeskap har för första gången ett bindande avtal
              tecknats.
            </seg>
            <seg n="70b9e71a">
              Jag återkommer i nästa anförande om järnvägssubventioner och
              Sveriges stora bidrag där. Jag kan redan nämna att det nu finns
              7 miljarder kronor årligen att jämföra med 2006 innan vi kom till
              makten. Då handlade det om 3,8 miljarder kronor. Visst satsar
              vi.
            </seg>
          </u>
          <note type="speaker" n="677c9de7">
            Anf. 15 JOSEF FRANSSON (SD):
          </note>
          <u who="josef_fransson_b32cdd" xml:id="i-3f44bd69110df8d4-1" n="24c22030">
            <seg n="f90b3517">
              Fru talman! Gustav Fridolin talar om det här som behöver göras.
              Jag tänkte tala lite mer om det.
            </seg>
            <seg n="d4a2ef5c">
              I den allmänna klimatdebatten alla saker jag tänker säga nu kanske
              inte nödvändigtvis har sagts i kammaren finns många röster som
              har höjts om att vi på grund av en stundande apokalyps måste stöpa
              om hela det ekonomiska systemet och anamma det som kallas grön
              ekonomi. Man avfärdar alltså marknadsekonomin på samma sätt som
              hemska ideologier har gjort förr, och man vill tvångsförvalta
              än mer av medborgarnas medel.
            </seg>
            <seg n="6b96a6a4">
              Någon ideologiskt renlärig marknadsekonomi är inget som jag eller
              Sverigedemokraterna förespråkar, men jag måste ändå konstatera
              att ju mindre politiken lägger sig i ju närmare kommer vi en marknadsekonomi.
            </seg>
            <seg n="eccbf5b5">
              Vad är då en grön ekonomi? Jo, det måste således vara ett slags
              motsats där politiken går in och detaljstyr människors beteenden
              och livsval. Man kan spontant tycka att det finns tillräckligt
              många avskräckande exempel genom historien, men i dagens Sverige
              kan man lägga fram sådana förslag i princip helt utan att bli
              ifrågasatt.
            </seg>
            <seg n="d5cea770">
              Att förespråka ett avskaffande av tillväxten ses märkligt nog
              som ett friskt inslag i debatten. Men om fria människor ges utrymme
              att förverkliga sig själva kommer det att också medföra en tillväxt.
              Att förorda en så kallad grön tillväxt är enligt mig inget annat
              än Orwellianskt nyspråk för att kraftigt begränsa människors fria
              val.
            </seg>
            <seg n="100fdf26">
              För att slippa missförstånd kan jag inte nog understryka att
              jag inte är en marknadsfundamentalist. Men jag har ändå som filosofisk
              utgångspunkt att människors frihet att göra egna val ska vara
              mycket långtgående. Dock ser jag både individuella och samhälleliga
              förtjänster av en stat tillsatt för att ge olika former av service
              åt nationens medborgare mot att staten tar in skatt. Det är inget
              konstigt där.
            </seg>
            <seg n="2eca9da6">
              Men klåfingriga politikers vilja att styra och ställa i människors
              vardag slutar aldrig att slå mig med häpnad. Genom hotet om den
              apokalyptiska uppvärmningen av vår planet söker man ogenerat mandat
              för mängder av ideologiskt motiverade socialpolitiska mål som
              man har haft på agendan sedan tidigare.
            </seg>
            <seg n="4170df5f">
              Fru talman! Det senaste i raden av påföljder där man använder
              klimatet för sin politiska agenda är köttskatt. Där tycks det
              som att självaste Jordbruksverket har tagits över av veganrörelsen.
            </seg>
            <seg n="ee942497">
              Uppfinningsrik som man ofta är i dessa sammanhang kan man koppla
              klimathotet till nästan vilken fråga som helst. Bland annat har
              det framförts krav om upprustning av miljonprogramsområdena med
              klimatet som motiv.
            </seg>
            <seg n="840ff4fc">
              I SSU:s tidskrift Tvärdrag argumenterade man för en tid sedan
              för planekonomi och tillväxtstopp med hänvisning till klimatet.
              I SSU Skånes alldeles färska nyklubbade politiska manifest slår
              man också fast att marknadsekonomin och det privata ägandet bör
              avskaffas.
            </seg>
            <seg n="2a443cb0">
              Hela det politiska spektrumet från höger till vänster, SD undantaget,
              använder klimathotet som grund för att gång efter annan höja drivmedelsskatterna,
              trots att de nu tillgängliga alternativen biodrivmedel är långt
              mer miljöskadliga. Likaså missar de traditionella antikärnkraftspartierna
              naturligtvis inte chansen att propagera för något de påstår skulle
              vara bra för klimatet, nämligen vindkraft och solkraft trots att
              det inte ens är tekniskt möjligt att ersätta kärnkraft med de
              energislagen och trots att kärnkraften faktiskt ger lägre utsläpp
              än vindkraften.
            </seg>
            <seg n="1c0834e1">
              Satsningarna hamnar så många gånger fel som följd av en onyanserad
              och uppskruvad debatt.
            </seg>
          </u>
          <note type="speaker" n="92b5a31a">
            Anf. 16 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-857c83bfb90b48ba-1" n="8a1a66ef">
            <seg n="01c54b52">
              Fru talman! Jag är medveten om att Sverigedemokraterna inte har
              en klimatpolitik och att man saknar insikt om en av våra viktigaste
              framtidsfrågor. Men den här osammanhängande argumentationen var
              faktiskt sämre än väntat. Ändå var förhoppningarna små. Det var
              inte ens fråga om klimatpolitik utan vi har i tio minuter fått
              lyssna på ovetenskaplig kverulans. Det är direkt plågsamt. Nog
              om det.
            </seg>
            <seg n="8db4b68a">
              Regeringen berömmer sig av att ha en offensiv klimatpolitik.
              Målet om 40 procents utsläppsminskning är helt otillräckligt.
              Det enda mål vi kan ha är att inte släppa ut mer per person än
              vad den här planeten tål. Då har vi fortfarande en lång väg att
              gå. Hela regeringens strategi bygger på att CDM-åtgärder ska vidtas
              någon annanstans. Det är åtgärder som har blivit kraftfullt kritiserade
              från en rad olika håll. Det känner vi väl till. Jag menar att
              det inte håller.
            </seg>
            <seg n="b322c4b8">
              Inte heller håller, tyvärr, den utvecklingsoptimism som till
              exempel Moderaterna visar.
            </seg>
            <seg n="e515fbbd">
              Vad har hänt samtidigt som man kan säga att koldioxidutsläppen
              har minskat något i Sverige? Jo, de utsläpp som orsakas av vår
              import har ökat kraftigt. Det innebär att vår ekonomi inte orsakar
              mindre koldioxidutsläpp sammanlagt, utan genom de nya handelsmönstren
              orsakar den större utsläpp utsläpp som vi ansvarar för genom våra
              handelsmönster och vår konsumtion, som vi rimligen har ett ansvar
              för. Det gör att utmaningen är betydligt större än vad som anges
              i regeringens argumentation. Tar vi den här frågan på allvar och
              den förtjänar största allvar måste vi räkna in det här när vi
              pratar om vår klimatpolitik.
            </seg>
            <seg n="b9ec1680">
              Klimatfrågan är komplicerad. Mycket kan göras med teknik, med
              investeringar, med ombyggnationer och med politik, men det påverkar
              också våra livsmönster om vi ska komma ned till den nivå på utsläppen
              som är globalt hållbar. Det innebär en komplicerad debatt om ekonomisk
              tillväxt.
            </seg>
            <seg n="ae0037a7">
              Är det möjligt att ha ett system med ekonomisk tillväxt som bygger
              på ständigt ökad materiell konsumtion? Nej, jag tror inte det.
              Jag tror att det är väldigt svårt att förena med ett klimatansvar.
              Den debatten måste man ta, inte låtsas som att den inte finns.
              Däremot finns det naturligtvis investeringar som är bra för klimatet
              och samtidigt skapar arbete och ekonomisk utveckling, men det
              är inte så enkelt att tillväxt låter sig förenas med klimatansvar.
            </seg>
            <seg n="45e0ea72">
              Det är också så att klimatutsläppen orsakas av olika sorters
              levnadsmönster. Det finns en koppling mellan klass och klimat.
              Den som är rik, den som flyger mycket och den som bor stort orsakar
              större utsläpp än den som bor litet och har mindre ekonomiska
              förhållanden. Män är till exempel miljöfarligare än kvinnor i
              våra levnadsmönster. Ska vi klara denna utmaning kräver det en
              större samhällelig jämlikhet, om man ska få människor att acceptera
              de omställningar som klimatfrågan innebär. Det kräver också att
              vi ser det ur ett socialt perspektiv, ur ett rättviseperspektiv.
              Då blir utmaningen lite större.
            </seg>
            <seg n="660ca329">
              Vi kan också se när man blåser på med ökad materiell konsumtion
              hur det är väldigt farligt för klimatet och utsläppsnivåerna på
              växthusgaser, medan till exempel offentliga investeringar och
              kulturell eller social konsumtion är betydligt bättre och mer
              hållbart om vi ska bygga en samhällsstruktur som tar det på allvar.
              Därför ställer klimatfrågan så stora frågor om hur vi organiserar
              vårt samhälle.
            </seg>
            <seg n="bbcc8782">
              Mycket kan man göra genom investeringar, satsningar och teknik,
              men det räcker inte hela vägen fram. Jag önskar att den svenska
              klimatdebatten kunde lyfta ett steg till bortom de tekniska lösningarna,
              till att man funderar på: Hur ser det verkligt hållbara samhället
              ut? Innerst inne vet vi alla att det är dit vi måste komma.
            </seg>
          </u>
          <note type="speaker" n="ca38af80">
            Anf. 17 IRENE OSKARSSON (KD):
          </note>
          <u who="christina_oskarsson_9f59a4" xml:id="i-bcfa2c72d0fbfe1f-1" n="e10b39ad">
            <seg n="5ceac544">
              Fru talman! Det är min övertygelse att vi måste ta klimathotet
              på allvar, och ska vi klara det måste vi förlita oss på att alla
              människor är förnuftiga och rationella varelser. Alltså behöver
              vi utforma styrsystem så att vi alla kan vara med och göra vår
              del, i första hand stimulans och i andra hand bestraffning morot
              och piska, brukar vi prata om. Miljöbilspremien är ett exempel
              på det första och koldioxidskatten på det andra. Båda två har
              fungerat väl.
            </seg>
            <seg n="d8697622">
              Sedan kan jag inte låta bli att gå utanför manus, fru talman,
              och konstatera att jag sällan har lyssnat på någonting så beklämmande
              som Sverigedemokraternas inlägg i denna debatt. Om det så vore
              att de hade rätt, vilket man å ena sidan skulle kunna önska, kan
              man säga att det vi andra debatterar och gör för att försöka utveckla,
              behålla och använda resurser bättre och effektivare är någonting
              som alla har glädje av, även om de prognoser vi förlitar oss på,
              utifrån den stora forskarvärlden och alla sammantagna resultat,
              inte skulle vara riktiga. Jag kan inte låta bli att lägga in den
              passusen.
            </seg>
            <seg n="e0c2bfb3">
              När det gäller det vi andra försöker göra och det alliansregeringen
              jobbar effektivt med handlar det om att jobba med att ta fram
              nya drivmedel och få fram resurser för detta. Det är inte bilen
              det är fel på, som Miljöpartiet försöker framhärda också i denna
              debatt, utan det är drivmedlet det är fel på. Ska vi ha ett land
              som lever och en värld som lever behöver vi kunna driva våra fordon
              med alternativa drivmedel. Även här görs satsningar, och jag förutsätter
              att mer kommer att göras i kommande budgetpropositioner de närmaste
              åren.
            </seg>
            <seg n="24f71e63">
              Ska vi kunna klara våra utmaningar måste det ske globalt, regionalt
              och lokalt men också hos dig och mig. Då är det arbete som nu
              har gjorts med att ta fram Färdplan 2050, precis som sagts tidigare
              här, ett oerhört gott utgångsläge för att få i gång ett arbete
              i hela vårt land igen på det sätt som några av oss fick vår skolning
              i när vi jobbade med Agenda 21.
            </seg>
            <seg n="9b42dd72">
              Låt oss återigen sätta denna diskussion på alla människors översta
              hylla som det man vill prata och resonera om för att komma vidare:
              Vad är mitt bidrag, vad är vårt bidrag, för att skapa en hållbar
              värld med ett klimat som vi kan leva i och för att hitta nya,
              innovativa lösningar? Låt oss alltså se möjligheterna och människors
              förmåga, förnuft och vilja att vara med i det.
            </seg>
            <seg n="1e553658">
              När det gäller det internationella arbetet, fru talman, kan jag
              konstatera att jag är stolt över att, som sagt, ha varit med vid
              ett antal tillfällen där vår miljöminister har lett förhandlingsdelegationerna.
              Jag tror också att det är oerhört centralt att vi alla nu bidrar
              till det genom våra internationella kontakter och jobbar vidare
              så att vi alla tar vår del i det gemensamma ansvaret.
            </seg>
            <seg n="68d97dd6">
              För att kommentera Kristdemokraternas syn på AAU-frågan tänker
              jag läsa innantill från det som vi är överens om i ett budgetdokument:
              De ska hanteras på ett sådant sätt att de inte innebär några nettoökningar
              av utsläppen i andra länder. Det får inte råda någon tvekan om
              att de genom svenska folkets ansträngningar genomförda utsläppsminskningarna
              i Sverige ger en effekt på klimatet och inte ger utrymme för utsläppsökningar
              någon annanstans.
            </seg>
          </u>
          <note type="speaker" n="568764e3">
            Anf. 18 Miljöminister LENA EK (C):
          </note>
          <u who="unknown" xml:id="i-e55f72819effde93-2" n="4328b9ba">
            <seg n="d2283c2f">
              Fru talman! Jag ska börja med att bemöta några andra partiföreträdare.
              Först konstaterar jag att Sverigedemokraterna snabbt lämnade sin
              förhandlingslinje om att det inte lönar sig med klimatteknik efter
              att jag hade konstaterat att vi har minskat utsläppen med 16 procent
              sedan 1990 och samtidigt ökat tillväxten genom mångas ansträngningar
              med mer än 50 procent.
            </seg>
            <seg n="8f1eeeab">
              Jag skulle också vilja påpeka för Socialdemokraterna att det
              händer saker. När Alliansen tillträdde 2006 hade Sverige Europas
              näst värsta fordonsflotta vad gäller bränsleförbrukning, och bara
              Albanien var värre. Nu ligger vi i Europaeliten vad gäller miljöbilar.
            </seg>
            <seg n="c2cc953e">
              Jag skulle vilja fråga Matilda Ernkrans hur ni ser på frågan
              om clean development mechanism, alltså klimatprojekt i fattiga
              länder. Har ni samma åsikt som Miljöpartiet och Vänsterpartiet
              i det fallet?
            </seg>
            <seg n="edfffe35">
              Slutligen har jag en fråga om landsbygdens kraft i den gröna
              omställningen: Hur ska vi förmå att tillvarata den kraften när
              man lägger 30 miljarder i skatteökningar på landsbygden och i
              kompanjonskap med andra partier upp till 50 miljarder?
            </seg>
            <seg n="c9893da1">
              Fru talman! De svenska klimatmålen är satta och ligger fast:
              minus 40 procent till 2020. Det kontrolleras av Statskontoret,
              Riksrevisionen, Naturvårdsverket och Konjunkturinstitutet. Klimatfärdplan
              2050 ligger fast. Naturvårdsverkets förslag går nu ut på en bred
              remiss. Vi kommer att återkomma till riksdagen. Vi jobbar med
              grön ekonomi. Vi har uppdrag om ekosystemtjänster. Vi jobbar med
              samhällsförankring i Agenda 21. Vi jobbar med budgetförstärkning.
              Vi jobbar med kommuner och landsting.
            </seg>
            <seg n="ef326589">
              Sammantaget har vi en strategi för att nå de tuffa svenska klimatmålen.
            </seg>
            <seg n="a62b1b3f">
              Du är snabb, Gustav Fridolin, men här var du tvåa på bollen.
            </seg>
            <seg n="9102e632">
              Tack för en väldigt bra debatt!
            </seg>
          </u>
          <note type="speaker" n="1b92d351">
            Anf. 19 MATILDA ERNKRANS (S):
          </note>
          <u who="matilda_ernkrans_117869" xml:id="i-d262032ac86d11e0-2" n="ddfb07bd">
            <seg n="620e3017">
              Fru talman! Klimatförändringarna, vår tids ödesfråga, ligger
              i händerna på oss. Vi vet, så vad gör vi?
            </seg>
            <seg n="8f746bd6">
              Jag har i dag gett besked om att vi socialdemokrater lägger fram
              nästa steg i vårt klimatvägval: en klimatpolitisk plan, regler,
              ett ramverk, för minskad klimatpåverkan med långsiktiga besked
              att bygga framtidsinvesteringar kring. Vi socialdemokrater har
              också gett besked om att utsläppen ska minskas på hemmaplan. Vi
              ska självklart bidra med finansieringen för utsläppsminskningar
              också i andra länder. Men vårt eget åtagande om att minska 40
              procent till år 2020 jämfört med 1990 ska ske med inhemska utsläppsminskningar.
              Vi ska inte tricksa med vårt eget klimatmål.
            </seg>
            <seg n="9fe95593">
              Jag vill lägga till ytterligare besked från Socialdemokraterna:
              Vi vill investera i lokala klimatinnovationer, investeringar som
              företag eller andra i samverkan ska kunna använda sig av för att
              kunna ställa om snabbare, för att nya idéer ska kunna testas i
              större pilotanläggningar, för att nya produkter ska kunna utvecklas
              och nya jobb skapas.
            </seg>
            <seg n="b2e7a560">
              Det är tre viktiga delar i en socialdemokratisk, framsynt klimatomställning
              som också skapar nya jobb. Vi tar ansvar på hemmaplan. Vi visar
              att vi med en framsynt klimatomställning också kan skapa nya jobb.
              Vi kan med det också visa ledarskap internationellt.
            </seg>
            <seg n="de18dede">
              Fru talman! Mot detta står en regering som har gett upp, med
              en defensiv klimatpolitik där man har misslyckats med klimatet,
              precis som man har misslyckats med jobben. Det är dags att sätta
              regeringen på avbytarbänken och låta ett nytt framtidsinriktat
              lag spela matchen. Sverige kan vara ett föredöme i klimatpolitiken.
              Vi kan klara klimatet och jobben och med det välfärden och skolan.
            </seg>
            <seg n="ec56e545">
              Det är till oss dagens och kommande generationer kan sätta sitt
              hopp. Jag hoppas att de gör just det.
            </seg>
          </u>
          <note type="speaker" n="58e9ec33">
            Anf. 20 JOHAN HULTBERG (M):
          </note>
          <u who="johan_hultberg_88b600" xml:id="i-e23686492273c517-2" n="dc4f9d4d">
            <seg n="235b05e8">
              Fru talman! Jag tänkte i någon mån försöka sammanfatta den något
              spretiga debatten. Jag kan ändå inledningsvis glädjande nog konstatera
              att det finns ett mycket stort engagemang i Sveriges riksdag i
              klimatpolitiken med undantag för Sverigedemokraterna. Låt oss
              hoppas att den här spänstiga debatten kan inspirera fler länder
              att bidra till utsläppsminskningar och att Sverige fortsatt kan
              inspirera till omställning även i andra länder.
            </seg>
            <seg n="1060bb05">
              Jag menar envist och bestämt att Sverige är ett sant föregångsland
              som kan och vill göra mer. Därför har regeringen nu tagit initiativ
              till att utarbeta en färdplan för hur vi ska ta oss fram till
              det mål och den vision som vi alla har, nämligen ett samhälle
              som är fritt från nettoutsläpp.
            </seg>
            <seg n="436212c2">
              Men det finns tydliga skillnader i klimatpolitiken som har tydliggjorts
              i debatten, till exempel det faktum att Alliansen vill bekämpa
              utsläppen medan i alla fall flera av oppositionspartierna snarare
              vill bekämpa avstånden. Därför säger vi vänligt men bestämt nej
              till kilometerskatt. Vi vill minska lastbilarnas utsläpp, och
              därför tycker vi att det är bra att skogsindustrin tar initiativ
              för att med ny teknik och andra fordon, i vissa fall tyngre fordon,
              minska sin klimatpåverkan. Jag tycker att det är beklagligt att
              till exempel Miljöpartiet säger nej till en sådan utveckling.
            </seg>
            <seg n="0adbb2ff">
              Jag tror också att det är oerhört centralt att vi för en politik
              som hänger ihop. Jobb leder till ökade resurser att göra de investeringar
              som krävs. Därför är jobb och tillväxt kanske regeringens viktigaste
              prioritering för att skapa förutsättningar för en aktiv klimatpolitik.
            </seg>
            <seg n="280b1d41">
              Jag kan ta ett exempel. När Alliansen tillträdde 2006 gick var
              fjärde krona som var tänkt att användas till järnvägsinvesteringar
              till att betala ränta och amorteringar på grund av att man inte
              förde en ansvarsfull ekonomisk politik. Det utarmade möjligheterna
              att göra investeringar i järnvägen. Nu har vi en historiskt stor
              infrastruktursatsning på gång. Det är 522 miljarder under kommande
              planeringsperiod, och vi har fördubblat anslagen till drift och
              underhåll av den svenska järnvägen, så att det är lättare att
              resa klimatsmart.
            </seg>
            <seg n="1050032e">
              Tack för en bra debatt!
            </seg>
          </u>
          <note type="speaker" n="e6107c51">
            Anf. 21 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-47a3a6f310305a6a-2" n="7b816cb9" next="i-41af821691239e93-2">
            <seg n="2db8998e">
              Fru talman! Jag vill tacka mina meddebattörer. Det har varit
              en debatt där mycket intressant har sagts. Jag tror att det finns
              ett antal punkter som är viktiga att komma ihåg beträffande hur
              vi ska lyckas möta klimathotet. En av dem är vikten av delaktighet,
              att människor får vara en del av lösningen och vara med och ställa
              om, att man på den svenska landsbygden får tillverka de bränslen
              som vi behöver i framtiden, att människor i miljonprogramsområden
              får del av ROT-avdrag och kan vara med och rusta upp sina områden
              och klimatsäkra Sveriges miljonprogramsområden.
            </seg>
            <seg n="c7bfc2b1">
              En annan viktig sak är jämställdhet. Ta till exempel trafikpolitiken,
              ett politikområde där män och mäns prioriteringar har styrt alldeles
              för tydligt. Genom att styra om mot en mer jämställd trafikpolitik
              får vi också en klimatsmartare trafikpolitik.
            </seg>
            <seg n="b919865d">
              Det är en debatt där vi måste inse att gamla sanningar ofta ställs
              på ända. Vi kan inte använda gamla ekonomiska uträkningar som
              i praktiken innebär att det som är långsiktigt katastrofalt blir
              kortsiktigt lönsamt, utan vi måste se på ekonomin på ett bredare
              sätt och utarbeta nya mått. Det har flera varit inne på, och det
              är jag tacksam för. Jag tycker att det har varit en bra debatt
              på det sättet.
            </seg>
            <seg n="c1f058d6">
              Problemet är bara att det inte är första gången vi hör detta.
              Förslag för att möta klimathotet har funnits länge i den politiska
              debatten. För fem år sedan presenterade Klimatberedningen sina
              förslag. Av tio skarpa och beräknade förslag som det fanns politisk
              enighet om har två genomförts. Åtta har hamnat i Finansdepartementets
              papperskorg. Nu har en del av dem återkommit i den färdplan som
              miljöministern har presenterat.
            </seg>
            <seg n="f81a9ac4">
              Jag har ställt en fråga till miljöministern i debatten: Är man
              beredd att acceptera ett klimatpolitiskt ramverk för att komma
              bort från detta ansvarslösa sätt att hantera klimatpolitiken?
              Jag vill komplettera med en fråga till som jag hoppas få svar
              på i miljöministerns sista inlägg: Kan miljöministern garantera
              att de åtgärder som nu föreslås i Färdplan 2050 också genomförs
              att det finns en enighet bakom dem inom Alliansen eller kommer
              det att gå att gräva fram även dem i Finansdepartementets papperskorgar
              i framtiden?
            </seg>
          </u>
          <note n="f77bd4eb">
            Anf. 22 ANITA BRODÉN (FP):
          </note>
          <u who="gustav_fridolin_58edbf" xml:id="i-41af821691239e93-2" n="7b816cb9" prev="i-47a3a6f310305a6a-2">
            <seg n="bb9c5ff8">
              Fru talman! Jag vill börja med att än en gång tacka Miljöpartiet
              för initiativet. Det framfördes inledningsvis att det handlar
              om en klimatlag. Jag har under debattens gång upplevt att Miljöpartiet
              är det parti som har visat större öppenhet inför ett lagarbete,
              i bemärkelsen teamwork, för att gemensamt se problemen och komma
              fram till de lösningar som är nödvändiga. Då kommer det att krävas
              blocköverskridande överenskommelser. Jag kände att det var positivt
              till skillnad från några andra av oppositionspartierna, men jag
              hoppas att det kan öppnas.
            </seg>
            <seg n="d4af7dde">
              För oss liberaler, fru talman, är frihandelstanken mycket viktig.
              Handelsutbyte bidrar till minskad fattigdom och är konfliktförebyggande.
              Men vi vet också att handel förorsakar mycket transporter och
              mycket utsläpp. Därför behöver vi arbeta mycket för att också
              handeln ska bära sina miljökostnader.
            </seg>
            <seg n="1fdf270b">
              För att vi ska klara en fossiloberoende fordonsflotta fram till
              2030 är jag övertygad om att vi behöver arbeta tillsammans, för
              det kommer att krävas stor omställning. Vi har gjort många insatser
              från alliansregeringen. Mer behöver göras. Den offentliga sektorn
              måste föregå med gott exempel. Vi ska använda lagen om offentlig
              upphandling.
            </seg>
            <seg n="3f4846b0">
              Avslutningsvis, fru talman, vill jag lyfta fram vikten av ett
              ambitiöst klimatbistånd. Vi står inför en ekonomisk utmaning att
              från 2020 eller tidigare än 2020 varje år säkerställa att den
              gröna fonden innehåller 100 miljarder dollar. Diskussioner pågår
              nu om hur detta ska finansieras. Men det är en moralisk skyldighet
              att vi ska finnas med i täten i detta arbete, att fossilsubventionerna
              omfördelas, att vi får ett additionellt klimatbistånd och att
              Kyotoprotokollet blir kraftfullt.
            </seg>
            <seg n="9bed6ef3">
              Tack för denna debatt!
            </seg>
          </u>
          <note type="speaker" n="a8646c46">
            Anf. 23 JOSEF FRANSSON (SD):
          </note>
          <u who="josef_fransson_b32cdd" xml:id="i-3f44bd69110df8d4-2" n="24c22030">
            <seg n="fc054a18">
              Fru talman! Det är smått fascinerande att lilla jag kan väcka
              så mycket känslor i dagens klimatdebatt. Jag måste faktiskt säga
              att det lite grann är talande.
            </seg>
            <seg n="d2ce3bf6">
              Världen står inför mängder av problemställningar när det gäller
              till exempel biologisk mångfald, utsläpp av miljöfarliga ämnen,
              utrotningshot mot olika djurarter, övergödning på sina håll, överexploatering
              av naturresurser med mera.
            </seg>
            <seg n="5407b41d">
              Jag tycker att det är beklagligt att många av dessa frågor har
              fått stå åt sidan för det senaste årtiondets ganska ensidiga debatt
              om just den globala uppvärmningen. Klimatdebatten får inte stå
              i vägen för ekonomisk utveckling av världens fattigare länder,
              då ekonomisk tillväxt många gånger faktiskt tillåter människor
              att kosta på sig miljömedvetenhet liksom att mer välmående nationer
              ofta har medborgare som kan familjeplanera och så vidare.
            </seg>
            <seg n="acf379e1">
              Att börja avskaffa tillväxt, bygga vindkraftverk och köra bil
              på etanol tillverkad av livsmedelsgrödor med mera är inte lösningen.
              Det är min klara uppfattning att det inte är någon lösning. En
              stabil ekonomi där man satsar på rätt saker kan däremot hjälpa
              världen att minska beroendet av fossila bränslen och också lösa
              en lång rad andra miljöproblem. Teknikutveckling är dock A och
              O.
            </seg>
            <seg n="1c679bfb">
              Jag tror att potentialen i första hand ligger i att tämja universums
              krafter i form av fission och fusion, alltså kärnkraft. Här är
              utvecklingspotentialen enorm, och jag vill inte stanna vid den
              kommande fjärde generationens kärnkraftverk, utan sedan ska naturligtvis
              också generation fem och sex komma. Där ligger framtiden. Målet
              måste vara att producera riktigt ren el i rikliga mängder, så
              att alla kan få tillgång till billig energi världen över.
            </seg>
          </u>
          <note type="speaker" n="eaa9e6dc">
            Anf. 24 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-857c83bfb90b48ba-2" n="8a1a66ef">
            <seg n="275c0892">
              Fru talman! Jag tycker att den här debatten har varit ganska
              belysande när det gäller diskussionen om klimatfrågan i Sverige.
              Regeringen är ganska nöjd med vad man gör och framhåller det.
              Oppositionen vill ha betydligt bättre ambitionsnivå, förutom Sverigedemokraterna,
              som över huvud taget inte ser något problem med klimatförändringen.
            </seg>
            <seg n="5580dc65">
              Det är möjligt att staka ut en politik som både angriper den
              ekonomiska krisen, åtgärdar arbetslösheten och innebär lösningar
              på klimatfrågan och minskade utsläpp. Det är i själva verket nödvändigt
              att staka ut en sådan politik. Den innebär att vi måste stimulera
              fram investeringar i moderna transportsystem, i att renovera bostäder,
              i att utveckla vår industri och i att stimulera fram en helt ny,
              ren energisektor som i dag knappt finns i Sverige. Det är till
              exempel därför som vi föreslår ett nytt klimatprogram som ska
              kunna ge investeringar i både privat och offentlig sektor. Det
              kräver politiskt agerande. Det kommer inte av sig självt, men
              det kommer tyvärr heller inte att komma av den här regeringen.
              Det krävs att vi får en ny majoritet och en ny regering i Sverige.
            </seg>
            <seg n="f1f2de86">
              Det är också helt nödvändigt att man vågar använda ekonomiska
              styrmedel, som att ge direktiv till exempel till AP-fonderna och
              till Vattenfall för att använda de möjligheter att påverka som
              man faktiskt har.
            </seg>
            <seg n="1fcc5979">
              Det är en fråga i den här debatten som förblir obesvarad av miljöminister
              Lena Ek. Nu sitter så lägligt finansministern bredvid henne, så
              ni kan väl samråda med varandra inför ministerns sista inlägg:
              Varför har ni skurit ned flera hundra miljoner kronor på klimatbiståndet?
              Varför ska de fattigaste betala? Varför ska vi minska klimatbiståndet
              till dem som är mest utsatta för de klimatförändringar som vi
              har orsakat?
            </seg>
            <seg n="c73fb230">
              Vad säger miljöministern: Är miljöministern nöjd med neddragningarna
              i klimatbiståndet?
            </seg>
          </u>
          <note type="speaker" n="18110636">
            Anf. 25 IRENE OSKARSSON (KD):
          </note>
          <u who="christina_oskarsson_9f59a4" xml:id="i-bcfa2c72d0fbfe1f-2" n="e10b39ad">
            <seg n="821e5de9">
              Fru talman! Jag har fyra punkter jag tycker är viktiga att få
              med som sådant vi behöver göra efter denna debatt. Jag tackar
              Gustav Fridolin och Miljöpartiet för debatten. Jag tror att det
              är viktigt att vi för upp ett helhetsperspektiv på de här frågorna
              på agendan.
            </seg>
            <seg n="372401fd">
              I det arbetet här hemma är den rapport som Naturvårdsverket nu
              har lagt fram oerhört central. Många av de förslag som finns där
              är jag beredd att ställa mig bakom direkt, men det finns också
              ett antal som man behöver arbeta vidare med och något som kanske
              inte ska vara där. Därför är det så viktigt som miljöministern
              har tryckt på i ett par av sina inlägg, nämligen att den här rapporten
              nu får bli avstampet för en bred dialog och diskussion i hela
              vårt land.
            </seg>
            <seg n="97eb7b31">
              Det är också viktigt att vi fortsätter att satsa på bistånd till
              utvecklingsländerna med biståndsmedel som är miljösmarta och att
              vi också får resurser som är tydligt riktade mot miljöbistånd,
              liksom att vi fortsätter använda CDM på ett klokt och offensivt
              sätt för att investera där pengarna gör nytta.
            </seg>
            <seg n="dd72dc5b">
              Fru talman! Det är ganska beklämmande att höra att den stora
              järnvägssatsning som den här regeringen nu har gjort och där vi
              har lovat att resurserna finns på plats nu beskrivs som att vi
              ingenting gör. Trafiken ökar så att vi har en betydligt större
              andel transporter på järnväg än för bara fem, tio eller femton
              år sedan det är en betydlig skillnad. Där lyckas vi i dag, trots
              att det har varit ett stort bristande underhåll, nu komma i fatt
              när det gäller både underhåll och punktlighet för de bolag som
              trafikerar. Då är detta beklämmande att lyssna på.
            </seg>
            <seg n="27093424">
              Det finns mer att göra. Jag vill också framhäva vikten av att
              vi blir mer samstämmiga om vilken karta vi beskriver.
            </seg>
          </u>
          <note type="speaker" n="31034ea8">
            Anf. 26 Miljöminister LENA EK (C):
          </note>
          <u who="unknown" xml:id="i-9b29a6d08917820a-0" n="4328b9ba">
            <seg n="770c1561">
              Fru talman! Ärade ledamöter! Ärade åhörare! Mycket har förändrats
              i Sverige sedan 1990. Vi har dragit ned våra klimatutsläpp med
              drygt 16 procent. Vi har ökat vår tillväxt under samma tid med
              drygt 50 procent. Det är en av anledningarna till att Sverige
              med trovärdighet kan ha sin traditionella medlande och mäklande
              roll i klimatförhandlingarna. Vi kan visa att det är möjligt att
              göra klimatvänliga investeringar och samtidigt ha en statsbudget
              i balans och ha jobb, konkurrenskraft och tillväxt.
            </seg>
            <seg n="5683402d">
              Tillväxten är på många sätt nyckeln till att de fattiga länderna
              ska kunna klara av klimatåtaganden även de. Tillväxt för dem är
              inte som när vi i Sverige diskuterar konsumtionsvanor och hur
              många plastleksaker varje barn behöver ha, utan det handlar om
              medicin, tak över huvudet, utbildning och lägre spädbarnsdödlighet.
              Det är oerhört viktigt. Därför hade det varit bra att få reda
              på var Socialdemokraterna står när det gäller FN:s klimatprojekt,
              det så kallade CDM, i den här debatten.
            </seg>
            <seg n="7d7cf2bd">
              I mina kontakter med andra länder i världen, och då särskilt
              de fattiga, upplever jag att man tycker att detta är oerhört viktigt.
              Jag hoppas därför att oppositionen vänster om Miljöpartiet kan
              ändra åsikt, så att vi kan ha sådana klimatprojekt framöver.
            </seg>
            <seg n="54c086e2">
              Vi har ett arbete i sju steg framför oss. Regeringen har lagt
              ut uppdrag för att nå de tuffa svenska klimatmålen. Målen är uppsatta,
              och vi vet hur vägen dit ska gå för att vi ska få ett klimatneutralt
              land 2050.
            </seg>
            <seg n="ff9ba137">
              Vi vet att vi behöver titta mer på vissa sektorer. Vi vet att
              andra kommer att klara det. Det här arbetet pågår inom Klimatfärdplan
              2050. Det är ett antal bruttoförslag, som jag hoppas att vi ska
              öka på med fler förslag, så att vi sedan ska kunna välja de absolut
              bästa som gynnar klimatet och tillväxten och jobben i Sverige,
              vilket jag tycker är oerhört viktigt. Då är det inte rätt väg
              att straffbeskatta landsbygden, som står för en så viktig del
              i den gröna omställningen, med 30 eller 50 miljarder.
            </seg>
          </u>
          <note n="c25110b9">
            Överläggningen var härmed avslutad.
          </note>
          <note n="b29d0a5c">
            2 § Justering av protokoll
          </note>
          <note n="1bda544d">
            Justerades protokollen för den 22 och 23 januari.
          </note>
          <note n="172735d3">
            3 § Avsägelse
          </note>
          <note n="9adb0fe9">
            Förste vice talmannen meddelade att Otto von Arnold (KD) anhållit
            om entledigande från uppdraget som ledamot av riksdagen från och
            med den 22 februari.
          </note>
          <note n="032ca2f5">
            Kammaren biföll denna anhållan.
          </note>
          <note n="b6bf9b41">
            4 § Meddelande om frågestund
          </note>
          <note n="4f072919">
            Förste vice talmannen meddelade att vid frågestunden torsdagen
            den 31 januari kl. 14.00 skulle följande statsråd närvara:
          </note>
          <note n="c31d0200">
            Socialminister Göran Hägglund (KD), landsbygdsminister Eskil
            Erlandsson (C), kultur- och idrottsminister Lena Adelsohn Liljeroth
            (M), miljöminister Lena Ek (C) och försvarsminister Karin Enström
            (M).
          </note>
          <note n="f587fb64">
            5 § Anmälan om inkommen faktapromemoria om förslag från Europeiska
            kommissionen
          </note>
          <note n="9a124d82">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="ecf1b3e9">
            JOIN(2012) 39
          </note>
          <note n="88c36e6e">
            6 § Anmälan om fördröjda svar på interpellationer
          </note>
          <note n="da0852ec">
            Till riksdagen hade inkommit följande skrivelser:
          </note>
          <note n="7cc60dd8">
            Interpellation 2012/13:203
          </note>
          <note n="d55fca3e">
            Interpellation 2012/13:203 Åtgärder mot arbetslösheten i Halland
          </note>
          <note n="12d9e2b5">
            Interpellationen kommer att besvaras den 19 februari 2013.
          </note>
          <u who="unknown" xml:id="i-17ac7e043e855138-0" n="4328b9ba">
            <seg n="229dedbb">
              Skälet till dröjsmålet är inbokade engagemang som inte kan ändras.
            </seg>
            <seg n="229dedbb">
              Skälet till dröjsmålet är inbokade engagemang som inte kan ändras.
            </seg>
          </u>
          <note n="e2b5ecfc">
            Monica Rodrigo
          </note>
          <note n="7d21868d">
            Interpellation 2012/13:205
          </note>
          <note n="abde487a">
            Interpellation 2012/13:205 Vägen till ett hållbart arbetsliv
          </note>
          <note n="12d9e2b5">
            Interpellationen kommer att besvaras den 19 februari 2013.
          </note>
          <note n="e2b5ecfc">
            Monica Rodrigo
          </note>
          <note n="0dd0a9d3">
            7 § Förnyad bordläggning
          </note>
          <note n="b29b4ba0">
            Föredrogs och bordlades åter
          </note>
          <note n="20842bc1">
            8 § Svar på interpellation 2012/13:175 om statsbudgeten som verktyg
            för att minska ekonomiska klyftor mellan kvinnor och män
          </note>
          <note type="speaker" n="79bb9b66">
            Anf. 27 Finansminister ANDERS BORG (M):
          </note>
          <u who="unknown" xml:id="i-e55f72819effde93-3" n="4328b9ba">
            <seg n="0cf11b0b">
              Fru talman! Per Bolund har frågat mig vilka åtgärder jag avser
              att vidta för att statsbudgeten ska främja målet om ekonomisk
              jämställdhet och för att skillnaderna i nettoinkomst mellan män
              och kvinnor ska sluta att öka.
            </seg>
            <seg n="1f5e099b">
              Jämställdhet är en prioriterad fråga för regeringen. Under förra
              mandatperioden avsattes sammanlagt 1,6 miljarder kronor för särskilda
              insatser, vilket var en betydande ökning jämfört med tidigare.
              Nuvarande mandatperiod fortsätter denna tydliga satsning med nästan
              1 miljard kronor.
            </seg>
            <seg n="50813b47">
              Ett av regeringens mål med jämställdhetspolitiken är att kvinnor
              och män ska ha samma möjligheter och villkor i fråga om utbildning
              och betalt arbete. Det finns fortfarande problem att lösa innan
              vi har ett jämställt arbetsliv. Kvinnor jobbar deltid i större
              utsträckning och tar större del av det obetalda hemarbetet än
              män. Regeringen har sedan den tillträdde fört en politik för att
              stärka arbetslinjen och för att sänka trösklarna in på arbetsmarknaden.
              Jobbskatteavdraget och förändringarna i sjuk- och arbetslöshetsförsäkringarna
              bedöms, i synnerhet för kvinnor, öka arbetsutbudet, sysselsättningen
              och de disponibla inkomsterna.
            </seg>
            <seg n="db9ad0e3">
              Dessa frågor är viktiga för regeringen, och vi har därför tillsatt
              en delegation för jämställdhet i arbetslivet. Delegationen ska
              bland annat lämna förslag på insatser som kan främja jämställdheten
              och minska lönegapet mellan kvinnor och män.
            </seg>
            <seg n="92b0f94d">
              Regeringens huvudsakliga strategi för att uppnå målen är jämställdhetsintegrering.
              Varje statsråd ansvarar för jämställdhet inom sitt område. Tidigare
              i år beslutade regeringen om nya riktlinjer för arbetet. Jämställdhetsperspektivet
              ska vara tydligt integrerat i arbetet bland annat genom att all
              individbaserad statistik ska vara könsuppdelad och att förslag
              i propositioner och skrivelser analyseras utifrån kön. Målet med
              detta är att regeringen ska ha bästa möjliga förutsättningar för
              att jämställdhet ska genomsyra hela politiken.
            </seg>
          </u>
          <note type="speaker" n="d4118b0d">
            Anf. 28 PER BOLUND (MP):
          </note>
          <u who="per_bolund_61c5be" xml:id="i-33664b5859ebea1b-0" n="598bd82c">
            <seg n="00574f8f">
              Fru talman! Tack, finansministern, för svaret! Det var kort och
              kärnfullt, kan man väl säga. Det var inte så mycket nyheter som
              jag kanske hade hoppats på.
            </seg>
            <seg n="f908277a">
              Det låter på Anders Borg, när han läser upp interpellationssvaret,
              som att allting är frid och fröjd. Regeringen har tagit den här
              frågan på allra största allvar. Man har gjort större satsningar
              än någonsin tidigare. Och alla de reformer som regeringen har
              genomfört har varit tydliga steg på vägen mot ett jämställt samhälle.
              Det skulle man kunna invaggas i att tro. Men då har man inte tagit
              hänsyn till det som kallas verkligheten och den statistik som
              vi alla kan se på.
            </seg>
            <seg n="cd953caf">
              Jag bekymras över att finansministern inte med en stavelse och
              inte med ett ord i sitt svar antyder att han inte skulle vara
              nöjd med situationen. Det verkar som att han är tillfreds med
              den utveckling som vi ser runt omkring oss. Verkligheten, tycker
              jag, visar på en helt annan utveckling än den finansministern
              antyder i sitt interpellationssvar.
            </seg>
            <seg n="fcc3c349">
              TV4 gjorde ett inslag för ungefär en vecka sedan där de just
              rapporterade om att löneklyftorna, inkomstklyftorna, mellan kvinnor
              och män ökar för varje åldersgrupp i samhället. Speciellt för
              de yngsta, de upp till 25 år, var det en dramatisk ökning mellan
              2009 och 2011. Det var en ökning med 24 procent av inkomstklyftan
              mellan kvinnor och män. Det är en ganska häpnadsväckande och skrämmande
              utveckling det skulle jag säga om jag var finansminister.
            </seg>
            <seg n="530c9d91">
              Riksdagens utredningstjänst har också tittat på det här och studerat
              hur löner och inkomster för män och kvinnor har utvecklats sedan
              2004. Det har varit en stadig ökning av klyftan.
            </seg>
            <seg n="c8b9726f">
              År 2012, förra året, tjänade en genomsnittlig kvinna drygt 180
              000 kronor, medan en genomsnittlig man i Sverige tjänade 244 000
              kronor. Det var en löneskillnad på 62 000 kronor under ett år.
              Så mycket mer har männen än kvinnorna. En sådan utveckling tycker
              jag inte att någon kan vara nöjd med. Därför bekymras jag av den
              nöjdhet som jag tycker strålar ur Anders Borgs anförande i debatten.
            </seg>
            <seg n="04727676">
              Det är intressant att Anders Borg pratar om jämställdhetsreformer
              som kostade 1,6 miljarder förra mandatperioden och 1 miljard den
              här mandatperioden. Men sedan pratar han om jobbskatteavdraget
              som en jämställdhetsreform. Det är väl på många fler miljarder.
              Därför kan det kännas som att Anders Borg lite grann ifrågasätter
              sin egen retorik och inte riktigt tror på det han säger om att
              jobbskatteavdraget skulle vara den här stora jämställdhetsreformen,
              som han försöker lyfta fram.
            </seg>
            <seg n="10fa84ab">
              Det tycker jag också stämmer väl med den utveckling som vi ser
              omkring oss i samhället. Det har nu gått många år sedan regeringen
              införde sitt första jobbskatteavdrag. Om det skulle vara en så
              effektiv åtgärd som finansministern står här och säger undrar
              jag: Varför ökar fortfarande klyftorna mellan män och kvinnor,
              år för år, med den sittande regeringen och Anders Borg?
            </seg>
            <seg n="3022ab63">
              Faktum är att de har ökat varje år som Anders Borg har suttit
              vid makten och haft makten över den ekonomiska politiken. Om nu
              jobbskatteavdraget skulle vara reformen som skulle minska klyftorna
              undrar jag: Hur kommer det sig att de ökar?
            </seg>
            <seg n="9044712e">
              Kanske kan Anders Borgs medarbetare ge ett tydligare svar på
              den frågan. Man har frågat Joakim Hussénius, som är chef för fördelningsanalysenheten
              på Finansdepartementet, hur han ser på jobbskatteavdraget. Han
              säger så här: Jobbskatteavdraget gynnar ju dem som jobbar, och
              männen jobbar i högre grad än kvinnorna.
            </seg>
            <seg n="b4702159">
              Det kanske är en del av förklaringen till att det här inte har
              fungerat som någon jämställdhetsåtgärd. Det har tvärtom ökat löneklyftan
              mellan män och kvinnor.
            </seg>
            <seg n="d8f478c4">
              I och med att män har högre löner har de också fått högre jobbskatteavdrag
              än vad kvinnor har fått.
            </seg>
            <seg n="9626815a">
              Våren 2007 lovade Anders Borg och Per Schlingmann att ensamstående
              mammor och deltidsarbetande kvinnor skulle få det ekonomiskt bättre
              under den mandatperiod som har varit. Det är fortfarande en utveckling
              som vi med spänning väntar på.
            </seg>
            <seg n="54e9b375">
              Jag skulle vilja fråga Anders Borg om han verkligen är nöjd med
              utvecklingen, som han ger sken av i sitt svar. Tycker du att det
              är en bra utveckling, Anders Borg, när det gäller de ekonomiska
              klyftorna mellan män och kvinnor i Sverige?
            </seg>
          </u>
          <note type="speaker" n="5e20bf49">
            Anf. 29 HILLEVI LARSSON (S):
          </note>
          <u who="hillevi_larsson_81d8b4" xml:id="i-c90411740e6896b0-0" n="f5d57989">
            <seg n="31a50f8a">
              Fru talman! Jag vill tacka Per Bolund för den utmärkta interpellationen.
              Vi måste verkligen diskutera den här frågan. Det är inte så att
              det var frid och fröjd tidigare med jämställdheten. Vi hade redan
              tidigare stora problem, men nu har klyftan mellan män och kvinnor
              vuxit ytterligare. Det går alltså åt fel håll. Jämställdheten
              backar.
            </seg>
            <seg n="1d984263">
              Tyvärr har en del av de reformer som regeringen har infört varit
              kontraproduktiva. Det har försämrat utvecklingen när det gäller
              jämställdheten.
            </seg>
            <seg n="ef4b56df">
              För det första ledde jobbskatteavdraget inte till fler jobb.
              För det andra ledde det till att inkomstklyftan växte, både mellan
              rika och fattiga och mellan kvinnor och män.
            </seg>
            <seg n="01ca119f">
              Vi kan se en reform som vårdnadsbidraget, som knappast kan kallas
              arbetslinje, som regeringen har infört och som riskerar att bli
              en fälla för kvinnor som sedan har svårare att komma ut på arbetsmarknaden.
            </seg>
            <seg n="328d8d95">
              Vi kan se att villkoren för de offentliganställda är svåra, och
              många av de offentliganställda är just kvinnor. Regeringen har
              vältrat över kostnader på kommunerna. Många av dem som tidigare
              fick a-kassa och sjukförsäkring har fått söka försörjningsstöd
              för att de inte längre får de här ersättningarna. Och många av
              dem är kvinnor.
            </seg>
            <seg n="a6f2f61b">
              När det gäller de sjukskrivna kan man se att kvinnor är överrepresenterade.
              Huvudsakligen handlar det om arbetsmiljörelaterad ohälsa. Många
              har slitit inom offentlig sektor, inom vården och inom äldreomsorgen.
              De har fått förslitningsskador och blivit överansträngda. Till
              slut kan de inte jobba längre. Då är sjukskrivning sista möjligheten.
              För många har det inte ens varit möjligt att vara sjukskriven.
            </seg>
            <seg n="3e8ac8cc">
              Det här är tungt för kommunerna, som ska betala ut löner till
              dem som är anställda inom skola, vård och omsorg. Många av dem
              är kvinnor som har fått sämre arbetsmiljö och tyngre arbetsbörda.
              Arbetsstyrkan krymper också på många håll.
            </seg>
            <seg n="23d198fe">
              Det finns en fråga där man verkligen skulle kunna hjälpa kvinnor.
              Det är frågan om rätt till heltid. Vi har i dag många kvinnor
              som är ofrivilligt deltidsarbetslösa. Det är svårt att försörja
              sig på en deltidslön, speciellt om man har ett låglöneyrke, vilket
              många kvinnor har. Rätt till heltid är någonting som regeringen
              inte har velat införa.
            </seg>
            <seg n="0eb057ca">
              Dessutom har man infört 75-dagarsregeln. Tidigare kunde man stämpla
              upp mot en deltid, så att man fick en högre inkomst och kunde
              försörja sig. Nu finns det en 75-dagarsregel som innebär att det
              efter 75 dagar är slut med det. Då får man försörja sig på den
              deltidslön som man har. Det kan vara mycket besvärligt om man
              till exempel bara har 25 procent eller 50 procent. Det är många
              inom handeln, inte minst, som har det på det sättet. Och det är
              en väldigt låg lön från början.
            </seg>
            <seg n="d17f1987">
              Har man då inte en partner som kan försörja en kan man till och
              med tvingas gå ut i arbetslöshet för att man helt enkelt inte
              kan betala hyran, räkningar och mat.
            </seg>
            <seg n="dbbb89c1">
              En annan fråga som regeringen skulle ha kunnat gå fram med, men
              som de har låtit bli, är barnomsorg på obekväm arbetstid. Det
              är väldigt många kvinnor, inte minst inom LO-yrken, som jobbar
              på just obekväm arbetstid som antingen tvingas sluta jobba helt
              eller gå ned i arbetstid eftersom arbetet inte går att kombinera
              med tiderna inom barnomsorgen.
            </seg>
            <seg n="e9327f08">
              Detta är ytterligare en fråga som man skulle ha kunnat gå fram
              med. En mer individualiserad föräldraförsäkring är en annan.
            </seg>
            <seg n="4b045791">
              Det finns alltså mycket man skulle kunna göra, men det man har
              gjort hittills har tyvärr fått negativt resultat för jämställdheten.
            </seg>
          </u>
          <note type="speaker" n="20c7dd17">
            Anf. 30 CARL B HAMILTON (FP):
          </note>
          <u who="carl_b_hamilton_f30000" xml:id="i-1ba9080c9a5cd3fb-0" n="ae3dab4d">
            <seg n="3bff1bba">
              Fru talman! Jag tycker till att börja med att man ska notera
              en väldigt viktig förändring som har skett i det svenska arbetslivet
              under de senaste 1520 åren och kanske framför allt de senaste
              78 åren, och det är att gymnasieutbildningen och högskoleutbildningen
              i allt större utsträckning domineras av unga kvinnor.
            </seg>
            <seg n="25b0b7fa">
              De är inte bara fler, alltså utgör en större andel, utan de har
              också bättre betyg. Vi ser också att på de så kallade prestigeutbildningarna
              till läkare, jurist, civilingenjör och civilekonom är kvinnor
              i många fall, på många utbildningsorter, dominerande. De utgör
              en majoritet. Det är väldigt glädjande ur jämställdhetssynpunkt.
              Å andra sidan börjar det bli ett problem att pojkarna faller tillbaka
              så kraftigt som de har gjort på en del håll.
            </seg>
            <seg n="d662ffc2">
              Jag tycker att det blir väldigt konstigt om man inte lyfter fram
              den här frågan eftersom den ju är långsiktigt väldigt avgörande
              för bland annat inkomstutvecklingen för de här personerna.
            </seg>
            <seg n="5d966e25">
              När det gäller lönerna så bestäms de av parterna. Det vet alla
              i denna kammare. Hur är det då med de offentliganställda i kommuner
              och landsting? Med tanke på den argumentation som Hillevi Larsson
              och även andra brukar ta upp här i kammaren skulle man vänta sig
              de kommuner och landsting som styrs av socialdemokrater, miljöpartister
              och för den delen vänsterpartister skulle ha signifikant högre
              löner. Men så är inte fallet eller hur, Hillevi Larsson? Hur är
              det i Hillevi Larssons hemkommun Malmö?
            </seg>
            <seg n="f598f3cf">
              Likadant är det i Göteborg och i Ulla Anderssons hemkommun Gävle.
              Jag brukar debattera denna fråga med henne. Nu är hon inte här
              i dag, så jag ska inte angripa henne, men jag noterar att vi har
              samma förhållanden i hennes hemkommun Gävle. Det är alltså inga
              signifikant bättre löner i kommuner och landsting där oppositionen
              styr.
            </seg>
            <seg n="407cb11d">
              Oppositionens politik innebär även en njuggare inställning till
              RUT-avdrag. Exakt vad det innebär är kanske lite svårt att definiera
              här och nu, men RUT-avdraget har inneburit ökade försörjningsmöjligheter
              och sysselsättningsmöjligheter, inte minst för kvinnor och inte
              minst för invandrarkvinnor. Vill man minska RUT-avdraget på det
              ena eller andra sättet minskar man alltså även försörjningsmöjligheterna
              för dessa kvinnor. Det gäller i och för sig även män, men det
              är framför allt dessa kvinnor som ofta har väldigt svårt att etablera
              sig på arbetsmarknaden som skulle drabbas av ett försämrat RUT-avdrag.
            </seg>
            <seg n="b5aed4d3">
              Likadant är det med Socialdemokraternas politik. Jag tar det,
              Per Bolund, för det är ju ändå så att ni tänker er att regera
              ihop med Socialdemokraterna, och därför får ni finna er i att
              vi binder ihop er här. Om man ser på de förslag om att inskränka
              möjligheten att driva företag med vinst som LO har lagt fram,
              och som även Socialdemokraterna själva har lagt fram och är angelägna
              om att införa när det gäller non-profit-organisationen av arbetet
              inom vård, skola och omsorg, uppstår frågan: Vem vill då driva
              dessa företag? Om det ska vara en avkastning på 3 procent eller
              någon procent eller två högre kan man lika gärna sätta in pengarna
              på banken och slippa ta någon risk.
            </seg>
            <seg n="9ccc1d62">
              Det blir alltså i praktiken en nedläggning av de här företagen.
              De kommer inte att finnas, och därmed försvinner en väldig mängd
              arbetstillfällen för kvinnor i det som i dag är vård- och välfärdssektorn.
              Det handlar om ungefär, lågt räknat, 130 000 och högt räknat 170
              000 kvinnor i huvudsak.
            </seg>
          </u>
          <note type="speaker" n="d0bde4c7">
            Anf. 31 Finansminister ANDERS BORG (M):
          </note>
          <u who="unknown" xml:id="i-e55f72819effde93-4" n="4328b9ba">
            <seg n="98553527">
              Fru talman! Det finns en tydlig jämställdhetsinriktning från
              regeringen. Vi står för en jämställdhetspolitik där målen är att
              makt och inflytande ska delas lika mellan män och kvinnor. Vi
              står för en jämställdhetspolitik där vi vill utjämna de ekonomiska
              skillnaderna mellan män och kvinnor. Vi står för en jämställdhetspolitik
              som vill utjämna fördelningen av hemarbetet så att alla tar lika
              ansvar för hemmets arbete. Vi vill offensivt arbeta för att minska
              och motverka, hindra och stoppa mäns våld mot kvinnor.
            </seg>
            <seg n="56d6a5ea">
              Det finns en offensiv inriktning för att förbättra jämställdheten
              i jämställdhetspolitiken. Insatserna är också mycket tydliga.
              Låt mig klargöra dem.
            </seg>
            <seg n="c46b4c36">
              Vi har alltså satsat nästan 650 miljoner på att motverka mäns
              våld mot kvinnor, en massiv satsning för att kvinnor ska känna
              sig trygga i sina relationer och att ett orimligt och fruktansvärt
              våld ska bekämpas med alla samhällets till buds stående medel.
            </seg>
            <seg n="19001fd1">
              Vi har också jobbat med att utjämna de ekonomiska skillnaderna.
              Det finns en lång rad åtgärder på det området. Låt oss konstatera
              att de omfattande sänkningarna som vi har gjort av skatten för
              pensionärer i första hand tydligt gynnar kvinnor, eftersom det
              finns fler kvinnliga pensionärer.
            </seg>
            <seg n="1a7e483e">
              Vi har också gjort mycket tydliga insatser för de kvinnor som
              har en tuffare ekonomisk situation genom flerbarnstillägg, genom
              förstärkta bostadsbidrag, både i själva bostadsbidraget för pensionärer
              och i det allmänna bostadsbidraget, genom att förstärka barndelen
              och också genom att förstärka bostadsbidraget för studiemedel.
            </seg>
            <seg n="a5c4d7af">
              Det handlar inte bara om att bekämpa våld och att direkt stötta
              kvinnor i en utsatt ekonomisk situation. Vi har också ändrat huvudlinjen
              i den ekonomiska politiken så att det i dag är arbetslinjen och
              företagsamhet, nya och växande jobb i växande företag som är huvudlinjen,
              också när det gäller jämställdhetsarbetet. Det är klart att jobbskatteavdraget
              det finns en lång rad utvärderingar av det som Per Bolund knappast
              kan bortse ifrån har underlättat jämställdhet, detta eftersom
              de största skattelättnaderna, de största minskningarna av marginaleffekterna
              och de största minskningarna av tröskeleffekter ligger på dem
              med låga inkomster, och det är framför allt kvinnor som deltidsarbetar
              och som därmed kan öka sitt arbetsdeltagande.
            </seg>
            <seg n="8f5c030a">
              När man ser på statistiken är det också väldigt tydligt att arbetskraftsdeltagandet
              har ökat för kvinnor under de här åren. Det är högre i dag än
              vad det var 2006. Det var högre 2011, som vi har statistik för,
              än vad det var under de år som till exempel Socialdemokraterna
              styrde med stöd av bland annat Miljöpartiet.
            </seg>
            <seg n="56956339">
              Är vi nöjda med detta? Självklart inte. Vi har ambitiösa mål
              för jämställdhetspolitiken som brett påverkar samhällslivet och
              där vi på ett ambitiöst sätt vill minska skillnaderna och kvinnors
              underordning i förhållande till män. Det här kommer naturligtvis
              att vara en central del av den ekonomiska politiken och politiken
              i allmänhet eftersom jämställdhetsintegreringen ju handlar om
              att det ska vara en del av hela politiken.
            </seg>
            <seg n="549ecbf9">
              Det arbetet kommer naturligtvis att fortsätta i regeringens politik,
              tillsammans med parterna och med samhällslivet i övrigt. Det är
              helt enkelt så att vi kommer att fortsätta driva en offensiv jämställdhetspolitik
              tills vi har upphört att ha en underordning av kvinnor i förhållande
              till män i många delar av samhället.
            </seg>
          </u>
          <note type="speaker" n="fb530c8f">
            Anf. 32 PER BOLUND (MP):
          </note>
          <u who="per_bolund_61c5be" xml:id="i-33664b5859ebea1b-1" n="598bd82c">
            <seg n="befaf21c">
              Fru talman! När man hör Carl B Hamilton i talarstolen är det
              inte utan att man längtar tillbaka till tidigare dagar när det
              fanns folkpartiföreträdare som hade en aktiv jämställdhetspolitik
              och en ambition att komma med nya reformer för att öka jämställdheten.
            </seg>
            <seg n="a75549af">
              Några sådana reformer får vi inte höra från Carl B Hamilton över
              huvud taget, och jag saknar det. Jag tycker att det är synd att
              inte Bengt Westerberg är kvar i debatten och kan föra en jämställdhetstalan
              inom Folkpartiet. Det skulle verkligen behövas.
            </seg>
            <seg n="18231c26">
              Tillbaka till finansministern och grundfrågan: Nu får vi höra
              att finansministern är nöjd med utvecklingen. Det är ändå positivt
              att han inte är nöjd med den situation vi har i samhället i dag
              och att han inte tycker att vi har ett jämställt samhälle.
            </seg>
            <seg n="21204e24">
              Frågan är då varför finansministern står så passiv och tittar
              på medan klyftorna ökar i samhället. Trots allt det som finansministern
              nämner i sitt anförande går det ju inte att blunda för statistiken:
              Skillnaderna mellan mäns och kvinnors nettoinkomster i Sverige
              ökar med finansminister Anders Borgs politik. Det kan inte ens
              finansministern bortse ifrån.
            </seg>
            <seg n="12b5c8b6">
              Jag ska personligen lämna över detta utdrag från riksdagens utredningstjänst
              med rena siffror till finansministern så att han kan studera detta
              efter debatten och bedöma om han tycker att det behövs nya insatser
              och nya åtgärder.
            </seg>
            <seg n="7ef8d4c0">
              Om något har regeringens politik faktiskt förvärrat klyftan.
              För de flesta bedömare som tittar på siffrorna och som ser hur
              statistiken utvecklas är det uppenbart att regeringens politik
              inte har fungerat. Den har inte lett till minskade klyftor mellan
              kvinnor och män. Tvärtom har skillnaderna i inkomst mellan gruppen
              män i Sverige och gruppen kvinnor i Sverige ökat.
            </seg>
            <seg n="6cc37fa8">
              Frågan är då vad finansministern tänker göra. Ska han fortsätta
              på den inslagna vägen med samma politik som faktiskt inte har
              visat sig ge några tydliga effekter i form av att kvinnorna i
              Sverige kommer i kapp männen i löneutveckling, eller tänker han
              hitta nya vägar framåt? Tyvärr låter det mycket på finansministern
              som om han inte är intresserad av att hitta några nya vägar och
              nya reformer och försöka utveckla en ny politik. Det är mer av
              samma sak som kommer från regeringen och från finansministern.
            </seg>
            <seg n="d474e679">
              Det är spännande att finansministern lyfter fram reformer som
              han hävdar har minskat klyftorna och hjälpt dem som är mest ekonomiskt
              utsatta i samhället, när alla utvärderingar som har gjorts av
              regeringens politik, till exempel från riksdagens utredningstjänst,
              visar att det tydligt är så att det är de som har högst inkomster
              som har tjänat mest på regeringens reformer. De ekonomiska klyftorna
              i Sverige har ökat. Den tiondel av svenskarna som har lägst inkomster
              har halkat efter med regeringens politik och har inte fått det
              bättre.
            </seg>
            <seg n="3498c96a">
              Regeringen behöver hitta nya politiska reformer som på allvar
              minskar de ekonomiska klyftorna mellan män och kvinnor i Sverige.
              Jag har några tips som jag gärna vill dela med mig av till finansministern,
              och han kanske kan låna några av dem. Det skulle jag verkligen
              uppmuntra till.
            </seg>
            <seg n="c5cb20c5">
              Vi anser att man ska använda sin makt som arbetsgivare. Vi har
              i Miljöpartiets förslag till statsbudget avsatt resurser för att
              minska lönegapet mellan kvinnor och män. Det är sammanlagt 600
              miljoner kronor som vi har avsatt för de närmaste fyra åren för
              att minska löneklyftan mellan kvinnor och män i statlig tjänst.
            </seg>
            <seg n="dda0bfb4">
              Jag tycker att man ska ge myndigheter, till exempel Medlingsinstitutet,
              i uppdrag att aktivt motverka löneklyftorna och komma fram med
              strategier kring hur man kan minska klyftorna mellan män och kvinnor.
            </seg>
            <seg n="b71f1277">
              Vidare tycker jag att man behöver gå vidare med åtgärder för
              att få fler män att ta ut föräldraledighet i större utsträckning.
              Miljöpartiet föreslår en tredjedel av föräldraledigheten. Det
              skulle ge stor effekt för att öka jämställdheten i arbetslivet.
            </seg>
            <seg n="be5ac018">
              Vi anser att man behöver göra jämställdhetskonsekvensbeskrivningar
              av alla reformer som kommer från regeringen. Det gör man inte
              i tillräcklig utsträckning. Anders Borg talar om att man jämställdhetsintegrerar.
              Men tittar vi på hur utomstående bedömare som Sveriges Kvinnolobby
              ser på regeringens budget är det tydligt att de anser att regeringen
              fortfarande inte lever upp till sina ambitioner att jämställdhetsintegrera
              alla beslut. Budgetpropositionen är i stora delar helt könsblind,
              säger Sveriges Kvinnolobby. Det vore intressant att höra Anders
              Borgs kommentar till det.
            </seg>
            <seg n="9735ca97">
              Vi föreslår också att det ska lagstiftas om jämställdhetsintegrering
              och att man ska ha ett jämställdhetsråd som knyts till Regeringskansliet
              eftersom det är uppenbart att man behöver hjälp med kompetensen
              när det gäller jämställdhetsarbetet inom regeringen.
            </seg>
          </u>
          <note type="speaker" n="10c9c931">
            Anf. 33 HILLEVI LARSSON (S):
          </note>
          <u who="hillevi_larsson_81d8b4" xml:id="i-c90411740e6896b0-1" n="f5d57989">
            <seg n="1f8da43e">
              Fru talman! Siffrorna talar sitt tydliga språk. Inkomstklyftan
              mellan män och kvinnor i Sverige har vuxit med drygt 17 000 kronor.
              För varje nytt jobbskatteavdrag som införs riskerar denna klyfta
              att växa ytterligare. Det är alltså inte lösningen på jämställdhetsproblemet.
              Tvärtom leder det till att problemen växer.
            </seg>
            <seg n="6481b683">
              I den bästa av världar kan kvinnor som har ofrivillig deltid,
              och bara därigenom har svårt att försörja sig, gå upp i arbetstid.
              Men det är inte alla arbetsgivare som erbjuder heltid, och det
              är ett av problemen. Vi kan exempelvis se det inom den offentliga
              sektorn och inom handeln. Just inom offentlig sektor finns det
              många kommuner som inte erbjuder heltid. Det har delvis att göra
              med kommunernas dåliga ekonomi när regeringen vältrar över kostnader
              på kommunerna.
            </seg>
            <seg n="51cfa7eb">
              Men visst är det också så att politisk vilja kan ge resultat.
              Jag kan ta Malmö, som jag kommer från, som exempel. Där har man
              bestämt sig för att alla som är anställda av kommunen och som
              vill ha heltid ska få det, och man har nästintill lyckats med
              det. Det är någon enstaka kvar. Men det är en extrem förändring
              och förbättring. Det visar att man kan med politisk vilja. Men
              detta är inom det offentliga upp till kommunerna och landstingen.
              Inom det privata kan man inte göra någonting åt det om man inte
              inför en lag om rätt till heltid. Det tror jag verkligen skulle
              kunna höja kvinnors inkomster och öka jämställdheten.
            </seg>
            <seg n="00f9653c">
              Jag vill säga en positiv sak som regeringen ändå har gjort, och
              det är att den har tagit mäns våld mot kvinnor på allvar och har
              satsat på det. Men regeringen har glömt två mycket viktiga delar.
              Den ena är kvinnors självförsörjning. Om man får sämre ekonomi
              blir man mer beroende av den man som slår en. Den andra är bostadspolitiken
              som har havererat. Om man inte har någonstans att bo riskerar
              man att tvingas stanna hos mannen. Det finns alltså mer att göra.
            </seg>
          </u>
          <note type="speaker" n="d721c034">
            Anf. 34 CARL B HAMILTON (FP):
          </note>
          <u who="carl_b_hamilton_f30000" xml:id="i-1ba9080c9a5cd3fb-1" n="ae3dab4d">
            <seg n="f06bdfef">
              Fru talman! Jag vill verkligen påpeka att ingen av mina motdebattanter
              här tog upp de två åtgärder som faktiskt ligger inom politikens
              sfär där man faktiskt kan göra någonting. Det gäller RUT-avdraget
              som gynnar kvinnor och särskilt invandrarkvinnor. Ingen av er
              nämnde det. Förslagen från arbetarrörelsen om att man ska ha en
              annan organisation av välfärdsföretagen som gör dem närmast olönsamma
              trots att de ska ta en viss risk kommer också att slå mot kvinnors
              arbete. Ingen av er tog upp detta.
            </seg>
            <seg n="b319e43c">
              Jag tror att Anders Borg nämnde sänkningen av restaurangmomsen.
              Eftersom andelen kvinnor inom denna bransch är större än andelen
              män gynnar denna sänkning kvinnor mer än män.
            </seg>
            <seg n="c0fdcf88">
              Dessa helt centrala politiska frågor RUT-avdrag, icke vinstdrivande
              vårdföretag, sänkningen av restaurangmomsen förbigår ni helt och
              hållet när ni talar om de åtgärder som ni föreslår.
            </seg>
            <seg n="d2bc9b48">
              Jag tar tillbaka en sak. Miljöpartiet är för en sänkning av restaurangmomsen.
              Men ni i Miljöpartiet ska ändå göra upp med Socialdemokraterna
              om ni ska bilda regering tillsammans.
            </seg>
            <seg n="6456dbe5">
              Men dessa problem och frågor som diskuteras mycket inom den ekonomiska
              politiken går ni helt förbi. De har en avgörande inverkan på kvinnors
              arbete.
            </seg>
            <seg n="77cfb963">
              Men, Hillevi Larsson och andra, det som på lång sikt höjer kvinnors
              löner och förbättrar deras situation är högre produktivitet genom
              bättre utbildning och att kvinnor arbetar inom mer kvalificerade
              yrken. De utbildningssatsningar som har gjorts i Sverige och som
              kvinnor har tagit mer till vara än män har just denna långsiktiga
              effekt. Låt oss hoppas att det går fort med utbildning, produktivitet
              och bättre villkor för kvinnor tack vare utbildningssystemet.
            </seg>
          </u>
          <note type="speaker" n="0f17b7d7">
            Anf. 35 Finansminister ANDERS BORG (M):
          </note>
          <u who="unknown" xml:id="i-e55f72819effde93-5" n="4328b9ba">
            <seg n="082ba80c">
              Fru talman! Sverige har en offensiv jämställdhetspolitik. Vi
              är ett av världens mest jämställda länder. Om man jämför oss när
              det gäller kvinnors plats på arbetsmarknaden, kvinnors roll i
              ekonomi och kvinnors roll i andra delar av samhället är Sverige,
              tillsammans med de andra nordiska länderna, ett föregångsland.
              Vi har varit bättre än många andra länder på att bryta upp gamla
              strukturer som har hindrat kvinnor att ta sin rättmätiga plats
              i samhället.
            </seg>
            <seg n="5263564a">
              Detta har på många områden förbättrats över tiden, både när det
              gäller politiskt deltagande och när det gäller hur arbetslivet
              är uppbyggt, hur vi fördelar hemarbetet och hur fördelningen av
              föräldraförsäkringen ser ut.
            </seg>
            <seg n="2d614ab8">
              Det är också självklart att det har berott på att vi har genomfört
              politiska förändringar tidigare och nu för att stärka jämställdheten.
              Samtidigt är det fortfarande sant att Sverige har ett betydande
              jämställdhetsproblem. Det är alldeles uppenbart att Sverige och
              alla andra länder har en väg att vandra innan vi har en jämn fördelning
              i hushållen, i arbetslivet och när det gäller den politiska och
              den ekonomiska makten.
            </seg>
            <seg n="1f15116d">
              Men vi är på rätt väg därför att vi år efter år har vidtagit
              olika typer av åtgärder för att förbättra jämställdheten. Jag
              nämnde tre som jag tror har varit avgörande under vår tid. Vi
              har tagit krafttag mot mäns våld mot kvinnor. Det är på många
              sätt det kanske yttersta beviset för den underordning som kvinnor
              drabbas av i den typ av struktur som vi har i vårt samhälle. Vi
              har gjort betydande insatser på fördelningssidan. Medan många
              andra länder har fått skära ned och minska sina stöd har vi kunnat
              gå fram med förstärkta bostadsbidrag för unga och gamla. Vi har
              också förbättrat i föräldraförsäkringen, infört jämställdhetsbonusar
              och gjort en lång rad andra saker. Vi har också förstärkt arbetslinjen.
            </seg>
            <seg n="19cdc6b5">
              Jag delar Carl B Hamiltons perspektiv här. Den bästa jämställdhetspolitiken
              är naturligtvis den som leder till en växande ekonomi där fler
              människor arbetar, där människor inte fastnar i bidragssystem,
              där vi har ett företagsklimat som gör att konkurrens och nyföretagande
              också är någonting som sprudlar och växer bland kvinnor och där
              företagsamhet blir en central del av att lösa samhällsproblemen.
            </seg>
            <seg n="98998762">
              Sedan måste vi också titta på hur det ser ut på lönesidan. Enligt
              statistiken har vi haft framsteg under dessa år när det gäller
              kvinnors månadslön som andel av männens. När vi tillträdde 2006
              var skillnaden 16 procent, och den är i dag 14 procent.
            </seg>
            <seg n="35f73e75">
              Per Bolund nämnde Medlingsinstitutet. I Medlingsinstitutets statistik
              tar man hänsyn till utbildningsskillnader, åldersskillnader och
              andra faktorer som gör att man får ett bättre mått på den del
              av löneskillnaden som kan bero på till exempel diskriminering.
              Även där ser vi dock att vi har haft en minskning av löneskillnaderna
              under åren 20052011, när vi har statistik. Det har alltså skett
              förbättringar såväl när det gäller fördelningen av hemarbetet
              och nyttan av föräldraförsäkringen som när det gäller kvinnors
              löner som andel av männens.
            </seg>
            <seg n="347d2690">
              Detta beror på att vi för en offensiv jämställdhetspolitik i
              Sverige. Det har vi gjort under många år. Denna regering har tillfört
              någonting positivt till den, nämligen dynamik och arbetslinjen.
            </seg>
          </u>
          <note type="speaker" n="916645fc">
            Anf. 36 PER BOLUND (MP):
          </note>
          <u who="per_bolund_61c5be" xml:id="i-33664b5859ebea1b-2" n="598bd82c">
            <seg n="8de7456c">
              Fru talman! Till att börja med: Carl B Hamilton verkar tycka
              att det är alldeles utmärkt om fler kvinnor utbildar sig men att
              det är helt okej om de får lägre lön än vad män får när de sedan
              kommer ut i arbetslivet. Det är det som är kontentan av Carl B
              Hamiltons resonemang, och därmed tycker jag att han definierar
              ut sig själv ur debatten och kanske inte behöver så många fler
              kommentarer än så.
            </seg>
            <seg n="b9941711">
              När det sedan gäller finansministern: Om det vore så att ord
              räckte för att skapa ett jämställt samhälle skulle finansministern
              redan vara framme, kan man säga. Det låter som att det är en fantastiskt
              reforminriktad politik regeringen för, som snabbt skulle leda
              till att vi får ett jämställt samhälle. När man sedan hör de siffror
              finansministern själv lyfte fram ser man ju tydligt att det inte
              är några stora steg framåt, utan det är små steg. Skulle vi följa
              den takt finansministern själv utpekar som den stora reformvägen
              skulle det dröja 70 år innan vi når ett jämställt samhälle när
              det gäller löner.
            </seg>
            <seg n="1d1cf7d4">
              Finansministern väljer att titta på viktade siffror där man tar
              hänsyn till en massa olika faktorer. Tittar vi bara helt krasst
              och rakt av på skillnaden mellan gruppen män i Sverige och gruppen
              kvinnor i Sverige ser vi dock att inkomstskillnaden har ökat under
              finansminister Anders Borg. Den har inte ökat lite heller, utan
              den har ökat med 40 procent sedan 2006 då denna regering tillträdde.
              Det är siffror Anders Borg inte kan slå ifrån sig och inte blunda
              för.
            </seg>
            <seg n="2ba8ebbd">
              Kallar man sig feminist det brukar finansministern göra; det
              är ännu ett ord han använder sig av tycker jag att man har ett
              ansvar att också bemöta denna utveckling. Man kan inte bara försöka
              hitta de siffror som passar en själv, utan man måste se på hela
              gruppen män och hela gruppen kvinnor: Hur är utvecklingen för
              dessa två grupper jämfört med varandra? Det är en 40-procentig
              ökning. Är Anders Borg nöjd med denna utveckling? Tycker han att
              det räcker med att fortsätta på den inslagna vägen och fortsätta
              med samma politik som har fört oss fram till denna situation?
            </seg>
            <seg n="c39fecec">
              Jag skräms av den synen, och jag tycker inte att det går att
              som Anders Borg ge sig själv godkänt när man ser denna utveckling
              framför sig. Tittar man på vad andra bedömare säger, som Sveriges
              Kvinnolobby som har bedömt regeringens budgetproposition, ser
              man att det blir kraftfullt underkänt i betyg. Det borde finansministern
              ta till sig.
            </seg>
          </u>
          <note type="speaker" n="5d0c4fb9">
            Anf. 37 Finansminister ANDERS BORG (M):
          </note>
          <u who="unknown" xml:id="i-e55f72819effde93-6" n="4328b9ba">
            <seg n="27b07742">
              Fru talman! Det är viktigt att vi använder bra och väl användbara
              siffror, till exempel dem Medlingsinstitutet har tagit fram för
              att de ska fungera som jämförelsenorm. Det är oftast det som är
              det bästa.
            </seg>
            <seg n="c00982e8">
              Sedan kan man naturligtvis be riksdagens utredningstjänst räkna
              som man själv vill. Det är nämligen så de räknar de räknar på
              det sätt man beställer siffrorna. Om vi tittar på de siffror vi
              har från Medlingsinstitutet, som alltså är en oberoende myndighet
              som gör denna typ av granskningar, ser vi i den långa tidsserien
              detta: År 1998 hade vi en skillnad mellan män och kvinnor på 18
              procent. År 2002 var skillnaden 17 procent. I dag är den 14 procent.
              Det har alltså skett en kraftigare förstärkning under de år vi
              nu har haft än vad vi hade tidigare.
            </seg>
            <seg n="7654ff22">
              Jag vill inte använda detta som den enda utvärderingsnormen av
              den jämställdhetspolitik som Per Bolund bedrev, men det är alldeles
              uppenbart att vi har haft en väg där inkomstskillnaderna mellan
              män och kvinnor minskar. Det är i grund och botten bra. Vi har
              också under dessa år, trots den värsta ekonomiska krisen sedan
              depressionen, sett att arbetskraftsdeltagandet bland kvinnor ökar.
              Det är den i grund och botten säkraste och bästa vägen till ett
              jämställt samhälle. Makten i samhället grundar sig i arbetslivet,
              och har vi fler kvinnor som är i arbetslivet och fullt ut deltar
              om fler arbetar heltid får vi också en större jämställdhet. Där
              gör Sverige framsteg.
            </seg>
            <seg n="5fca1691">
              Jag ska villigt erkänna att Sverige under lång tid har haft bättre
              jämställdhet än många andra länder. Det ska vi naturligtvis vara
              glada för, fru talman.
            </seg>
          </u>
          <note n="c25110b9">
            Överläggningen var härmed avslutad.
          </note>
          <note n="fd22ca3b">
            9 § Svar på interpellation 2012/13:181 om egenvärde av jobbskatteavdrag
          </note>
          <note type="speaker" n="c6dd47de">
            Anf. 38 Finansminister ANDERS BORG (M):
          </note>
          <u who="unknown" xml:id="i-e55f72819effde93-7" n="4328b9ba">
            <seg n="cbf08a67">
              Fru talman! Lennart Axelsson har frågat mig om jag anser att
              jobbskatteavdraget haft liten effekt när det gäller att bekämpa
              arbetslösheten samt ifall jag nu har målsättningen att ta bort
              skillnaden i beskattning mellan lön och andra ersättningar.
            </seg>
            <seg n="65d156bb">
              Jobbskatteavdraget är den viktigaste av regeringens jobbskapande
              åtgärder. Flera studier har visat att jobbskatteavdraget är ett
              effektivt sätt att öka den varaktiga sysselsättningen och att
              effekten per satsad krona är större än för alternativa åtgärder.
            </seg>
            <seg n="55f576c0">
              Regeringen avser inte att höja trösklarna in på arbetsmarknaden
              eller göra det mindre lönsamt att arbeta. Det finns fortsatt behov
              av ytterligare stimulanser för fler i arbete. Fler steg i jobbskatteavdraget
              är effektiva åtgärder för ökad sysselsättning.
            </seg>
            <seg n="61e60e1e">
              Det är korrekt att regeringen inte ser något egenvärde i att
              beskatta lön och uppskjuten lön som pension olika. Däremot finns
              ett egenvärde av att det ska löna sig att arbeta. Därför har regeringen
              också infört det förhöjda jobbskatteavdraget, som gör det extra
              lönsamt för personer över 65 år att stanna kvar i arbetslivet.
            </seg>
            <seg n="6f12a6d2">
              Som ett led i att förbättra pensionärernas välfärd har regeringen
              sedan 2009 sänkt skatten för äldre vid fyra tillfällen. Pensionärer
              med lägre inkomster har gynnats särskilt genom det förhöjda grundavdraget.
              Även nästa år avser regeringen att återkomma med ytterligare förslag
              om sänkt skatt för pensionärer under förutsättning att de offentliga
              finanserna så tillåter.
            </seg>
          </u>
          <note type="speaker" n="22b283c4">
            Anf. 39 LENNART AXELSSON (S):
          </note>
          <u who="lennart_axelsson_878b64" xml:id="i-ccb878b42200f538-0" n="13fa61c7">
            <seg n="fd18776e">
              Fru talman! Jag skrev denna interpellation efter att under den
              senare delen av förra året ha sett en debattartikel där alla fyra
              borgerliga partiledare skrev under på att de inte såg något egenvärde
              i att ha en skillnad i beskattning av pension och den lön man
              får när man arbetar. Därför tänkte jag det kunde vara intressant
              att höra om de nu hade insett att den politik de har fört kanske
              inte var så smart och om de nu kunde se att de skulle ta bort
              skillnaden. Så var alltså inte fallet.
            </seg>
            <seg n="13a99cb6">
              Jag vill tacka finansministern för det klarläggande han ändå
              gör i sitt svar. Det råder ingen som helst tvekan om att den enda
              möjligheten för oss att slippa betala högre skatt på en pension
              man får när man blir pensionär, i förhållande till vad man betalar
              i skatt när man arbetar, är att se till att man inte har en borgerlig
              regering. Det är nämligen precis det finansministern skriver i
              sitt svar. Vi är alltså de enda i världen som beskattar våra pensionärer
              högre än vad vi beskattar löntagare. Det är anmärkningsvärt, och
              det är orättfärdigt.
            </seg>
            <seg n="048473bc">
              I regeringens budgetförslag för 2013 använder man 16 miljarder
              det är otroligt stora pengar för att sänka skatten för bland annat
              de stora bankerna. Om man använde hälften av detta till att ta
              bort skillnaden i beskattning av pension och lön skulle man kunna
              ta bort den helt och hållet. I stället ger finansministern ungefär
              50 kronor till pensionärerna och ett antal miljarder till bankerna.
              Så prioriterar alltså en borgerlig finansminister.
            </seg>
            <seg n="176757a7">
              Varför skulle rättvisa skatter äventyra arbetet med att skapa
              nya arbetstillfällen och bekämpa arbetslösheten, Anders Borg?
            </seg>
          </u>
          <note type="speaker" n="0d8101dd">
            Anf. 40 HILLEVI LARSSON (S):
          </note>
          <u who="hillevi_larsson_81d8b4" xml:id="i-c90411740e6896b0-2" n="f5d57989">
            <seg n="9d25858f">
              Fru talman! När det gäller jobbskatteavdraget kan man för det
              första se att det inte har uppnått det som sades vara syftet när
              det infördes, det vill säga att lösa arbetslöshetsfrågan. Arbetslösheten
              har i stället ökat under den tid vi har haft jobbskatteavdraget.
              Alla de olika steg där det har varit ytterligare skattesänkningar
              har inte lett till en ytterligare effekt, och ändå har stegen
              fortsatt.
            </seg>
            <seg n="bed391ed">
              Det är alltså det första man kan ifrågasätta, om det verkligen
              var detta det handlade om eller om det handlade om att förstärka
              inkomsterna för dem som har relativt bra villkor. Om det faktiskt
              handlade om att hjälpa dem som helt står utanför arbetsmarknaden
              att få ett jobb hade det kunnat vara ett argument för detta, men
              det har inte fungerat tyvärr.
            </seg>
            <seg n="053dd27b">
              Den andra delen är inkomstklyftan mellan dem som arbetar och
              dem som inte arbetar. Den inkomstklyftan när det gäller själva
              beskattningen kan man ifrågasätta. Framför allt tycker jag att
              man kan ifrågasätta pensionärsskatten, att vi nu som enda land
              i världen beskattar våra pensionärer betydligt hårdare än löntagare.
              Det kan röra sig om en tusenlapp för en pensionär, och det är
              mycket pengar när man inte har så hög inkomst. Det ligger i sakens
              natur att man får en sänkt inkomst när man blir ålderspensionär.
            </seg>
            <seg n="207c0861">
              Snart är var fjärde i Sveriges befolkning pensionär. Pensionärsgruppen
              är en stor och växande grupp. Jag tycker att det känns väldigt
              tråkigt att vi ska diskriminera den här gruppen. Har vi råd att
              sänka skatten för löntagare så mycket som vi har gjort borde vi
              också ha råd att sänka det för pensionärer eller åtminstone minska
              gapet mellan löntagarna och pensionärerna. Dilemmat är att även
              om regeringen har tagit ett par små steg för att sänka skatten
              för pensionärerna innebär det inte att gapet krymper. Det finns
              hela tiden bakom hörnet att införa nya jobbskatteavdrag, och för
              varje jobbskatteavdrag växer klyftan.
            </seg>
            <seg n="74a2cd54">
              Det sägs att jobbskatteavdraget finns för att vara ett incitament
              för att arbeta. Då undrar jag: Vilket incitament är det till pensionärer?
              Är verkligen budskapet till landets pensionärer att de ska ut
              och arbeta? Jag säger inte att ingen pensionär kan arbeta. Det
              finns en och annan som vill arbeta lite högre upp i åldern, men
              samtidigt ska vi vara medvetna om att det finns stora grupper
              som går i pension redan före 60 års ålder. Vid 58 är väldigt många
              slut, inte minst bland LO-grupperna, det vill säga att de redan
              har det problemet att de inte kommer upp till 65 eller 67 år,
              vilket innebär att de får en sämre pension. Dessutom blir det
              en straffbeskattning för att man är pensionär.
            </seg>
            <seg n="532cba17">
              Jag tycker att det är ett märkligt budskap att sända ut, för
              de allra flesta pensionärer varken kan eller vill arbeta. Jag
              tycker att de förtjänar att få ta det lite lugnt på ålderns höst.
              Många är dessutom så utslitna av villkoren i arbetslivet att de
              helt enkelt inte kan jobba.
            </seg>
            <seg n="28946f84">
              Jag tycker att det är väldigt märkligt med jobbskatteavdraget.
              Man borde åtminstone ha lite pardon med grupper som inte kan arbeta,
              och pensionärerna tycker jag är en sådan grupp.
            </seg>
            <seg n="98538eae">
              Nästa år kommer bromsen att slå till, och då är det risk att
              pensionärerna får sänkt pension. Det är ett hot som hela tiden
              finns med dagens pensionssystem. Det gör det ännu viktigare att
              få en rättvisare beskattning, att vi beskattar lön och pension
              likadant. Det finns en villfarelse som jag inte hört på mycket
              länge tack och lov, men jag har tidigare hört att pension skulle
              vara ett bidrag. Det är verkligen inget bidrag, utan pension är
              uppskjuten lön.
            </seg>
          </u>
          <note type="speaker" n="20998a40">
            Anf. 41 CARL B HAMILTON (FP):
          </note>
          <u who="carl_b_hamilton_f30000" xml:id="i-1ba9080c9a5cd3fb-2" n="ae3dab4d">
            <seg n="7cc249ba">
              Fru talman! Jag är glad att få stå här som företrädare för den
              grupp som Hillevi Larsson kallade diskriminerad. Jag är nämligen
              pensionär, och jag arbetar.
            </seg>
            <seg n="210c2e87">
              Jag måste säga att jag blir lite häpen när jag hör de två socialdemokratiska
              företrädarna här. Man skulle kunna tro att Socialdemokraterna,
              som ändå har suttit vid makten huvuddelen av tiden efter 1930-talet,
              hade sänkt pensionärernas skatt gång på gång på gång. Sanningen
              är att socialdemokratiska regeringar aldrig, aldrig, har sänkt
              skatten särskilt för pensionärer. Det har däremot den här borgerliga
              regeringen gjort. Den har sänkt skatten för pensionärer fyra gånger,
              två gånger med särskild inriktning på pensionärer. Det har gett
              en extra månadsinkomst för pensionärer.
            </seg>
            <seg n="f74324c6">
              Det låter för mig väldigt egendomligt, för att uttrycka sig snällt,
              när Hillevi Larsson och Lennart Axelsson talar så väldigt varmt
              om pensionärer men samtidigt företräder en rörelse som inte alls
              har sänkt någon skatt för pensionärerna i modern tid. Rättvisa
              för er är att man ska höja skatten för dem som arbetar. Då får
              ni likställighet. Men de som arbetar är samtidigt de som via skatterna
              ska finansiera vård och omsorg bland annat för pensionärerna.
            </seg>
            <seg n="68908f6f">
              Hillevi Larsson talar om hotet som kommer från att bromsen i
              pensionssystemet slår till, det vill säga att om produktionen
              i landet utvecklas dåligt ökar inte pensionerna så mycket som
              de annars skulle göra. Risken för att bromsen slår till ökar om
              man straffar dem som är i arbetsför ålder så att de inte arbetar
              så mycket som vi skulle hoppas att de gör.
            </seg>
            <seg n="48ae6898">
              Sedan är jag glad att kunna meddela, inte minst de unga uppe
              på åhörarläktaren, att vi som är pensionärer har ett dubbelt jobbskatteavdrag
              som gör det extra lönsamt för oss att göra ett extra handtag då
              och då. Jag tror inte heller att det är många som längtar efter
              att jobba heltid eller ha en dryg arbetsdag när man är över 65,
              67 eller något sådant. Men varje arbetsinsats är mycket värdefull,
              inte minst med tanke på den utveckling som vi har av befolkningen
              med en allt högre genomsnittlig ålder.
            </seg>
            <seg n="f22764ab">
              Lennart Axelsson säger att det enda sättet att bli av med det
              här är att inte ha en borgerlig regering. Igen: Med socialdemokratiska
              regeringar har inte pensionärerna fått det bättre. De har fått
              ha samma skatt, men skatten har sänkts under den här borgerliga
              regeringen, och den har sänkts gång på gång.
            </seg>
            <seg n="ad7ca6ce">
              Avslutningsvis, fru talman! Hillevi Larsson säger att jobbskatteavdraget
              inte har fyllt sitt syfte. Sysselsättningen är i dag väsentligt
              högre än vad den var när den här regeringen tillträdde. Arbetslösheten
              är också hög, men sysselsättningen, som jobbskatteavdraget är
              inriktad på, är väsentligt högre nu. Lars Calmfors skriver i dag
              i tidningen att många studier pekar på att resultatet av den här
              typen av åtgärder blir en ökning av sysselsättningen med ungefär
              2 procent. Denna ökning av sysselsättningen som vi har i Sverige
              jag kommer inte ihåg den exakta siffran har vi trots att vi har
              haft en allvarlig ekonomisk kris sedan 2008.
            </seg>
          </u>
          <note type="speaker" n="fa2632f5">
            Anf. 42 Finansminister ANDERS BORG (M):
          </note>
          <u who="unknown" xml:id="i-e55f72819effde93-8" n="4328b9ba">
            <seg n="873fc7a6">
              Fru talman! Vi hade Ekofinmöte i förra veckan och fick en redovisning
              av det ekonomiska läget i Europa. Det är en kris som går över
              Europas länder. Arbetslösheten når nivåer som vi inte upplevt
              sedan 30-talet. Vi har 200 miljoner arbetslösa, tror ILO, under
              det kommande året samlat i industriländerna.
            </seg>
            <seg n="bacab1b7">
              Sverige har klarat krisen bättre än de flesta därför att vi har
              varit tydliga med en ansvarsfull finanspolitik och därför att
              vi har förstärkt arbetslinjen. Det kanske ändå finns ett värde
              i att vi tittar på siffrorna. Vi fick arbetskraftsundersökningen
              förra veckan. Antalet sysselsatta ligger på 4 663 000 personer,
              och det låg i september 2006 på 4 440 000 personer. Det är alltså
              en kraftig ökning av sysselsättningen.
            </seg>
            <seg n="4ddd96d0">
              Då kan man argumentera att så har det varit i alla länder; i
              de flesta europeiska har det varit en kraftig ökning av sysselsättningen.
              Men så är det inte. Sverige är ett av de få länder där sysselsättningen
              har ökat under de här åren. Det är en handfull länder som utmärks
              av att de har styrts på ungefär samma sätt som Sverige, som Tyskland
              och några till, och där sysselsättningen har ökat. I de allra
              flesta länder ligger den lägre.
            </seg>
            <seg n="12104370">
              Därtill kommer att vi i Sverige under de här åren förstärkt arbetslinjen,
              och det har gjort att färre är beroende av bidragssystem. När
              det var som mest besvärligt var en fjärdedel av den arbetsföra
              befolkningen beroende av något av de sociala transfereringssystemen
              under ett år. Det har minskat kraftigt. Mätt på det sätt som den
              socialdemokratiska regeringen uppfann på 90-talet, med helårsekvivalenser,
              är det en minskning med 200 000 personer under den värsta ekonomiska
              kris vi upplevt sedan depressionen och då många skulle ha sagt
              att det var ofrånkomligt att vi skulle få en kraftigt stigande
              arbetslöshet och en kraftigt sjunkande sysselsättning och arbetsmarknad
              såsom det ser ut i många andra europeiska länder.
            </seg>
            <seg n="64963dd1">
              Den socialdemokratiska argumentationen är fascinerande. Jag vet
              inte hur många interpellationsdebatter som jag har haft om jobbskatteavdragen.
              Finns det någonting som jag har lärt mig är det att socialdemokrater
              avskyr jobbskatteavdrag. Det är en kärna i nästan varje riksdagsdebatt.
            </seg>
            <seg n="3599c106">
              Det var konsekvent så länge som man hävdade att vi skulle föreslå
              kraftiga skattehöjningar för varenda löntagare i Sverige. Det
              var ju Socialdemokraternas linje tidigare. Nu hävdar man att man
              alltså är för hela jobbskatteavdraget. Man tänker i huvudsak inte
              röra det. Men hur kan man vara så infernaliskt emot någonting
              och sedan inte stå för att man ska höja skatten för låg- och medelinkomsttagare?
            </seg>
            <seg n="451c6e55">
              Nu låter det här som att Socialdemokraterna anser att vi ska
              sänka skatten för pensionärerna så mycket att de får exakt lika
              stor skatt som löntagarna. Då ska man komma ihåg att den jämförelsen
              haltar eftersom vi, i förhållande till många andra länder, har
              ett annat förhållningssätt till arbetsgivaravgifter. Det är inte
              så att vi i Sverige har en större skillnad mellan löntagare och
              pensionärer, utan den är tvärtom mindre än i många andra länder,
              som vi alla borde känna till.
            </seg>
            <seg n="6c7b9a36">
              Är det då så att Socialdemokraterna har ett stort förslag om
              sänkt skatt för pensionärer som de tänker genomföra? Nej, de har
              en justering i förhållande till regeringens förslag till pensionärsskatt.
              De har aldrig, som Carl B Hamilton påpekade, i regeringsställning
              någonsin föreslagit en så här kraftig sänkning för pensionärerna.
            </seg>
            <seg n="b70798d8">
              Från oppositionen lät det i valrörelsen som att det skulle bli
              skattesänkningar på kanske ett tiotal miljarder för att få ned
              pensionärsskatten. När man tittar på budgeterna nu handlar det
              om en liten justering.
            </seg>
            <seg n="346f2adf">
              Fru talman! Socialdemokraterna har tappat bort arbetslinjen.
              Det sitter i ryggraden att det aldrig får löna sig att sätta sig
              i bilen, åka till jobbet och slita i sitt anletes svett. Det är
              huvudproblemet med Socialdemokraternas ekonomiska politik.
            </seg>
          </u>
          <note type="speaker" n="a96af98c">
            Anf. 43 LENNART AXELSSON (S):
          </note>
          <u who="lennart_axelsson_878b64" xml:id="i-ccb878b42200f538-1" n="13fa61c7">
            <seg n="a738db75">
              Fru talman! Den lilla justering som vi socialdemokrater gjorde
              i vårt budgetalternativ innebar att vi fördubblade sänkningen
              i Anders Borgs och hans kamraters förslag, så om vårt förslag
              handlade om en justering vet jag inte vad man ska kalla det som
              finansministern föreslog.
            </seg>
            <seg n="4e36457f">
              Sedan är det faktiskt så, Carl B Hamilton, att vad vi diskuterar
              är frågan om rättvisa skatter. När vi sänkte skatterna tidigare
              sänkte vi dem för alla. Det som är problemet nu är att man slår
              sönder skattesystemet och tar ett system som gäller för några
              och ett annat system som gäller för andra. Det är precis det som
              vi vill försöka komma åt.
            </seg>
            <seg n="5263ac5c">
              I svaret skriver finansministern att jobbskatteavdraget är den
              viktigaste av regeringens jobbskapande åtgärder. Visst, sysselsättningen
              har ökat. Vi kan inte blunda för den uppgiften. Men vad vi också
              måste tänka på är hur många det är som är arbetslösa.
            </seg>
            <seg n="c0ea2b09">
              I dag är det ungefär 400 000 människor som står utan jobb i Sverige.
              Det är en ökning som är väldigt kraftig i förhållande till vad
              som gällde 2006 när regeringen tog makten, men det talar ni väldigt
              sällan om. Det är 400 000 människor som nog inte är så imponerade
              av den politik som ni står och skryter över här.
            </seg>
            <seg n="a9f87aa9">
              När ni tillträdde 2006 var det med ett löfte om att ni skulle
              göra något åt arbetslösheten och för jobben. Nyligen presenterade
              Eurostat siffror som visar att arbetslösheten växer snabbare i
              Sverige än i alla andra EU-länder, bortsett från Spanien. Det
              är alltså facit efter en och en halv mandatperiod.
            </seg>
            <seg n="e630824c">
              Dagens Nyheter gick i början av januari igenom expertutlåtanden
              över elva av regeringens viktigaste jobbreformer. Endast nystartsjobben
              visar sig ha lett till en minskad arbetslöshet. Omdömet om kulturarvslyftet
              och de differentierade a-kasseavgifterna är att de var fiasko.
              När det gäller reformer som sänkt restaurangmoms, sänkt arbetsgivaravgift
              för unga, jobbcoacher, etableringslots för nyanlända och jobbskatteavdragen
              är omdömena: osäkert, inget mätbart, marginellt, mycket liten
              och osäker men sannolikt positiv. Det här är ett magert resultat
              av de största insatser som regeringen gjort. Därför har den politiken
              nått vägs ände.
            </seg>
            <seg n="aa7745a7">
              Är det inte dags, finansministern, att ompröva en politik som
              uppenbarligen inte alls har varit lyckosam 8 procents arbetslöshet
              och 400 000 som står utanför arbetsmarknaden?
            </seg>
            <seg n="42c4ad9a">
              Det är alltså den sänkning som inte har gjorts för pensionärerna
              som skulle vara lösningen på det här problemet. Jag tycker att
              det är väldigt konstigt att pensionärerna ska drabbas av en ekonomisk
              tanke, som finansministern haft, som har visat sig ha misslyckats.
            </seg>
            <seg n="ce402f4d">
              Ta tag i det här nu, och försök att göra något vettigt av det!
              Det går inte att leva på någonting som inte har fungerat.
            </seg>
          </u>
          <note type="speaker" n="7cc085c2">
            Anf. 44 HILLEVI LARSSON (S):
          </note>
          <u who="hillevi_larsson_81d8b4" xml:id="i-c90411740e6896b0-3" n="f5d57989">
            <seg n="e85f07d7">
              Fru talman! Finansministern säger att vi vill hindra människor
              som har arbetat i sitt anletes svett från att få det bättre. Jag
              skulle i stället vilja säga att det är pensionärerna som har slitit
              i sitt anletes svett under hela sitt arbetsliv. Många pensionärer
              har börjat jobba redan i 13-årsåldern. Under hela sitt liv har
              de arbetat och slitit, och nu straffas de av regeringen genom
              pensionärsskatten. Om det är några som verkligen har slitit så
              är det pensionärerna. Om det är några som verkligen får betala
              nu är det pensionärerna.
            </seg>
            <seg n="95081f30">
              Jag vill upprepa än en gång att pension är inget bidrag. Det
              är uppskjuten lön som löntagaren har avstått under hela sitt arbetsliv
              för att sedan få en bra pension. Självklart förväntar man sig
              då också en rättvis beskattning.
            </seg>
            <seg n="747f5913">
              Huvudsyftet för oss handlar inte om sänkt skatt, vare sig för
              löntagare eller för pensionärer, utan det handlar om rättvis beskattning.
              Då ska lön och uppskjuten lön, som pension är, beskattas på samma
              sätt. Så gör man i andra länder, men just i Sverige gör vi inte
              det. Det är just detta som är problemet.
            </seg>
            <seg n="b45890de">
              En diskussion är om man ska höja skatten för löntagarna och sänka
              den för pensionärer. Jag tror att man kanske hamnar någonstans
              mitt emellan, att man höjer skatten för dem som faktiskt har råd
              att betala vi har många höginkomsttagare i det här landet som
              har råd med högre skatt och sänker den för pensionärerna, men
              naturligtvis inte med lika mycket som jobbskatteavdraget, om man
              då kommer fram till en kompromiss. Men det som är det avgörande
              är att vi ska ha rättvis skatt. Det handlar inte om skattenivån
              som sådan.
            </seg>
            <seg n="8d909b57">
              När det gäller arbetslösheten låg den på 6 procent när regeringen
              tog över efter Socialdemokraterna. Nu ligger den på drygt 8 procent.
              Det är väldigt tydliga siffror på att det går åt fel håll.
            </seg>
          </u>
          <note type="speaker" n="405a1bb1">
            Anf. 45 CARL B HAMILTON (FP):
          </note>
          <u who="carl_b_hamilton_f30000" xml:id="i-1ba9080c9a5cd3fb-3" n="ae3dab4d">
            <seg n="f1ec6bbe">
              Fru talman! Jag kan inte se att det skulle vara särskilt rättvist
              att höja skatten för dem som arbetar.
            </seg>
            <seg n="02757297">
              Jag tror att det är väldigt viktigt för landets pensionärer,
              om jag nu ska fokusera på dem, att det finns en rejäl skattebas
              som består av människor som arbetar. Jag tror att det är fler
              människor som arbetar om vi har jobbskatteavdrag. Det är nämligen
              dessa människor som genom sina skatter ska finansiera vård och
              omsorg, bland annat av pensionärer.
            </seg>
            <seg n="71e4e42f">
              Om vi inte har en bra skattebas kommer vi heller inte att via
              det offentliga kunna finansiera vård och omsorg. Det är helt centralt
              för den offentligfinansierade välfärden. Det nämner ni inte med
              ett ord. Det är som om pengarna kommer från himlen, bara så där.
              Men så är det inte. Det måste produceras.
            </seg>
            <seg n="955c2b97">
              Sedan talar Socialdemokraterna här om rättvisa skatter, att de
              ska vara samma för alla. Men låt mig då påminna om att det under
              årtionden fanns i skatteskalan någonting som hette LO-puckeln.
              Skatteskalan var utformad just för att gynna LO:s medlemmar. Till
              och med LO och socialdemokratiska politiker talade själva om LO-puckeln.
              Var det rättvisa att utforma skattesystemet på ett sådant sätt
              att en specifik grupp skulle ha en lägre skatt än vad den hade
              blivit om den hade varit proportionell? Nej, man kan väl argumentera
              för att det absolut inte var rättvist.
            </seg>
            <seg n="4a3516e8">
              Som sagt var: Vi har haft en kris sedan 2008, och arbetslösheten
              är för hög. Men den skulle inte bli lägre om ni skulle få igenom
              er skattepolitik. Det kan jag lova.
            </seg>
          </u>
          <note type="speaker" n="05070eb0">
            Anf. 46 Finansminister ANDERS BORG (M):
          </note>
          <u who="unknown" xml:id="i-e55f72819effde93-9" n="4328b9ba">
            <seg n="b8bade67">
              Fru talman! Under den tid jag har varit finansminister har vi
              sänkt skatten för pensionärerna med 14 miljarder kronor, om jag
              minns rätt. Ingen annan finansminister har genomfört en sådan
              sänkning av skatten för pensionärerna inte Bosse Ringholm, inte
              Pär Nuder, inte Erik Åsbrink, inte Göran Persson, inte någon av
              de tidigare socialdemokratiska finansministrarna. Den här regeringen
              har sänkt skatten för pensionärerna. Det är vi stolta över. Det
              har gett pensionärerna en bättre levnadsstandard.
            </seg>
            <seg n="b7be171a">
              Den här debatten handlar dock om jobbskatteavdraget som helhet,
              och den debattens kärna är att Socialdemokraterna underkänner
              arbetslinjen. De anser inte att det är viktigt att det lönar sig
              att sätta sig i bilen och åka och jobba. Det är inte viktigt att
              människor är på sitt arbete och arbetar.
            </seg>
            <seg n="09b49ecd">
              Det är därför Socialdemokraterna inte längre är ett arbetarparti.
              De förstår inte att för att människor med tuffa arbetsvillkor
              i hierarkiska arbetsmiljöer ska åka till jobbet måste det löna
              sig att arbeta. Det är bra att människor känner att de uppmuntras
              att vara på jobbet.
            </seg>
            <seg n="392d30cf">
              Socialdemokraterna beskriver Sverige som ett formidabelt misslyckande.
              Allt har blivit sämre, och allt har gått åt pipan. Det är inte
              den bild man får när man jämför Sverige med andra länder. Det
              finns en handfull andra länder som har klarat sig ungefär lika
              bra som Sverige, till exempel Tyskland och Holland. De har också
              fört en politik med regeringar som påminner mycket om den i Sverige
              och som har varit inriktad på ordning och reda i offentliga finanser,
              på att förändra arbetsmarknaden och på att förbättra villkoren
              för företagsamhet. Det är en den typ av politik som fungerat på
              riktigt.
            </seg>
            <seg n="b5f521df">
              Andra länder har talat om stimulanser, överexpanderats och gått
              in i skuldkriser. Det är en annan politik. Det är inte den politik
              vi har stått för; det är den politik socialdemokraterna i Europa
              har argumenterat för.
            </seg>
            <seg n="2fad4772">
              Låt oss ta denna diskussion för vad den är. Det är inte så att
              Socialdemokraterna vill ha rättvisa skatter och att det inte är
              viktigt om man höjer eller sänker dem. Socialdemokraterna vill
              höja skatterna med 30 miljarder. Kan ni inte stå för det? Kan
              ni inte säga till svenska folket att ni ska dra in 30 miljarder
              kronor till staten?
            </seg>
            <seg n="b97950c0">
              Kan ni inte förklara att ni tycker att det är bra att höja skatten
              för ungdomar, att det är bra med nästan 15 miljarder i skattehöjning
              på unga människors arbete?
            </seg>
            <seg n="7551c70a">
              Kan ni inte säga att ni vill höja skatten i restaurangbranschen
              så att ni får bukt med jobbökningen där och slår till och trycker
              ut människor i arbetslöshet? Kan ni inte säga det och stå för
              det?
            </seg>
            <seg n="16684b2c">
              Kan ni inte berätta att kärnan i samarbetet med Miljöpartiet
              kommer att handla om lastbilsskatter, bensinskatter och försämrade
              villkor för transportsektorn i Sverige?
            </seg>
            <seg n="0bbce1e3">
              Kan ni inte berätta för löntagarna att Socialdemokraternas sätt
              att möta krisen är massiva skattehöjningar som särskilt kommer
              att slå mot människor som bor och arbetar på landet?
            </seg>
            <seg n="3932bb0c">
              Detta är kärnan i den socialdemokratiska politiken.
            </seg>
            <seg n="cab3bece">
              Varför kan man inte heller stå för sin utgiftssida i en enda
              debatt? En enda gång kunde väl en socialdemokrat säga som det
              är: Vi prioriterar att höja bidragen för dem som inte arbetar.
              Det är vår viktigaste prioritering.
            </seg>
            <seg n="82e5389a">
              Jag hör socialdemokrater tala om utbildning och arbetsmarknadspolitiska
              insatser. Men varför kan inte en enda socialdemokrat i denna riksdag
              säga: Vi vill höja bidragen. Bidragen är det viktigaste, för kärnan
              i vår politik är att nedmontera arbetslinjen. Det får nämligen
              aldrig löna sig att arbeta.
            </seg>
          </u>
          <note type="speaker" n="1ac51964">
            Anf. 47 LENNART AXELSSON (S):
          </note>
          <u who="lennart_axelsson_878b64" xml:id="i-ccb878b42200f538-2" n="13fa61c7">
            <seg n="c72ae635">
              Fru talman! Jag vet inte vad finansministern går på, men jag
              antar att de bidrag han talar om är de försäkringar som anställda
              har skaffat sig via att betala skatt eller genom löneavdrag. Det
              handlar om arbetslöshetsförsäkring och sjukförsäkring som gör
              att man ska kunna klara en omställning bra om man har oturen att
              bli sjuk eller bli av med sitt arbete. Att man ska ha denna rätt
              talar finansministern om som något skrämmande, och det är tråkigt.
            </seg>
            <seg n="fb903570">
              När man går i pension efter ett långt arbetsliv och har betalat
              en viss nivå i skatt på den lön man har fått ska man förutom att
              få en lägre ersättning, vilket de allra flesta får när de går
              i pension, dessutom betala högre skatt på den summa som redan
              från början är lägre.
            </seg>
            <seg n="62aeca01">
              Det skulle alltså vara lösningen på Sveriges problem. Det blir
              nästan patetiskt, tycker jag, att man inte ska kunna göra denna
              ganska marginella förändring. Men jag kommer aldrig någonsin,
              vilket jag tycker är bra, att få höra en borgerlig politiker säga:
              Vi ska ta bort denna skillnad.
            </seg>
            <seg n="c6e81253">
              Ni säger att ni har sänkt skatten mer än alla andra, men det
              är inte det vi talar om. Kan vi få en likvärdig beskattning eller
              inte? Nej, inte så länge vi har en borgerlig regering. Det är
              helt uppenbart.
            </seg>
          </u>
          <note type="speaker" n="8fafc8ce">
            Anf. 48 Finansminister ANDERS BORG (M):
          </note>
          <u who="unknown" xml:id="i-9b29a6d08917820a-1" n="4328b9ba">
            <seg n="311cfb05">
              Fru talman! Lennart Axelsson frågade mig vilka bidrag Socialdemokraterna
              vill höja. Det framgår av den socialdemokratiska budgeten. Sanningen
              är att det är praktiskt taget varje system med utgifter som man
              vill förstärka i den delen. Det är arbetslöshetsförsäkring, sjukförsäkring,
              förtidspension, bostadsbidrag och föräldraförsäkring.
            </seg>
            <seg n="45eb4b0a">
              Hör och häpna! Vi fick förnyelse med en ny socialdemokratisk
              partiledare. Ni samlade ihop de klokaste tänkarna ni kunde hitta,
              de mest nyskapande, de som kunde bryta ny mark för att skapa jobb
              i Sverige, och så föreslog ni höjt barnbidrag. Ni föreslog ingen
              åtgärd för att fler skulle komma i jobb eller för att företagen
              skulle vilja anställa.
            </seg>
            <seg n="7fc6ebcb">
              Det är inget fel på barnbidrag, men om kärnan i en socialdemokratisk
              förnyelse efter ett år av grubblande är att det är höjt barnbidrag
              som är kompletteringen är jag bekymrad över vilken förnyelse vi
              ska se.
            </seg>
            <seg n="1d3cd43c">
              Det låter på Lennart Axelsson som att denna debatt handlar om
              att Socialdemokraterna föreslår stora skattesänkningar för pensionärer,
              vilket ni aldrig genomfört i regeringsställning. Men det är inte
              alls kärnan i den socialdemokratiska skattepolitiken. Det är inte
              där merparten av skatteförändringarna ligger. Merparten av skatteförändringarna,
              30 miljarder, är höjda arbetsgivaravgifter för unga, höjd moms
              för restaurangföretagare, nedmontering av RUT och en omfattande
              höjning av transportsektorns beskattning. Det är kärnan i den
              socialdemokratiska politiken.
            </seg>
            <seg n="b4db7830">
              Så här går det ihop: Stora höjningar av bidragen för dem som
              inte arbetar finansieras med stora skattehöjningar som slår mot
              produktion och jobb i Sverige. Det är bekymmersamt.
            </seg>
            <seg n="ac5e6495">
              Jag är för ett samhälle där alla människor uppmuntras att arbeta,
              för man mår bra av att gå till arbetet och göra en ansträngning.
            </seg>
          </u>
          <note n="1f8ed4f0">
            I detta anförande instämde Finn Bengtsson (M).
          </note>
          <note n="c25110b9">
            Överläggningen var härmed avslutad.
          </note>
          <note n="01acae43">
            Ajournering
          </note>
          <note n="edaea944">
            Kammaren beslutade kl. 15.57 på förslag av förste vice talmannen
            att ajournera förhandlingarna till kl. 18.00.
          </note>
          <u who="unknown" xml:id="i-17ac7e043e855138-1" n="4328b9ba">
            <seg n="26bf341c">
              Återupptagna förhandlingar
            </seg>
          </u>
          <note n="622e40cb">
            Förhandlingarna återupptogs kl. 18.00.
          </note>
          <note n="a9c07237">
            10 § Svar på interpellation 2012/13:185 om Sveriges förlorade
            tillväxtförmåga
          </note>
          <note type="speaker" n="f4a55446">
            Anf. 49 Finansminister ANDERS BORG (M):
          </note>
          <u who="unknown" xml:id="i-e55f72819effde93-10" n="4328b9ba">
            <seg n="acd22cf5">
              Herr talman! Pia Nilsson har frågat mig vad jag avser att göra
              för att långsiktigt öka investeringsnivån i det svenska näringslivet.
              Pia Nilsson har också frågat mig om sänkningen av bolagsskatten
              är den mest prioriterade åtgärden för att återställa svensk konkurrenskraft.
            </seg>
            <seg n="c47f7444">
              För att kunna genomföra satsningar på stärkt konkurrenskraft
              krävs en ansvarsfull ekonomisk politik. Sverige är ett av få länder
              som har möjlighet att driva en expansiv politik som snabbar på
              återhämtningen till ett mer normalt resursutnyttjande. Tack vare
              de säkerhetsmarginaler som har byggts upp har Sverige i och med
              budgetpropositionen för 2013 kunnat sänka bolagsskatten, öka infrastruktursatsningarna
              samt höja anslagen till forskning och utveckling. Dessa åtgärder
              bidrar sammantaget till att förbättra de långsiktiga villkoren
              för svenskt näringsliv samt till att öka svensk konkurrenskraft
              gentemot andra länder.
            </seg>
            <seg n="bc93b4c5">
              Som andel av bnp har Sverige bland de högsta FoU-investeringarna
              bland OECD-länderna. För merparten av dessa svarar ett fåtal stora
              multinationella företag. Av denna anledning är det av stor vikt
              att göra det attraktivt för dessa och liknande företag att bedriva
              verksamhet och forskning i Sverige. För att försvara Sveriges
              goda position som forskningsnation har regeringen valt att fokusera
              på just dessa frågor i budgetpropositionen.
            </seg>
            <seg n="84de1bc6">
              Bolagsskattesänkningen stärker företagsklimatet och gör Sverige
              mer attraktivt för inhemska och utländska investeringar. När skattekilen
              minskar blir fler investeringar lönsamma. Investeringar som utan
              bolagsskattesänkningen inte hade gjorts eller kanske hade gjorts
              utomlands kan nu genomföras i Sverige. Fler investeringar ökar
              både kapitalstocken och kapitalintensiteten i den svenska ekonomin.
              En högre kapitalintensitet i företagen ökar produktiviteten. Det
              skapar också utrymme för högre löner. Det är viktigt att föra
              en politik som möjliggör en gynnsam reallöneutveckling för svenska
              löntagare. Högre löner ökar arbetsutbudet och på sikt sysselsättningen.
              Mot den bakgrunden är bolagsskattesänkningen en prioriterad åtgärd
              för svensk konkurrenskraft och sysselsättning.
            </seg>
          </u>
          <note type="speaker" n="257b5c69">
            Anf. 50 PIA NILSSON (S):
          </note>
          <u who="pia_nilsson_f6a18a" xml:id="i-8fd849608c952a29-0" n="9904215d">
            <seg n="8a21075a">
              Herr talman! Jag vill börja med att tacka finansministern för
              svaret.
            </seg>
            <seg n="e2e292be">
              Det blir allt tydligare att svensk ekonomi nu viker. Under oktober
              och november i fjol varslades 10 000 personer per månad om uppsägning.
              Allt fler varsel verkställs också. Sedan Anders Borg i december
              fick korrigera sina prognoser räknar nu även regeringen med stigande
              arbetslöshet under 2013.
            </seg>
            <seg n="8ca95690">
              Anders Borg har länge klarat diskussionen om den vikande ekonomin
              med att hänvisa till den negativa situationen i omvärlden. Problemen
              i svensk ekonomi beror inte på att vi har misskött oss utan på
              vikande efterfrågan i de länder som vi exporterar till. På kort
              sikt är det naturligtvis så. Den akuta kris som vi möter just
              nu beror på vikande efterfrågan i euroområdet. Men det betyder
              inte att det inte finns problem i svensk ekonomi.
            </seg>
            <seg n="e9b45e8f">
              Strax före jul råkade jag se en artikel i Svenska Dagbladets
              näringslivsbilaga som berättade om en ny rapport som tagits fram
              av Teknikföretagen, Almega och fackförbundet Unionen. Rapporten
              togs fram inför avtalsrörelsen och är en lång genomgång av läget
              inom deras avtalsområde, egentligen för att parterna ska ha en
              likartad bild av situationen innan de går in i förhandlingar.
            </seg>
            <seg n="73e63148">
              Det som jag tyckte var det mest spännande är det som står om
              investeringsnivån och dess betydelse för den framtida tillväxten.
              Jag citerar:
            </seg>
            <seg n="19694caf">
              "Historiskt svaga industriinvesteringar under flera år innan
              finanskrisen och det kraftiga raset för investeringarna inom samtliga
              sektorer i svensk ekonomi under krisen, väcker frågan om hur Sverige
              ska lyckas återhämta samt förnya den produktionskapacitet som
              behövs för att kunna höja landets potentiella tillväxt. De låga
              investeringarna under senare år har resulterat i att Sveriges
              möjliga produktionsnivå vid fullt kapacitetsutnyttjande har sänkts.
              Sveriges tillväxt kommer att hamna på lägre nivåer än vid tidigare
              högkonjunkturer och sysselsättningen utvecklas långsammare om
              vi inte åstadkommer en kraftig ökning av investeringsvolymen framöver.
              Utan betydande investeringar höjs inte produktionsförmågan, så
              att vi kan möta en starkare efterfrågan när konjunkturen vänder
              uppåt igen."
            </seg>
            <seg n="86a4dfb5">
              Herr talman! Det här är ett problem som alltså inte i första
              hand har med den vikande efterfrågan i omvärlden att göra. Även
              när efterfrågan vänder uppåt riskerar vi att inte nå samma tillväxttal
              som vid tidigare högkonjunkturer. Det är på lång sikt mycket allvarligare
              för svensk tillväxtförmåga än vikande efterfrågan i andra länder.
            </seg>
            <seg n="12d0ddfd">
              Det är mot den bakgrunden som jag har ställt frågan till finansministern
              om vad han avser att göra för att höja investeringsnivån i den
              svenska industrin.
            </seg>
            <seg n="95013156">
              Anders Borg säger i sitt svar att det krävs en ansvarsfull ekonomisk
              politik för att genomföra satsningar som stärker konkurrenskraften
              och att den sänkta bolagsskatten är viktig.
            </seg>
            <seg n="d84b0c97">
              Vad finansministern däremot inte säger ett ord om är vikten av
              att även göra rejäla kompetens- och utbildningssatsningar för
              att öka tillgången på kvalificerad arbetskraft.
            </seg>
            <seg n="b4431409">
              Anser ministern fortfarande att den sänkta bolagsskatten är den
              mest prioriterade åtgärden för att stärka svensk konkurrenskraft?
            </seg>
          </u>
          <note type="speaker" n="1c16a163">
            Anf. 51 FINN BENGTSSON (M):
          </note>
          <u who="finn_bengtsson_813f74" xml:id="i-0edfbd3a3b4ecfdd-0" n="797b1048">
            <seg n="5d17d352">
              Herr talman! Jag tackar Pia Nilsson för en mycket intressant
              interpellation, och jag tackar finansministern för ett uttömmande
              svar.
            </seg>
            <seg n="f3a39a38">
              Låt mig notera den kanske viktigaste meningen i finansministerns
              svar: Investeringar som utan bolagsskattesänkningen inte hade
              gjorts eller kanske hade gjorts utomlands kan nu genomföras i
              Sverige.
            </seg>
            <seg n="aa11732e">
              Vi har resurser att genomföra den här reformen, som verkligen
              är en reform. Finansministern betonar: Vad hade hänt om detta
              inte hade möjliggjorts på grund av sunda statsfinanser i Sverige
              jämfört med vår omvärld? Vad hade konsekvenserna blivit om omvärldens
              bolagsskattesänkningar hade skett i en sådan omfattning att vi
              hade riskerat utflyttningar av svenska företag? Då faller ju allt
              det resonemang som Pia Nilsson har. Kompetensökning satsar också
              alliansregeringen på. Den kompetensen hade, om bolagen flyttat
              utomlands, också flyttat ut.
            </seg>
            <seg n="6de34f70">
              Sammantaget hade alla dessa satsningar på tillväxt inte varit
              möjliga i vårt land. Vi skulle alltså riskera att satsa på tillväxt
              i andra länder. Det kan vara väl så viktigt, men det är något
              som i första hand deras parlament har att ta ställning till.
            </seg>
            <seg n="c3f4fe68">
              Det är också intressant att se hur Finansdepartementet med finansministern
              i spetsen har tagit ansvar för Sveriges ekonomi när det verkligen
              bromsar in i omvärlden som det gör nu. I den finanspolitiska debatt
              vi hade var det tydligt att till skillnad från finansministerns
              kraftiga stimulansåtgärder var Socialdemokraterna snarast på defensiven
              och ville inte stimulera ekonomin tillnärmelsevis så mycket som
              vi nu gör i alliansregeringens regi.
            </seg>
            <seg n="789a86aa">
              Det är också intressant att resonera om de varseltal som skulle
              vara så astronomiska. Låt mig påminna om att perioden från september
              2008 till juni påföljande år var det sammanlagt 145 000 varsel.
              Som tur var bekräftades inte alla dessa. Det är inte säkert att
              alla de varsel som nu görs leder till permitteringar. Vi kanske
              inte ska överdriva riskerna nu jämfört med de risker vi hade för
              bara några år sedan när ekonomin var i fritt fall i vår omvärld.
            </seg>
            <seg n="3d0a00c2">
              Alliansregeringen klarade ut ekonomin på ett ansvarsfullt sätt
              under de riktiga krisåren 20082009. Jag tror säkert att Alliansens
              förmåga att ta ansvar, med den här budgeten, är minst lika stor
              som tidigare.
            </seg>
            <seg n="b77f7667">
              I din interpellation talar du om förlorad tillväxtförmåga, Pia
              Nilsson. Hur tänker sig Socialdemokraterna regeringsalternativet
              med två tillväxtfientliga partier som Miljöpartiet och Vänsterpartiet?
              Hur ska ni kompromissa? På vilket sätt ska ni vika undan för deras
              nästan drakoniska antitillväxtpolitiska insatser? Hur tänker ni
              förhandla med dessa två partier som sinsemellan har olika inställning
              till vad som är tillväxt och inte tillväxt? Socialdemokraterna
              har åtminstone en förmåga att förstå värdet av tillväxt för att
              kunna bedriva en vettig fördelningspolitik. Jag skulle gärna vilja
              veta hur Pia Nilsson föreställer sig möjligheten att Socialdemokraterna
              med stöd av Vänsterpartiet och Miljöpartiet kan bedriva en tillväxtpolitik
              värd namnet.
            </seg>
          </u>
          <note type="speaker" n="6aa9788d">
            Anf. 52 Finansminister ANDERS BORG (M):
          </note>
          <u who="unknown" xml:id="i-e55f72819effde93-11" n="4328b9ba">
            <seg n="0269c870">
              Herr talman! Det här är i grund och botten en internationell
              diskussion. Det kan vara värt att påpeka för Pia Nilsson att när
              man tittar på till exempel kommissionens bedömningar eller på
              Valutafondens bedömningar kan man notera att det fortsatt är så
              att Sverige kommer att växa väsentligt snabbare än eurozonen,
              även när vi tittar på de nedreviderade prognoserna. Sverige är
              ett land som sysselsättningsmässigt alltjämt förefaller klara
              sig bättre än de flesta andra. Sverige är alltjämt ett av få länder
              som för det första slipper skära ned och för det andra faktiskt
              också kan satsa i krisen. Det tycker jag är positivt.
            </seg>
            <seg n="35e4b763">
              Skälen till att man i de internationella bedömningarna ofta framhåller
              Sverige som ett föregångsland när det gäller konkurrenskraft är
              att vi har ett antal styrkepunkter. Vi har starka offentliga finanser.
              Vi har en lång tradition av högteknologiska företag. Vi har en
              arbetsmarknad där parterna är beredda att föra samtal med varandra
              och vi har ett välstrukturerat företagsklimat även på skattesidan
              i dag.
            </seg>
            <seg n="4adfee88">
              Varför har vi då valt att lägga budgeten som vi gjorde? Det hänger
              ihop med att det är två kriser som pågår samtidigt. Den ena krisen
              handlar om att det är lågkonjunktur i Tyskland, i Spanien och
              i Frankrike. Det är ett kortsiktigt fenomen. Det har visserligen
              pågått sedan 2008, men vi får ändå anta att den här eurokrisen
              så småningom tar slut.
            </seg>
            <seg n="278572cc">
              Det andra, som jag tror är ett väsentligt mer långvarigt fenomen,
              är att vi har en helt ny konkurrenssituation. Vi har Kina som
              i dag är det största producentlandet av industrivaror, med halva
              sin bnp i export. Där kanske det handlar om ytterligare 200300
              miljoner människor som under de närmaste decennierna går in på
              världsmarknaden. Jag tror att vi i hela Asien kanske talar om
              en miljard till när man lägger till de nya tillväxtländerna. Därefter
              har vi ett Afrika som nu börjar trampa i gång farten. Vi är alltså
              inte i slutet av globaliseringen utan vi är mitt i. Vi kan räkna
              med att den här processen fortsätter i kanske ett par decennier
              till.
            </seg>
            <seg n="2a1b63ce">
              Vad gör man då som ett litet, sårbart och exportberoende land?
              Då stimulerar man och bygger för framtiden samtidigt, när man
              har styrkan att göra det. Då är det just centralt att hitta de
              frågeställningar som är mest viktiga för företagen. Det är forskning
              och utveckling. Det är infrastruktur. Det är bolagsskatten. Vi
              kan ju inte avfärda vare sig Leif Johansson, ordförande för Astra
              Zeneca, som säger att detta är det avgörande för att få utländska
              företag att komma hit, eller för den delen Jacob Wallenberg, som
              säger exakt samma sak. De sitter i de här diskussionerna och vet
              vad utländska investerare tittar på, att vi har bra infrastruktur,
              att vi har bra forskning och utveckling, att vi har en attraktiv
              bolagsskattemiljö och att vi också har en bra inriktning på att
              återställa kunskapssamhället. Det är viktiga åtgärder.
            </seg>
            <seg n="819ef389">
              Sedan vill jag bara påpeka för Pia Nilsson att det som skedde
              i den socialdemokratiska motionen var att man stod fast vid bidragspolitiken.
              Skattehöjningarna stod man fast vid. Det som tillkom var barnbidraget.
              En barnbidragshöjning i Sverige ska uppenbarligen göra att kineserna
              är beredda att köpa fler skärverktyg från Sandvik. Ett barnbidrag
              i Sverige ska göra att man köper fler borranläggningar från Atlas
              Copco. Det ska göra att Volvo får fler lastbilar sålda i Kina.
              Det har jag svårt att se. Som jag ser det måste vi förstärka vårt
              grundläggande företagsklimat. Det är inget fel på barnbidraget.
              Det är en del av vårt välfärdssystem, men det kan inte vara draget
              när det gäller att möta en internationell lågkonjunktur i kombination
              med att vi befinner oss mitt i en strukturell omvandling.
            </seg>
            <seg n="31eb677f">
              Då är det klart att de här tunga förslagen från vår sida, med
              forskning, en fördubbling av infrastrukturen under de här åren
              och en förbättrad bolagsskatt, underlättar. Men det håller inte
              Sverige utanför krisen. Vi kan inte isolera Sverige från en internationell
              lågkonjunktur. Vi kan göra vad vi kan för att det ska fungera
              bättre här, och det är precis det som har varit vår utgångspunkt.
            </seg>
          </u>
          <note type="speaker" n="1b990c8d">
            Anf. 53 PIA NILSSON (S):
          </note>
          <u who="pia_nilsson_f6a18a" xml:id="i-8fd849608c952a29-1" n="9904215d">
            <seg n="2a31f42e">
              Herr talman! Att Sverige skulle stå sig väldigt väl i den globaliserade
              konkurrensen påstår Anders Borg. Det är nog en sanning med en
              viss modifikation, åtminstone om man tittar på investeringskvoten.
              Det finns en internationell jämförelse mellan 34 europeiska länder.
              Där kommer Sverige på nionde plats från slutet, alltså på den
              nedre halvan. Vi ligger till och med under EU-snittet. Jämförelsen
              gjordes mellan 2009 och 2011.
            </seg>
            <seg n="467d237e">
              Om man då tittar på vilka länder det är som är sämre än Sverige
              ser man att det faktiskt är flertalet av de länder som har lägre
              bolagsskatt än vi har. De ligger ännu sämre. Att en sänkt bolagsskatt
              till 22 procent är det allena saliggörande vill jag absolut hävda
              icke är fallet. Det finns så många andra betydelsefulla insatser
              som Anders Borg väljer att inte nämna, som till exempel att se
              till att göra ett kunskaps- och utbildningslyft. Högkvalificerade
              arbeten behöver vi ha i Sverige, men vi har svårt att få tag på
              den arbetskraften.
            </seg>
            <seg n="d52fa64a">
              I de 35 största exportföretagen i Sverige finns fem av sex anställda
              utanför Sveriges gränser. Det är oroväckande. Det tycker jag.
              Det tycker vi socialdemokrater. Det borde även oroa Anders Borg.
              Att komma här och försöka göra ett nummer av barnbidrag i den
              här frågan tycker jag nästan är lite lågt.
            </seg>
            <seg n="b484d3c5">
              Helt klart är att vi ser en tydlig förskjutning från investeringar
              i maskiner och anläggningar till immateriella investeringar som
              it, design, företagsledning och arbetsorganisation. Det här är
              viktigt, för det utgör faktiskt en konkurrensfördel har det visat
              sig, eftersom det bidrar till att höja produktivitetstillväxten.
              Men det räcker alltså inte. Det kommer, herr talman, att behövas
              en hel del fysiska investeringar också, inte minst på grund av
              finanskrisen. Den har lett till helt nya krav, bland annat på
              strukturomvandling och produktionssystem produkter med för den
              delen, inte minst inom klimat, energi och infrastruktur. Det här
              är en utmaning för oss. Det ställer stora krav på kunskapsuppbyggnad
              mellan klimatfrågor och tekniska lösningar.
            </seg>
            <seg n="e8aee1fc">
              Men det är klart, investeringskvoten är konjunkturkänslig. Det
              är inte tu tal om det. Under nedgångar finns det kanske inte behov
              eller resurser till att investera, men de här låga nivåerna är
              oroande, herr talman, om man blickar framåt. Det är det jag menar
              att Anders Borg glömmer bort lite grann. Sveriges tillväxt riskerar
              alltså att hamna på lägre nivåer än vid tidigare högkonjunkturer.
              Och sysselsättningen ökar långsammare om inte volymerna ökar kraftigt
              framöver. Utan betydande investeringar blir det svårare att möta
              en starkare efterfrågan när konjunkturen väl vänder uppåt.
            </seg>
            <seg n="001f17ba">
              Det är som sagt jätteviktigt att inte glömma bort den här kompetenshöjningen.
              Jag säger det igen. Det tål att upprepas. Vi måste satsa på utbildning.
              Vi kan inte, som Anders Borg har föreslagit och det till och med
              har beslutats om, ta bort 20 000 högskoleplatser när vi behöver
              ännu fler.
            </seg>
          </u>
          <note type="speaker" n="d05e424c">
            Anf. 54 FINN BENGTSSON (M):
          </note>
          <u who="finn_bengtsson_813f74" xml:id="i-0edfbd3a3b4ecfdd-1" n="797b1048">
            <seg n="388ffc14">
              Herr talman! Jag ställde i mitt förra inlägg en fråga till Pia
              Nilsson angående hur hon skulle kunna tänka sig att regera tillsammans
              med tillväxtfientliga partier, som jag tolkar att Vänsterpartiet
              är och till viss del Miljöpartiet, fast på olika sätt. Jag fick
              naturligtvis inget svar på den frågan.
            </seg>
            <seg n="774ca22f">
              Låt oss stanna vid tillväxtförmåga över huvud taget, för det
              är ju det den här interpellationen handlar om. Jag tror nog att
              Socialdemokraterna kommer att få stöd av både Vänsterpartiet och
              Miljöpartiet om man vill ändra bolagsskatten. Därtill vill man
              lägga skatteökningar på 30 miljarder kronor på svenska folket
              och på svenska företag och säga att detta är lösningen på bolagens
              problem. Man viftar fram den andra sjuklöneveckan som man vill
              avlasta företagen i något slags sken av att detta skulle gynna
              företagen. Det gynnar inte företag, kan jag berätta. Det gynnar
              arbetsgivare. Framför allt gynnar det offentliga arbetsgivare.
              Det är de som har de största utgifterna för den andra sjuklöneveckan.
              Det gynnar alltså inte företagare.
            </seg>
            <seg n="ee4a78ad">
              Man bedriver alltså inte en företagarpositiv politik inom socialdemokratin.
              Det kommer man säkert att få stöd av Vänsterpartiet och Miljöpartiet
              för, kanske inte Miljöpartiet men Vänsterpartiet.
            </seg>
            <seg n="f1783b96">
              Nåväl! Frågan kvarstår: På vilket sätt är det alternativ som
              beskrivs i Socialdemokraternas budgetmotion en politik som stimulerar
              tillväxtförmågan, som bygger på att företag vågar anställa och
              utvecklas i Sverige och inte flyttar utomlands? Om man tar bort
              bolagsskatten finns en uppenbar risk att investeringarna görs
              utomlands. Då faller hela argumentationen om den kompetensökning
              som ska komma i Sverige. Den kommer i stället i andra länder.
              Ni blir, kort sagt, finansministern svaret skyldig, Pia Nilsson.
            </seg>
          </u>
          <note type="speaker" n="7a9bd05a">
            Anf. 55 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-0359da5a78cb5eb3-0" n="f0b688a8">
            <seg n="6a0bf8dd">
              Herr talman! Tillväxt kan vi få om det finns en marknad, men
              det förutsätter också att det finns produktionsresurser. Vi har
              i dag skyhög arbetslöshet i Sverige. Samtidigt har vi den paradoxala
              situationen att företag inte får tag i rätt utbildad arbetskraft.
            </seg>
            <seg n="8c33db77">
              Jag rör mig mycket ute i näringslivet, inte bara i norr utan
              i hela landet när jag inte är här i Helsingfors för riksdagsarbetet.
              Den fråga som alltid ställs först är hur de ska få tag i rätt
              utbildad arbetskraft med erfarenhet. Företagen kan växa, men de
              får inte tag i arbetskraften.
            </seg>
            <seg n="57513658">
              Jag har i dag haft förmånen att delta i ett gruv- och mineralseminarium
              i Helsingfors. Där deltog inte bara gruvföretag utan där fanns
              företag från i stort sett all svensk industri. I princip alla
              föredrag handlade om hur de ska få tag i rätt arbetskraft.
            </seg>
            <seg n="08df0fd2">
              Jag som bor i norr läser NSD och Kuriren. För några år sedan
              kunde jag räkna ihop till en, två kanske tre platsannonser i både
              Kuriren och NSD. I dag när jag läser NSD och Kuriren räknar jag
              antalet sidor med platsannonser. I lördagens NSD och Kuriren fanns
              åtta och en halv sida platsannonser. Där sökte företag kvalificerad
              arbetskraft.
            </seg>
            <seg n="1fc954fd">
              Jag tycker att finansministern och regeringen ska lyssna mer
              på svenska företag. Regeringens utbildningspolitik är ett misslyckande.
              Precis som finansministern säger kan ett misslyckande bara kallas
              ett misslyckande.
            </seg>
            <seg n="f9029e26">
              Sedan vänder jag mig till Finn Bengtsson om regeringen. Jag tror
              att det finns fler som måste fundera över regeringsalternativ
              när regeringen består av partier med 3,2 procents valunderlag
              och det finns ett nytt parti som närmar sig 10 procent eller mer.
            </seg>
          </u>
          <note type="speaker" n="5f62f968">
            Anf. 56 Finansminister ANDERS BORG (M):
          </note>
          <u who="unknown" xml:id="i-e55f72819effde93-12" n="4328b9ba">
            <seg n="12009a2a">
              Herr talman! Diskussionen om konkurrenskraft och framtida tillväxt
              är central och viktig. Låt oss få basen rätt. Det görs ett antal
              utvärderingar av länders konkurrenskraft. Det görs av World Economic
              Forum, IMD i Genève och Världsbanken. I alla utvärderingar tillhör
              Sverige toppländerna.
            </seg>
            <seg n="846ab920">
              När vi nu talar om att kostnadsläget i Spanien, Grekland och
              Italien ligger 3040 eller 2030 procent högre än i Tyskland vill
              jag bara påpeka att vårt kostnadsläge är bättre än Tysklands.
              Sverige har en konkurrenskraft i termer av relativ enhetsarbetskraftskostnad
              på de mått som man kan se på en nivå som USA har. Vi behöver inte
              vara oroliga för att vi har ett högre kostnadsläge än Tyskland.
              Vi har det bättre. Det är inte för att vi har haft en sämre reallöneutveckling
              än tyskarna utan därför att vi har haft en mycket bättre produktivitet
              under lång tid.
            </seg>
            <seg n="d0d2265e">
              Om vi ser på vad IMF, OECD och EU-kommissionen säger är det fråga
              om skarpare rekommendationer till andra länder. Ofta säger man
              att vad Sverige har gjort med finanskris, arbetslinje, förändringar
              i pensionssystem och sjukförsäkringar har varit bra. Det gör att
              alla de olika bedömarna har lagt sig på en högre tillväxt för
              Sverige i år än för till exempel eurozonen. Det gäller inte bara
              på kort sikt.
            </seg>
            <seg n="2677ba58">
              Jag deltog i diskussioner i förra veckan i Ekofin och andra sammanhang.
              Då tog jag fram siffrorna för de senaste tio åren. Sverige har
              legat på 2 ½ procents tillväxt. Det är dubbelt så högt som eurozonen
              och EU. Det ska jämföras med att OECD-området har vuxit med 1
              ½ procent.
            </seg>
            <seg n="464e9813">
              Sverige har goda förutsättningar. Det här handlar naturligtvis
              inte enbart och kanske inte ens först och främst om att regeringen
              har vidtagit viktiga åtgärder. Vi har en stark bas för konkurrenskraft
              i Sverige. Vi har en arbetsmarknad med parter som tar ansvar.
              Vi har universitet runt om i vårt land och en utvecklingstradition
              inom våra företag som gör att vi ligger i teknikfronten. Det finns
              en bra bas i forskning och utveckling.
            </seg>
            <seg n="0a7df913">
              Vi har i dag i Sverige en bolagsskatt som gör oss till ett attraktivt
              investeringsland. Vi gör en kraftig satsning på infrastruktur.
              Åren 20062020 finns en fördubbling av anslagen på infrastrukturområdet
              med nya stambanor och en hel del investeringar i Helsingfors,
              Göteborg, Malmö och i andra delar av Sverige.
            </seg>
            <seg n="4c8998bc">
              Det här är bra. I många av de delarna har vi ofta en samsyn med
              Socialdemokraterna. Det är naturligtvis något jag välkomnar.
            </seg>
            <seg n="97d6c002">
              När det gäller budgeten säger Socialdemokraterna att här finns
              inget av värde. Det centrala är den socialdemokratiska motionen.
              Låt oss ställa alternativen mot varandra. Det Socialdemokraterna
              föreslår är alltså 30 miljarder i skattehöjningar. Det går inte
              att komma ifrån att 15 av dem är ungdomsarbetsgivaravgifter på
              företagssidan. 5 av dem är hotell- och restaurangmomsen. Sedan
              tillkommer andra åtgärder, till exempel på lastbilssidan, som
              gör att det samlat är en tung skattebelastning på företagen.
            </seg>
            <seg n="e783775f">
              Sven-Erik Bucht och Pia Nilsson säger att vi ska lyssna på företagen.
              Jag har inte hört något. Det har faktiskt inte varit någon delegation
              från vare sig Svenskt Näringsliv, Företagarna eller någon annan
              som har sagt att en rejäl skattehöjning skulle göra susen. Det
              har de inte framfört. Det är kärnan i den socialdemokratiska politiken.
            </seg>
            <seg n="b40544d7">
              Sedan behöver vi naturligtvis rusta upp utbildningssystemet.
              Det ska vara mer betyg, fler nationella prov, mer undervisningstid
              och fler välutbildade lärare. Då kommer vi bort från en skola
              med nedprioriterad kunskapsnivå och gedigen inlärning. Det har
              regeringen lagt grunden för. Om Socialdemokraterna vill stötta
              detta är det bra. Då kan vi driva dessa krav längre så att det
              ges tidigare betyg, det blir ännu fler välutbildade lärare och
              än fler nationella prov. Något sådant skulle jag naturligtvis
              stötta.
            </seg>
            <seg n="bd0b2009">
              Det vi vill ha är nya jobb i växande företag. Vi ser med dessa
              åtta sidor jobbannonser att det finns tillväxt i Sverige. Jag
              skulle vara den första att välkomna om vi kan få bredare och mer
              blocköverskridande samsyn om att tillväxt är central.
            </seg>
          </u>
          <note type="speaker" n="7135de31">
            Anf. 57 PIA NILSSON (S):
          </note>
          <u who="pia_nilsson_f6a18a" xml:id="i-8fd849608c952a29-2" n="9904215d">
            <seg n="1b76ef99">
              Herr talman! Jag vill ge Anders Borg helt rätt i påståendet att
              det krävs ordning och reda i svensk ekonomi. Det skapar förutsättningar
              för tillväxt. Det har vi socialdemokrater alltid hävdat, till
              skillnad från vissa andra partier som inte alltid har tagit det
              på största allvar till exempel det ramverk vi har att följa i
              dag. Det är oerhört väsentligt. Det är skönt att vi är överens
              om det.
            </seg>
            <seg n="08cbcfb8">
              Vi är också överens om att det behövs satsningar på forskning
              och infrastruktur. Det har vi i allra högsta grad bejakat, herr
              finansminister.
            </seg>
            <seg n="3a788227">
              Anders Borg säger förnöjsamt att allting nu är bra i Sverige.
              Han är nöjd. Han tycker att tillväxten är bra. Han till och med
              siade om en prognos på 2,7 procent. Men pang bom fick han landa
              på runt 1 procent! Den debatten ska vi ta här snart.
            </seg>
            <seg n="f902a3ee">
              Det är inte så enkelt att bara hävda att det är fråga om vikande
              efterfrågan i euroområdet. Det är det förvisso. Men svensk ekonomi
              har också andra bekymmer. Jag vet att Anders Borg känner till
              detta men inte vill nämna så mycket nu.
            </seg>
            <seg n="b8c6ba7e">
              Vi måste se till att stärka Sverige in i framtiden. Vi måste
              rusta oss. Då är det precis som jag har sagt, och som min kollega
              Sven-Erik Bucht har nämnt, nämligen att vi måste skapa ett kunskaps-
              och utbildningslyft. Då säger Anders Borg att betyg ska sättas
              tidigare, och då blir allt bra. Samtidigt tar han i nästa andetag
              bort 20 000 högskoleplatser. Hur ska vi få den kompetenta arbetskraften,
              den högutbildade arbetskraften, som vi så väl behöver för en tillväxt
              i Sverige framöver? Du är svaret skyldig, Anders Borg.
            </seg>
          </u>
          <note type="speaker" n="99c8294c">
            Anf. 58 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-0359da5a78cb5eb3-1" n="f0b688a8">
            <seg n="b4ca6e32">
              Herr talman! Vårt parti har alltid stått för ordning och reda
              i ekonomin. Jag vet att finansministern ofta försöker sola sig
              i glansen av detta. När en herre vid namn Persson tillträdde var
              statsskulden 80 procent av bnp. När han slutade var den 40 procent.
              Han tog ned statsskulden 40 procentenheter. Nu har vi en finansminister
              som på sju år har tagit ned den kanske 7, 8 eller 9 procentenheter.
              Det är en viss skillnad.
            </seg>
            <seg n="4f236a13">
              Nej, vi har inte samma syn, fast det kan tyckas så, som finansministern
              säger. Vi är ett tillväxtparti, men vi vill ha mycket mer tillväxt
              vi är inte nöjda.
            </seg>
            <seg n="6fade8b1">
              Det är ett misslyckande att man inte har klarat utbildningspolitiken.
            </seg>
            <seg n="9d65b616">
              Det är fruktansvärt att höra när de företag som jag åker runt
              till säger: Vi skulle kunna växa bara vi fick tag i rätt arbetskraft.
              Det är ett misslyckande, ingenting annat än ett jättestort misslyckande.
              Jag rör mig väldigt mycket bland små och medelstora företag, och
              den andra frågan som jag hör dem tala om är sjuklönevecka. Det
              är de krav som kommer upp ständigt och jämt.
            </seg>
          </u>
          <note type="speaker" n="1ef32a27">
            Anf. 59 Finansminister ANDERS BORG (M):
          </note>
          <u who="unknown" xml:id="i-e55f72819effde93-13" n="4328b9ba">
            <seg n="783bb48c">
              Herr talman! Vi kan inte sitta fast i det förgångna. Sverige
              är utmanat, och vi är sårbara, och det beror på faktorer som vi
              inte kan göra så mycket åt. Vi är öppna, och vi ska förbli öppna.
              Utan öppenhet och export klarar vi inte välfärden.
            </seg>
            <seg n="86e9cfd4">
              Vi är små vi är en liten del av världen där de stora jättarna
              blir allt större. Vi har en tilltagande konkurrens som också kommer
              att gå mot de områden där vi traditionellt sett har varit starka.
              Kina har över halva sin bnp i export och i industriproduktion.
              Den växer nu med 15 procent i månadstakt. Skulle den takten bestå
              har man ökat med 50 procent på fem år.
            </seg>
            <seg n="28eddbe8">
              Det är alltså en väldig förändring av världsekonomin som håller
              på att ske och precis inom de områden där Sverige historiskt sett
              har varit starkt. Det är klart att vi måste fortsätta att förändra.
            </seg>
            <seg n="338b2090">
              Det är därför vi behöver många mandatperioder med alliansregering.
              Det är därför vi begär ett nytt mandat 2014 för att med en offensiv
              politik fortsätta att förbättra förutsättningarna för tillväxt.
            </seg>
            <seg n="d1975503">
              Det handlar om arbetsmarknaden. Vi måste öka flexibiliteten.
              Vi har inte råd att backa med höjd a-kassa. Det handlar om företagsamheten.
              Vi har inte råd att backa genom att ta tillbaka viktiga förändringar
              av förmögenhetsskatt, bolagsskatt eller arbetsgivaravgifter. Det
              handlar om skolan. Vi har inte råd att backa från förändringar
              med betyg, bättre utbildade lärare, mer nationella prov och andra
              viktiga förändringar som har kommit.
            </seg>
            <seg n="c33269d1">
              Här får vi återigen intrycket att Socialdemokraternas politik
              består av en bred satsning på utbildning, men alla som kan räkna
              vet att det inte är så. Den breda satsningen i Socialdemokraternas
              politik är a-kassa, sjukförsäkring, föräldraförsäkring, förtidspension,
              barnbidrag, bostadsbidrag och vartenda annat bidragssystem vi
              kan hitta som i huvudsak går till människor som inte är på arbetsmarknaden.
              Det är kärnan i den socialdemokratiska politiken.
            </seg>
            <seg n="fc68705c">
              Mina vänner! Det är det här vi ska debattera fram till valrörelsen.
              Det är arbetslinje mot bidragslinje. Det är mer jobb i växande
              företag eller fler Amsåtgärder och höjda bidrag. Det är en debatt
              som jag välkomnar, herr talman.
            </seg>
          </u>
          <note n="c25110b9">
            Överläggningen var härmed avslutad.
          </note>
          <note n="804a90d2">
            11 § Svar på interpellation 2012/13:186 om regeringens bedömningar
            i budgeten
          </note>
          <note type="speaker" n="34987c39">
            Anf. 60 Finansminister ANDERS BORG (M):
          </note>
          <u who="unknown" xml:id="i-e55f72819effde93-14" n="4328b9ba">
            <seg n="26efb6fc">
              Herr talman! Pia Nilsson har med anledning av höstens ekonomiska
              utveckling frågat mig om jag avser att omvärdera åtgärderna i
              budgeten för att, som hon menar, bättre möta expertmyndigheternas
              prognoser.
            </seg>
            <seg n="5dc02e71">
              Regeringen avser inte att omvärdera åtgärderna i budgetpropositionen
              för 2013, baserat på den information som finns tillgänglig i dagsläget.
            </seg>
            <seg n="4ea1b759">
              Utsikterna för världsekonomin försvagades under hösten. Detta
              beror i huvudsak på en svag utveckling i eurozonen som i sin tur
              slår mot Sverige. Prognosinstituten har under hösten i princip
              genomgående reviderat ned synen på den ekonomiska tillväxten.
              Det har även Finansdepartementet gjort, som i den uppdaterade
              prognos som presenterades före årsskiftet bedömer att utvecklingen
              2013 blir svagare jämfört med prognosen i höstbudgeten i september
              men att tillväxten gradvis normaliseras under 2014.
            </seg>
            <seg n="357be623">
              Vid utformningen av den ekonomiska politiken utgör prognosen
              bara ett av underlagen i den samlade bedömningen av den ekonomiska
              utvecklingen och riskbilden. Vid framtagandet av budgetpropositionen
              var regeringen tydligt medveten om att risken för en försämrad
              utveckling dominerade, något som blivit mer påtagligt under hösten.
              Regeringen föreslog därför betydande satsningar för att stimulera
              ekonomin, bland annat viktiga investeringar i infrastruktur, forskning
              och innovation, företagande och unga människors jobbchanser.
            </seg>
            <seg n="df324a83">
              Tack vare en ansvarsfull ekonomisk politik är Sverige ett av
              få länder som har möjlighet att möta nedgången med satsningar
              på jobb och stärkt konkurrenskraft, samtidigt som vi har säkerhetsmarginaler
              för att möta en påtagligt sämre utveckling med aktiva åtgärder.
            </seg>
          </u>
          <note type="speaker" n="ff5e029f">
            Anf. 61 PIA NILSSON (S):
          </note>
          <u who="pia_nilsson_f6a18a" xml:id="i-8fd849608c952a29-3" n="9904215d">
            <seg n="1348a8b9">
              Herr talman! Den 19 december klubbades det sista beslutet om
              2013 års budget här i riksdagen, en budget som har sin grund i
              Anders Borgs prognos om en tillväxt på 2,7 procent och en sjunkande
              arbetslöshet. Det var den 19 december, herr talman.
            </seg>
            <seg n="5f316444">
              Bläcket hann knappt torka förrän Anders Borg kallade till presskonferens
              två dagar senare och ändrade sin prognos. Tillväxten var nu bara
              runt 1 procent, och arbetslösheten skulle komma att stiga till
              över 8 procent.
            </seg>
            <seg n="061dd6dd">
              De förutsättningar som statsbudgeten vilar på försvann med ett
              penseldrag två dagar efter att riksdagen hade fattat det sista
              beslutet.
            </seg>
            <seg n="4b214c93">
              Kan Anders Borg tala om när verkligheten hann i kapp finansministern
              om regeringens orealistiska prognoser? Vad var det som till slut
              fällde avgörandet? Ingen annan bedömare har ens varit i närheten
              av regeringens siffror, men finansministern framhärdade genom
              hela riksdagsbehandlingen att prognosen skulle gälla. Men så plötsligt
              brast det.
            </seg>
            <seg n="52738181">
              Var det verkligen så att Anders Borg först ett par dagar före
              jul kom till insikt? Var det inte snarare så, herr talman, att
              finansministern redan när budgetpropositionen presenterades i
              höstas visste att prognosen skulle fallera? Då, den 20 september,
              lade Anders Borg fram regeringens budget där det i finansplanen
              klart och tydligt står att tillväxten i Sverige kommer att öka
              med 2,7 procent 2013 och ännu mer de kommande tre åren och att
              arbetslösheten skulle sjunka.
            </seg>
            <seg n="97d0bf8e">
              Bara några timmar efter finansministerns budgetpresentation flaggade
              samme minister för en mycket osäker ekonomisk utveckling och att
              regeringens prognos inte skulle hålla.
            </seg>
            <seg n="5225e6b1">
              Det var två vitt skilda besked under en och samma dag.
            </seg>
            <seg n="63496b21">
              Herr talman! Anders Borg insåg redan för fyra månader sedan att
              regeringens siffror inte skulle hålla men lät dem ändå passera
              genom en hel budgetprocess utan att ändra ett enda kommatecken.
              Hur hederligt är det?
            </seg>
            <seg n="9315a605">
              En prognos är en gissning som kan slå fel, men det intressanta
              är att ingen annan bedömare ens har varit i närheten av Anders
              Borgs glädjekalkyl. Och vi har sett, herr talman, vad glädjekalkyler
              kan ställa till med, inte minst i många av de drabbade krisländerna
              i Europa.
            </seg>
            <seg n="1cf6cfbb">
              Nu säger Anders Borg i svaret att prognosen bara är ett av underlagen
              i den samlade bedömningen av den ekonomiska utvecklingen. Ett
              underlag vilka är de andra underlagen, Anders Borg? Och hur redovisas
              de?
            </seg>
            <seg n="450e40d3">
              Herr talman! Att göra felaktiga prognoser handlar inte bara om
              siffror på ett papper. Det handlar om människor. Det handlar om
              35 000 fler som kommer att bli arbetslösa i år som regeringen
              missade i sin felräkning. 400 000 människor är i dag arbetslösa,
              och en fjärdedel är unga vuxna. Regeringen står handfallen och
              vet inte vad man ska göra, mer än att kräva tillbaka miljardbelopp
              från Arbetsförmedlingen. Nu tillkommer ytterligare 35 000 arbetslösa
              där insatser saknas.
            </seg>
            <seg n="b1125593">
              Ändrade prognoser ja. Men ändrad politik nej. Anders Borg hävdar
              prompt att det inte finns anledning för regeringen att agera nu.
              Att var fjärde ung vuxen är arbetslös, att varslen duggar tätt
              och att framtidstron sviktar är inte anledning nog för finansministern
              att agera.
            </seg>
            <seg n="ddb7c218">
              Vad mer måste hända för att Anders Borg ska agera? Hur många
              fler måste bli arbetslösa innan Anders Borg ska agera? Hur djup,
              herr talman, ska lågkonjunkturen bli innan Anders Borg tänker
              agera?
            </seg>
          </u>
          <note type="speaker" n="361ed08c">
            Anf. 62 FINN BENGTSSON (M):
          </note>
          <u who="finn_bengtsson_813f74" xml:id="i-0edfbd3a3b4ecfdd-2" n="797b1048">
            <seg n="4a10a3ba">
              Herr talman! Här är ännu en spännande interpellation av Pia Nilsson
              och som vanligt ett förtydligande svar från finansministern. Jag
              stannar kvar vid detta svar, för jag tycker att det är intressant
              att se hur man kan beskriva en och samma verklighet så helt olika.
            </seg>
            <seg n="b5a04b29">
              När finansministern svarar betonas två viktiga saker i den bedömning
              man har gjort inför höstbudgeten, nämligen för det första att
              risken för en försämrad utveckling dominerade. Det var det dominerande
              scenariot. Till det kommer då aktiviteten med betydande satsningar
              för att stimulera ekonomin med de reformer som syftade till att
              förbättra infrastrukturen, som forskning och innovation, företagande
              och unga människors jobbchanser, precis som finansministern nämnde
              i sitt inlägg.
            </seg>
            <seg n="504005be">
              Det är då lite lustigt att höra Pia Nilsson beskriva finansministerns
              och Alliansens budgetförslag som en glädjekalkyl. Om jag minns
              rätt från budgetdebatten: Den som kunde anklagas för att ha en
              glädjekalkyl var väl snarast Socialdemokraternas ekonomisk-politiska
              talesperson, som i debatten hävdade att alliansregeringen var
              ansvarslös genom sina stimulansåtgärder något som man nu tydligen
              inte kan få nog av.
            </seg>
            <seg n="51173b1a">
              Det är precis så ansvarslösa som Socialdemokraterna förhöll sig
              till den ekonomi som vi hade, trots att finansministern på alliansregeringens
              vägnar förtydligade behovet av betydande satsningar på att stimulera
              ekonomin i årets budget, eftersom risken för en försämrad utveckling
              dominerade. Det var ett väldigt sunt förhållningssätt till det
              som är väldigt svårt att veta, nämligen prognoser som är gissningar.
            </seg>
            <seg n="562ab554">
              Herr talman! Jag måste säga att finansministerns förmåga att
              göra avancerade gissningar föreföll mig betydligt bättre än Socialdemokraternas
              förmåga i samma period, fast man väsentligen hade tillgång till
              samma experter.
            </seg>
            <seg n="78360ce6">
              Det är också viktigt att fundera lite grann över i vilket läge
              vi möter en svårighet i ekonomin runt om i vår värld, som ett
              litet, exportberoende land som Sverige naturligtvis ytterst kommer
              att konfronteras med. Vi har starka statsfinanser man har amorterat
              på statsbudgeten. Vi har minskat utanförskapet med över 200 000
              personer, som under Socialdemokraternas tid var inlåsta i långtidssjukskrivningar
              och förtidspensioner. Vi har ökat sysselsättningen med ungefär
              samma antal. Vi möter alltså krisen med betydligt bättre rustat
              folk nära arbetsmarknaden.
            </seg>
            <seg n="ba09ca2a">
              Låt mig bara ta ett exempel. Den sjukförsäkringsreform som vi
              har genomfört har gjort att vi i runda slängar har 30 000 personer
              som nu står betydligt närmare arbetsmarknaden, om de inte de facto
              arbetar. Det är personer som i det gamla systemet, som Socialdemokraterna
              fortfarande värnar om och vill återställa oss till, skulle drivas
              in i långtidssjukskrivningar eller förtidspensioner där de uppenbarligen
              inte hör hemma. På vilket sätt detta förbättrar våra möjligheter
              att ta ansvar för en ekonomi när konjunkturerna förhoppningsvis
              vänder har jag väldigt svårt att förstå.
            </seg>
            <seg n="b791cb07">
              Sammanfattningsvis: Att finansministern, Finansdepartementet
              och alliansregeringen har gjort en ansvarsfull avdömning i årets
              budgetprocess vill jag verkligen betona, samtidigt som jag kraftigt
              ifrågasätter den glädjekalkyl som Socialdemokraterna hade just
              i budgetdebatten genom att de sade att stimulansåtgärderna från
              alliansregeringen var överdrivna. Det stämde helt enkelt inte,
              Pia Nilsson.
            </seg>
          </u>
          <note type="speaker" n="8072b902">
            Anf. 63 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-0359da5a78cb5eb3-2" n="f0b688a8">
            <seg n="d198c030">
              Herr talman! Jag känner finansministern som en ganska rekorderlig
              karl, även om han alltför ofta blir lite nöjd. Man ska aldrig
              vara nöjd. Man ska alltid bli bättre. Jag tror också att finansministern
              är ganska skicklig på att räkna, och definitivt har tjänstemännen
              på Finansdepartementet de kunskaperna.
            </seg>
            <seg n="a49ceda0">
              Min fundering, herr talman, är: Kan det ha varit så att det var
              lite andra siffror man hade räknat fram när man åkte till Harpsund
              och att 3,2-procentspartierna var tvungna att få något?
            </seg>
            <seg n="e5ec2f7f">
              Sedan är det också så att finansministern är en duktig jägare
              och i den politiska retoriken här i kammaren brukar säga att anfall
              är bästa försvar. Men kanske var det inte så i Harpsund. Där vek
              man ned sig.
            </seg>
          </u>
          <note type="speaker" n="9b5680a7">
            Anf. 64 HANS HOFF (S):
          </note>
          <u who="hans_hoff_4391e3" xml:id="i-49a5b27899dbe0fd-0" n="16452e1b">
            <seg n="3b32d2af">
              Herr talman! När Anders Borg lade fram regeringens budget i riksdagen
              i september gav han en mycket ljus bild av framtiden. Ekonomin
              var i kris runt om oss, men Anders Borg räknade med hög tillväxt
              och fallande arbetslöshet. Dessa goda förutsättningar låg såklart
              till grund för regeringens politik.
            </seg>
            <seg n="f3346cb3">
              Alla expertmyndigheter och ekonomer hade en helt annan bild av
              situationen i svensk ekonomi vid just denna tidpunkt. De räknade
              med svagare tillväxt och ökande arbetslöshet. Konjunkturinstitutet
              menade att regeringen på ett år spenderade pengar på ofinansierade
              reformer med mer än det fanns utrymme för under de kommande fyra
              åren. Ekonomistyrningsverket ansåg att det inte fanns utrymme
              för ofinansierade reformer ens i år.
            </seg>
            <seg n="ec5de064">
              Ändå borde regeringen och dess tusentals mycket kompetenta tjänstemän
              vara de som vid varje tillfälle har de allra bästa förutsättningarna
              att göra den allra bästa budgeten för vårt land.
            </seg>
            <seg n="dd860ee6">
              Verkligheten kom i fatt finansministern, och efter 91 dagar fick
              han erkänna att hans budget var felaktig. I det läget var tillväxten
              mycket svag. Vi hade massarbetslöshet i landet, och tiotusentals
              löntagare hade varslats om uppsägning.
            </seg>
            <seg n="a0e4c9b4">
              Vad var det egentligen som Anders Borg såg i september som ingen
              annan såg? Han såg att arbetslösheten skulle minska och att tillväxten
              skulle öka. Hur kunde Anders Borg och regeringen räkna så fel?
            </seg>
            <seg n="8386602e">
              Det var väl ingen medveten skönmålning som finansministern ägnade
              sig åt? Det var väl inte för att ta kortsiktiga politiska poäng
              som Anders Borg skönmålade den ekonomiska situationen? Det var
              väl inte i ett försök att övertyga väljarna om att regeringens
              politik fungerar som Anders Borg tricksade och förbättrade siffrorna
              lite grann? Det var väl inte ett försök att få fler allianspartier
              som skulle kunna få in sina reformer och rädda sig kvar i riksdagen
              som låg till grund för detta?
            </seg>
            <seg n="a7987efd">
              Jag utesluter helt att det var bristande kompetens bland tjänstemännen
              i Regeringskansliet som var orsaken till den felaktiga budgeten.
            </seg>
            <seg n="4d383e0e">
              Frågan är då, herr talman: Varför blev det så fel? Felaktiga
              siffror är i sig allvarligt, men det absolut mest allvarliga är
              att det leder till fel politik från regeringen när budgeten bygger
              på felaktiga förutsättningar. Det blir också rätt tydligt genom
              att regeringens största satsning handlar om att sänka bolagskatten
              med 16 000 miljoner kronor per år. Det finns ingen ekonom i världen
              som säger att detta ger jobb i Sverige här och nu. Möjligen kan
              det ha någon betydelse på jobben på fem till tio års sikt. Så
              fel kan det bli, om man som Anders Borg gör fel från början.
            </seg>
            <seg n="528a2420">
              Herr talman! Jag vill att finansministern nu förklarar sig inte
              för mig men för riksdagen. Förklara för riksdagen hur han kunde
              göra så fel! Framför allt vill riksdagen veta hur han tänker rätta
              till det.
            </seg>
          </u>
          <note type="speaker" n="f07e2e67">
            Anf. 65 Finansminister ANDERS BORG (M):
          </note>
          <u who="unknown" xml:id="i-e55f72819effde93-15" n="4328b9ba">
            <seg n="7e4ab0fe">
              Herr talman! När vi i regeringen utformar den ekonomiska politiken
              är det tre frågeställningar som vi måste ta ställning till.
            </seg>
            <seg n="54ad93b0">
              Den första är: Hur ser det ut med tillväxten? Är den hög eller
              låg? Är vi i lågkonjunktur eller i högkonjunktur? Det visste vi
              när vi gick in i budgetarbetet. Jag stod i Harpsund och stod här
              i riksdagens talarstol och sade att vi hade mörka moln över Europa
              och en tung ekonomisk utveckling i världen som skulle slå in över
              Sverige. Det framgår med all önskvärd tydlighet att regeringen
              varnade för en besvärlig utveckling.
            </seg>
            <seg n="cac30f74">
              Det andra frågan som vi måste ställa oss är: Har vi möjligheter
              att göra något för att stötta tillväxten? Har vi högt eller lågt
              resursutnyttjande? Finns det en risk att inflationen tar fart
              därför att vi har bristande resurser? Vår bedömning var att det
              inte förelåg någon sådan risk, eftersom Sverige är bland de industriländer
              som har lägst inflation och har hög trovärdighet för penningpolitiken.
            </seg>
            <seg n="70a73a89">
              Den tredje frågan som vi måste ställa oss är: Finns det offentliga
              finanser som ger utrymme för att göra detta utan att vi på allvar
              får problem med vår långsiktiga uthållighet? Om detta råder det
              inget tvivel i Sverige. Det råder inget som helst tvivel. Det
              är uppenbart att Sverige har bland de starkaste offentliga finanserna
              i hela EU, bland industrivärldens länder, med en skuldsättning
              som ligger lägre än i praktiskt taget alla länder och med en bättre
              långsiktig uthållighet. Sverige har kraft och resurser att vidta
              åtgärder om det krävs.
            </seg>
            <seg n="3dc8ab29">
              Sedan måste man naturligtvis ställa sig frågan: Vad är det för
              typ av kris vi ser? Vi sade att vår bedömning var att det fanns
              ett efterfrågeproblem som låg framför allt i eurozonen och i en
              långsam återhämtning i USA och andra industriländer och en långsiktig
              konkurrenskraftsutmaning.
            </seg>
            <seg n="1476d15a">
              I den miljön, där vi har som uppgift att skydda Sverige inte
              lyfta Sverige ur världsekonomin, för det är ingen som tror att
              det går var vår samlade bedömning att man med tydliga nedåtrisker,
              lågt resursutnyttjande och starka offentliga finanser lägger fram
              en expansiv budget.
            </seg>
            <seg n="f733dbb5">
              Då tar man i lite mer, och då lägger man fram förslag om forskning,
              utveckling, infrastruktur och bolagsskatt som långsiktigt höjer
              tillväxten.
            </seg>
            <seg n="50553c3d">
              Nu säger Socialdemokraterna att de hade en mycket mer kvalificerad
              och bättre bedömning av det ekonomiska läget. Då blir strängt
              taget den socialdemokratiska reaktionen på budgeten, kanske bäst
              illustrerad av Hans Hoffs anförande, ännu mer märklig. Om Socialdemokraterna
              visste att det var ännu sämre tillväxt på väg, varför var då huvudkommentaren
              till budgeten då att man skulle strama åt och upprätthålla 1 procents
              överskott i det faktiska finansiella sparandet varje år att vi
              inte skulle se att vi hade en trovärdighet som gjorde att vi kan
              stötta konjunkturen?
            </seg>
            <seg n="cfde6f30">
              Om man nu i Socialdemokraterna visste att eurokrisen skulle förvärras,
              hur kokar man då ihop idén med barnbidraget? Nu har vi problem
              i spanska banker. Vi har, så vitt jag förstår, taskig konkurrenskraft
              i Italien. Tyska konsumenter är oroliga. Då tar man fram storsläggan
              och gör ett barnbidrag i Sverige! Ska det leda till att marknaden
              ska börja tro på de spanska bankerna, till att man ska tro att
              konkurrenskraften i Italien har förbättrats och att man förstår
              att konsumtionen i Tyskland kommer att öka för att det har blivit
              ett barnbidrag i Sverige! Detta var så bakvänt att jag inte förstår
              hur politiken med alla de här tre punkterna hänger ihop.
            </seg>
            <seg n="6b93f0b8">
              Om det nu är så att Socialdemokraterna var oroliga för en högre
              arbetslöshet, varför satte man sig då inte vid ritbordet och tog
              fram en politik mot arbetslöshet? Man kommer med myriader av bidragshöjningar:
              a-kassa, förtidspension, sjukförsäkring, föräldraförsäkring, bostadsbidrag
              och alla andra bidrag som ska höjas. Varför lade ni inte i stället
              fram den budget som ni ständigt pratar om här, som var inriktad
              på utbildning och infrastruktur? Den budgeten fick vi ju aldrig.
            </seg>
            <seg n="a9eb407e">
              Om ni nu tror att det är viktigt med ett bättre företagsklimat,
              varför lade man då de 30 miljarderna i skattehöjning? 30 miljarder
              i skattehöjning inte blir det några jobb av det!
            </seg>
          </u>
          <note type="speaker" n="d52dbc92">
            Anf. 66 PIA NILSSON (S):
          </note>
          <u who="pia_nilsson_f6a18a" xml:id="i-8fd849608c952a29-4" n="9904215d">
            <seg n="1ad205df">
              Herr talman! Vi lyssnar just nu till en mycket raljerande finansminister.
              Jag vet inte om jag ska be om ursäkt å hans vägnar, men jag tycker
              att han tar i lite väl.
            </seg>
            <seg n="f0b2662b">
              I den finansplan som Anders Borg den 20 september presenterade
              för riksdagens församling och som han numera tar avstånd från
              kan vi läsa att tillväxten för år 2013, alltså i år, skulle vara
              2,7 procent och lyssna uppmärksamt nu! 3,7 procent år 2014, 3,5
              procent år 2015 och 3 procent år 2016. Som om inte de glädjesiffrorna
              vore tillräckliga tror finansministern eller han trodde åtminstone
              att 5,2 procent skulle vara arbetslösa och inte 8,2 procent, som
              det faktiskt ser ut i dag.
            </seg>
            <seg n="9d773953">
              Det är lite svårt att veta hur pass väl underbyggda Anders Borgs
              underlag egentligen är. Han säger att tillväxten är ett underlag.
              Sedan tittar man på lågt resursutnyttjande och säger att man kan
              ta till.
            </seg>
            <seg n="3d7cd41b">
              Anders Borg och regeringen trodde att budgeten skulle vara i
              balans redan 2015. Frågan är om den prognosen håller. Det gör
              den knappast. Det är inte trovärdigt.
            </seg>
            <seg n="0c022714">
              Kom inte och raljera om vårt höjda barnbidrag, för det behövs
              i vilket fall som helst! Ta i stället ansvar för dina felaktiga
              prognoser, Anders Borg. Det vore hederligare, måste jag säga.
            </seg>
            <seg n="99a36e6e">
              Herr talman! Problemet är att finansministern ändrar sina prognoser,
              men han ändrar inte sin politik. Jag undrar hur detta ska kunna
              gå ihop. Anders Borg har liksom surrat fast sig i bolagsskattesänkarmasten
              i stället för att hissa segel för stimulansåtgärder som kan ge
              åtminstone de 435 000 arbetslösa lite mer hopp om sin framtid.
            </seg>
            <seg n="9053b690">
              En rejäl bolagsskattesänkning på 16 miljarder som Anders Borg
              föreslår ger inte effekt kortsiktigt. Om det nu kommer att bli
              ordning och reda i finanserna och konjunkturen vänder 2015 finns
              det ju anledning att stimulera ekonomin här och nu för att hålla
              uppe sysselsättningen. Jag trodde faktiskt att det var rätt så
              givet.
            </seg>
            <seg n="d700513d">
              En arbetslöshet på över 8 procent drabbar även i allra högsta
              grad landets kommuner. Vi vet att sambandet mellan hög arbetslöshet
              och höga socialbidrag är väldigt starkt. Så är det i dag. Var
              fjärde bidragstagare anger arbetslöshet som orsak till att man
              behöver ett ekonomiskt bistånd. Samtidigt som Arbetsförmedlingen
              tvingas betala tillbaka 3 miljarder kronor på grund av stelbenta
              regelverk ska kommunerna plocka upp resterna efter Anders Borgs
              fallerade jobbpolitik. Det är inte hederligt!
            </seg>
            <seg n="6be507c1">
              Till sist: Om finansministern redan i höstas hade visat kurage
              och lagt fram den tillväxtprognos som han numera har anslutit
              sig till alltså närmare 1 procent i stället för 2,7 procent hade
              han då valt att prioritera en sänkning av bolagsskatten med 16
              miljarder? Hade du gjort det, Anders Borg? Frågan är relevant
              eftersom finansministern redan när budgeten presenterades förstod
              att 2,7 procent var för vidlyftigt. Ändå valde han att låta en
              bolagsskattesänkning med 16 miljarder passera. Hade det blivit
              ett skarpt förslag om 1 procents tillväxt hade varit sanning redan
              den 20 september?
            </seg>
          </u>
          <note type="speaker" n="af9652cf">
            Anf. 67 FINN BENGTSSON (M):
          </note>
          <u who="finn_bengtsson_813f74" xml:id="i-0edfbd3a3b4ecfdd-3" n="797b1048">
            <seg n="a6a32e97">
              Herr talman! Att Socialdemokraterna internt är djupt splittrade
              vet vi, men det kan ta sig de lustigaste uttryck, som i den här
              debatten där Sven-Erik Bucht säger att han i finansministern tycker
              sig se en rekorderlig karl, och efter det följer Hans Hoff, som
              i sitt anförande å det grövsta insinuerar att finansministern
              medvetet fört svenska folket bakom ljuset med en kanonad av konspiratoriska
              argument.
            </seg>
            <seg n="5db2a96e">
              Låt mig säga att jag håller med Sven-Erik Bucht. Jag tycker att
              finansministern är en rekorderlig karl. Där får Sven-Erik Bucht
              och jag stöd runt om i världen, där vår finansminister faktiskt
              rankas som en av de allra skickligaste i Europa, givet en situation
              som är väldigt allvarlig för alla länder inklusive Sverige.
            </seg>
            <seg n="ec2db59c">
              Att Sverige som liten exportberoende nation trots allt kan uppbära
              ett reformutrymme på 23 miljarder för att rikta åtgärder för att
              stimulera ekonomin i den kris vi har runt om oss och som även
              drabbar oss naturligtvis är ett väldigt gott betyg och tar bort
              dessa konstiga, konspiratoriska argument som Hans Hoff försöker
              torgföra från den här talarstolen.
            </seg>
            <seg n="81a7dfd9">
              Vad alliansregeringen vid sidan av detta har gjort för att rusta
              oss inför en högkonjunktur är att vi har flyttat människor från
              passiva, långa sjukskrivningar och förödande felaktiga förtidspensioner
              i stor skala, som var en situation som rådde när Socialdemokraterna
              regerade med stöd av Vänsterpartiet och Miljöpartiet. Vi ser nu
              ett utanförskap som har minskat med över 200 000 individer parat
              med en sysselsättningsökning som ligger på samma höga siffror.
              Detta, herr talman, rustar oss verkligen för att möta en kommande
              ljusning i konjunkturen på ett sätt som jag inte tror att gammal
              socialdemokratisk politik på något sätt hade haft möjlighet att
              göra. För att komma närmare arbetsmarknaden måste man befinna
              sig nära arbetsmarknaden.
            </seg>
          </u>
          <note type="speaker" n="648cede2">
            Anf. 68 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-0359da5a78cb5eb3-3" n="f0b688a8">
            <seg n="03c8050c">
              Herr talman! Jag tror att vi alla här i salen är rekorderliga,
              Finn Bengtsson. Det är nog också finansministern. Men det innebär
              inte att vi alltid tycker samma sak. Där är skillnaden. Han berättade
              inte heller hur det gick till i Harpsund. Jag hade i och för sig
              inte väntat mig något svar om det heller, men jägartakterna kom
              i alla fall fram ordentligt i förra inlägget, när anfall blev
              bästa försvar.
            </seg>
            <seg n="79476453">
              När man sedan i debatten börjar blanda ihop svenska barnbidrag
              och spanska banker blir det så pass oseriöst att det närmast känns
              meningslöst att föra en debatt.
            </seg>
            <seg n="09236321">
              Jag konstaterar bara att 70 procent av reformutrymmet används
              till sänkning av bolagsskatten, och 7 ½ miljard lånade man till
              det.
            </seg>
            <seg n="f1e44bcc">
              Finansministern hänvisar ofta till internationella utredningar.
            </seg>
            <seg n="ef114cb8">
              Jag tror att det är viktigt att också vara ute i verkligheten
              och besöka småföretag, medelstora företag och stora företag, som
              finansministern säkert gör. Lyssna! Nummer ett när man träffar
              dem är: Hjälp oss att få kvalificerad arbetskraft! Nummer två,
              bland de små företagen, är: Fixa bort sjuklöneveckan!
            </seg>
          </u>
          <note type="speaker" n="65a14bdd">
            Anf. 69 HANS HOFF (S):
          </note>
          <u who="hans_hoff_4391e3" xml:id="i-49a5b27899dbe0fd-1" n="16452e1b">
            <seg n="e82f79a4">
              Herr talman! Regeringens budget utgick från hög tillväxt och
              fallande arbetslöshet. Ingen annan än regeringen gjorde den bedömningen
              vid den tidpunkten. Samtidigt är det så att ingen annan har bättre
              förutsättningar att göra den bästa budgetbedömningen än just regeringen,
              Anders Borg och de tusentals tjänstemän som finns där för att
              ta fram underlag och bedömningar.
            </seg>
            <seg n="22030094">
              Det tog 91 dagar. Sedan fick Anders Borg säga precis det som
              alla andra bedömare sade: Vi har en ökande arbetslöshet och en
              fallande tillväxt.
            </seg>
            <seg n="adb56c73">
              Politiken utformas förhoppningsvis utifrån en verklighet. Har
              vi en fallande arbetslöshet och en ökande tillväxt utformar man
              en politik. Har vi en jobbkris och en fallande tillväxt utformar
              man en annan politik. Det är det som är det stora bekymret för
              Sverige som nation.
            </seg>
            <seg n="d3f7dff4">
              Jag skulle vilja att finansministern förklarar för riksdagen
              hur det kunde bli så fel och om han har tänkt rätta till detta.
              Det allra viktigaste är att riksdagen får den kunskapen. Det kan
              vara viktigt. Men det är också viktigt, tror jag, för finansministern
              inför den sannolikt sista budget som han lägger fram att han drar
              lärdomar av de misstag som gjordes inför denna budget.
            </seg>
          </u>
          <note type="speaker" n="d0efb844">
            Anf. 70 Finansminister ANDERS BORG (M):
          </note>
          <u who="unknown" xml:id="i-e55f72819effde93-16" n="4328b9ba">
            <seg n="ac27a009">
              Herr talman! Jag tycker på många sätt att det här är en allvarlig
              debatt, som är djup bekymmersam när det gäller hur man ska se
              på Socialdemokraterna.
            </seg>
            <seg n="0bbcdc9c">
              Socialdemokraterna hävdar att vi skulle ha samlats på Harpsund
              och förhandlat om prognoserna för tillväxten, att vi skulle ha
              haft partiledare som velat göra egna bedömningar av arbetslöshet,
              skatteintäkter och utgifter och att man sedan suttit och kokat
              ihop en budget byggd på en manipulerad prognos för att skaffa
              sig själv partipolitiska fördelar.
            </seg>
            <seg n="442ea4a8">
              Det har aldrig någonsin hänt att en partiledare i den här regeringen
              har velat påverka prognoserna. Det har aldrig hänt, inte vid ett
              enda tillfälle. Ingen av de partiledare som ingått har någonsin
              gjort det.
            </seg>
            <seg n="9b4f1cbf">
              Prognoser utformas av Finansdepartementets tjänstemän. De lämnas
              som underlag för förhandlingar. Sedan bygger vi naturligtvis utgifts-
              och inkomstberäkningar på de bedömningarna.
            </seg>
            <seg n="00427a1f">
              Det skulle aldrig falla mig in att påstå att Socialdemokraterna
              satt och manipulerade prognoserna. Jag ska tala om varför jag
              aldrig skulle påstå det. Detta har utvärderats. EU-kommissionen
              har gjort ett par papper där man landar i slutsatsen att de svenska
              prognoserna är, om något, för konservativa.
            </seg>
            <seg n="97a3665a">
              IMF och OECD har gjort liknande bedömningar. Oberoende forskare
              har prövat detta. Och vi har haft ett kapitel i Finanspolitiska
              rådet där man har ställt sig frågan: Finns det något belägg för
              att Finansdepartementets prognoser är manipulerade? Svaret är
              nej.
            </seg>
            <seg n="2a8c343c">
              Det är alldeles tydligt att prognoser är osäkra. Ibland gör vi
              fel. Vi underskattade kraftigt nedgången 2008 och 2009. Vi underskattade
              kraftigt uppgången 2010 och 2011. Vi underskattade kraftigt försvagningen
              den här hösten, på ungefär samma sätt som de flesta andra prognosmakare.
            </seg>
            <seg n="e93e3a31">
              När de stora svängningarna kommer missar man ofta kraften i dem.
              Men det var väldigt klart 2008 och 2009 att vi sade: Nu behövs
              det en expansiv politik. Och så lade vi den. Så var det, även
              om det sedan blev värre. På samma sätt var det tydligt att vi
              den här hösten sade: Nu ser vi att det är mörka moln. Det talade
              vi om. Mörka moln det säger Hans Hoff är en skönmålning. De mörka
              molnen motiverade en riskbild som gjorde att vi samlat lade fram
              expansiva åtgärder.
            </seg>
            <seg n="804c350e">
              Låt oss ta den politiska utgångspunkten här. Vi var den enda
              regering i Europa som gjorde detta, den enda regering i Europa
              som lade fram en budget med 25 miljarder i expansiva åtgärder.
              Vi var den enda regering i Europa som lade fram åtgärder för att
              på det här sättet brett förstärka konkurrenskraften.
            </seg>
            <seg n="c4a40f96">
              Nu ser vi Socialdemokraterna stå i spagat mellan Pia Nilsson
              som ska hissa seglen och Hans Hoff som står fast vid åtstramningen.
              Det är åtstramnings-Hoff mot segel-Nilsson. Vad är det som gäller?
              Det här går inte ihop. Det är precis det som är problemet med
              Socialdemokraterna.
            </seg>
            <seg n="a8ac5cd1">
              Man talar om prognoser för att man är bekymrad över att regeringen
              har så hög trovärdighet i ekonomisk-politiska frågor. Varför inte
              erkänna det? Ni är bekymrade över att svenska folket litar på
              regeringen. Då vill ni undergräva den trovärdigheten genom att
              påstå att Finansdepartementet manipulerar underlagen till riksdagen.
            </seg>
            <seg n="23025979">
              Det har aldrig hänt under min tid som finansminister. Och jag
              kan nästan garantera att det aldrig har hänt under en socialdemokratisk
              finansministers tid. Man gör inte så. Det kanske har inträffat
              någon gång i forntiden, för länge sedan, under en tid som inte
              jag kan överblicka. Men under de år som jag kan se, med mig själv
              eller för den delen Bosse Ringholm eller Åsbrink, är jag övertygad
              om att man har gett bästa möjliga underlag till riksdagen.
            </seg>
            <seg n="6aa70fa5">
              Vill Socialdemokraterna påstå att det har skett manipulationer
              av underlagen tycker jag nog att man ska ta fram något underlag
              för det påståendet.
            </seg>
          </u>
          <note type="speaker" n="7fa5c770">
            Anf. 71 PIA NILSSON (S):
          </note>
          <u who="pia_nilsson_f6a18a" xml:id="i-8fd849608c952a29-5" n="9904215d">
            <seg n="5960e7b4">
              Herr talman! Jag vänder mig å det bestämdaste mot finansministerns
              tal om manipulation, att manipulera. Jag har inte använt det uttrycket,
              inte någon av mina kolleger heller.
            </seg>
            <seg n="cefbe192">
              Jag vill däremot påstå att Anders Borg redan i förväg visste
              att de prognoser som han presenterade den 20 september inte skulle
              hålla. De var orealistiska redan när de presenterades. Att kalla
              det manipulation är nog att ta i. Det får Anders Borg stå för.
            </seg>
            <seg n="d4cf0abc">
              Den 19 december fattade vi det sista beslutet för den här budgeten,
              som skulle gälla 2013. Den vilade på prognosen att det skulle
              vara 2,7 procent. Två dagar senare, herr talman, kommer man och
              ändrar på prognosen och säger: Nej, det bidde visst inga 2,7 procent.
              Det bidde bara 1 procent. Hoppsan, det bidde visst ingen lägre
              arbetslöshet. Det bidde en högre över 8 procent.
            </seg>
            <seg n="d73c9a02">
              Det här kände finansministern till redan i september. Ändå lät
              han de här siffrorna passera genom hela riksdagsbehandlingen av
              budgeten. Det är det som är min främsta invändning. Det är att
              föra hela svenska folket bakom ljuset med prognoser som ni inte
              själva tror på. Där kan jag ifrågasätta hederligheten.
            </seg>
            <seg n="99f88688">
              Det handlar som sagt inte bara om siffror. Det är 35 000 fler
              människor som blir arbetslösa. Det är alarmerande, och det är
              oacceptabelt. Och där, herr finansminister, har till och med OECD
              efterlyst stimulansåtgärder, som saknas i regeringens budget.
            </seg>
            <seg n="1f4b1616">
              Jag vill uppmana finansminister Anders Borg att ta sitt ansvar.
              Det är ändrade prognoser. Ändra politiken! Det är precis vad som
              krävs. Släpp nu den här bolagsskattesänkarmasten och hissa seglen
              för stimulansåtgärder. Det är vad Sverige behöver.
            </seg>
          </u>
          <note type="speaker" n="91f4f52d">
            Anf. 72 Finansminister ANDERS BORG (M):
          </note>
          <u who="unknown" xml:id="i-e55f72819effde93-17" n="4328b9ba">
            <seg n="5a8b063a">
              Herr talman! Det är viktigt att vi för den här debatten. Vad
              gör man när man utformar den ekonomiska politiken? Samlar man
              in politiker i finansutskottet eller partiledare och har en förhandling
              om hur världsekonomin ser ut och skriver ned de siffror som man
              trivs med? Eller tar finansministern in tjänstemännen och lämnar
              över sina siffror som han har kokat ihop på ett papper? Det kan
              ha gått till så någon gång i tiden det ligger bortom min kunskap.
            </seg>
            <seg n="69f65fd3">
              Men så går det inte till. Vi har gedigna underlag som bygger
              på bästa möjliga information vid det tillfället. De förhandlas
              inte i regeringen mellan partierna. Det är inga partiledare som
              har egna bedömningar av arbetslöshet eller sysselsättning i Tyskland
              eller Frankrike. Vi ger bästa möjliga prognos vid den tidpunkt
              då vi gör prognosen.
            </seg>
            <seg n="f44f80e5">
              Nu säger Pia Nilsson att hon inte påstår att man har sagt att
              regeringen har manipulerat prognosen. Sedan säger hon att det
              hon vill ifrågasätta är hederligheten i den. Jag är osäker på
              vilket av dessa omdömen som är mest rimligt, men jag kan garantera
              Sveriges riksdag och Sveriges allmänhet att vi gör bästa möjliga
              bedömningar vid den tidpunkt vi gör dem. Sedan är prognoser mycket
              osäkra, och det är därför vi har försökt få bort fokus från en
              enskild prognos. Det handlar i stället om en samlad bedömning.
              Har vi pengarna? Har vi behovet? Har vi möjligheten? Hur ser offentliga
              finanser ut? Hur ser konjunkturläget ut? Hur ser resursutnyttjandet
              ut?
            </seg>
            <seg n="35db5f6a">
              Det handlar om en bred, samlad bedömning, och jag tar gärna ansvar
              för att föra en expansiv politik. Det har nämligen Sverige råd
              att göra, och det är vi ensamma om att ha råd att göra.
            </seg>
            <seg n="a0c9f9d4">
              Det var dock inte det som var Socialdemokraternas kommentar när
              budgeten lades fram. Då var det inte några hissade segel, utan
              då handlade det om att man skulle strama åt. Jag stod här och
              debatterade med Fredrik Olovsson som ansåg att vi skulle ha upp
              överskottet i offentliga finanser till 1 procent så snabbt som
              möjligt. Det, herr talman, hade varit en skadlig politik.
            </seg>
          </u>
          <note n="c25110b9">
            Överläggningen var härmed avslutad.
          </note>
          <note n="91f2ee79">
            12 § Svar på interpellation 2012/13:200 om utdelning av post
            och postservicen
          </note>
          <note type="speaker" n="743a4b15">
            Anf. 73 Statsrådet ANNA-KARIN HATT (C):
          </note>
          <u who="unknown" xml:id="i-e55f72819effde93-18" n="4328b9ba">
            <seg n="3d2f9d3c">
              Herr talman! Tina Ehn har frågat mig vilka åtgärder jag avser
              att vidta för att generellt stärka servicen för glest befolkade
              områden eller för områden där marknaden inte finner det ekonomiskt
              intressant att verka.
            </seg>
            <seg n="79b48e02">
              Ehns frågor är mycket angelägna. Det är viktigt att människor
              kan driva företag, arbeta och bo i hela landet, både för att vi
              ska kunna ta till vara alla de möjligheter och resurser som finns
              i vårt land och för att människor, oavsett var de bor, ska få
              möjlighet att förverkliga sina drömmar. Alla människor ska, oavsett
              var vi bor, ha bra möjligheter att leva och utvecklas, som företagare
              eller anställd.
            </seg>
            <seg n="4c664032">
              För att man ska kunna bo och driva företag i hela landet krävs
              det en god tillgång till service. Därför har regeringen de senaste
              åren beslutat om betydande medel till särskilda insatser för hållbara
              servicelösningar. Under perioden 20092014 satsar regeringen 145
              miljoner kronor extra på särskilda insatser inom området kommersiell
              service. Därtill ska läggas de ca 35 miljoner kronor som länen
              årligen satsar inom samma område. Det handlar om att stödja kommersiell
              service såsom dagligvarubutiker och drivmedelsstationer men också
              olika typer av offentlig service i gles- och landsbygdsområden.
            </seg>
            <seg n="b708701a">
              Att ha tillgång till apotek är viktigt i hela landet. Därför
              avser regeringen att satsa 20 miljoner kronor per år för att möjliggöra
              fortsatt drift av apotek i glesbygdsområden. Därtill har regeringen
              beviljat Riksorganisationen Hela Sverige ska leva ett bidrag på
              totalt 45 miljoner kronor 20132015 för att de ska kunna stödja
              olika lokala servicelösningar. Som framgår av denna redogörelse
              gör regeringen en rad viktiga insatser för att vi ska kunna leva,
              bo och verka i hela landet.
            </seg>
            <seg n="ba470922">
              Tina Ehn har också frågat mig vilka åtgärder jag planerar för
              att säkra rätten att få sin post utdelad inom ett rimligt avstånd
              från bostaden.
            </seg>
            <seg n="d767902d">
              Det är viktigt för mig och regeringen att det finns en postservice
              av god kvalitet med hög tillgänglighet i hela landet som i så
              stor utsträckning som möjligt tillgodoser behoven hos alla hushåll
              och företag. Det är därför som regeringen nu, precis som tidigare,
              ställer långtgående krav på Posten genom tillståndsvillkoren.
            </seg>
            <seg n="514c8670">
              Posten är skyldig att följa de villkor som gäller för de tillstånd
              bolaget har. De villkoren meddelas av Post- och telestyrelsen,
              med stöd i bestämmelserna i postlagen. De förändringar Posten
              gör i sin verksamhet ska ske på ett sådant sätt att villkoren
              för den samhällsomfattande posttjänsten uppfylls.
            </seg>
            <seg n="aa0d635b">
              Enligt PTS senaste uppgifter delades 94 procent av förstaklassbreven
              ut i tid under 2011, vilket är långt över det lagstadgade kravet
              om att minst 85 procent av alla förstaklassbrev ska delas ut nästkommande
              dag. Det innebär att Posten i internationell jämförelse ligger
              i det absoluta toppskiktet. Inom EU är det bara Österrike som
              når ett bättre resultat.
            </seg>
            <seg n="427472dc">
              De allmänna råd för utdelning av post i och utanför tätort som
              PTS utfärdar har varit i kraft sedan 2005. Kraven i de allmänna
              råden är att betrakta som minimikrav. Om en postoperatör följer
              de principer som anges i de allmänna råden bedömer PTS att operatören
              har fullgjort de skyldigheter som följer av postlagen. PTS är
              ansvariga för att fatta beslut om åtgärder som behövs för att
              postlagen och tillståndsvillkoren ska följas.
            </seg>
            <seg n="34f8fc72">
              För personer som är över 80 år eller har en funktionsnedsättning
              och bor i glesbygd gäller särskilda regler. Dessa kan oavsett
              avstånd få sin post utdelad vid tomtgränsen eller till och med
              vid boningshuset. Denna tjänst utförs av Posten efter upphandling
              av PTS och med finansiering från regeringen.
            </seg>
            <seg n="ad2c4481">
              PTS senaste kartläggning visar att 97 procent av samtliga hushåll
              och företag utanför tätort vid det tillfället hade mindre än 500
              meter till postlådan. Under 2013 kommer PTS att uppdatera den
              kartläggningen för att vi ska kunna få en aktuell bild och för
              att vi ska kunna se om några förändringar skett på området.
            </seg>
            <seg n="fc98c9c3">
              PTS tillsyn inom postområdet innefattar också tillsyn över servicenätet
              av postombud och företagscenter. En studie från Myndigheten för
              tillväxtpolitiska utvärderingar och analyser visar att 2011 hade
              nästan 96 procent av befolkningen kortare väg än tio minuter med
              bil till sitt närmaste fasta postserviceställe.
            </seg>
            <seg n="35c6621a">
              År 2010 fattade riksdagen beslut om en långtgående postlag som
              tydligt föreskriver vilka lagar och regler som gäller och att
              kraven på den samhällsomfattande posttjänsten ska bibehållas på
              samma nivå som tidigare. Tillgången till post i hela landet är
              en viktig fråga, och jag följer noga utvecklingen på detta område.
            </seg>
          </u>
          <note type="speaker" n="c8f8afbb">
            Anf. 74 TINA EHN (MP):
          </note>
          <u who="tina_ehn_94fa72" xml:id="i-3bb078c4e837432f-0" n="67077ae2">
            <seg n="e7c1acbf">
              Herr talman! Jag vill tacka så väldigt mycket för denna möjlighet
              att få ett svar på den frågeställning jag har i interpellationen,
              även om man kan misstänka att det är en frågeställning som är
              gränsöverskridande mellan både ministrar och departement.
            </seg>
            <seg n="86c2a516">
              Det är en del av problemet att var och en tar sin del av svaret
              och därmed ansvaret. Det är ibland svårt i politiken att få en
              helhet när det gäller vad som händer och pågår, och det är ett
              stort problem när vi diskuterar om vad det är som sker på landsbygden.
              Varför försvinner så mycket service? Varför flyttar verksamheter?
              Varför lägger man ned skolor och så vidare?
            </seg>
            <seg n="3784f7a6">
              Upprinnelsen till den här interpellationen med extra tyngd på
              just Postens förändrade service var en artikel i Dagens Nyheter
              den 11 januari. Där skriver man att under loppet av fem år har
              Posten lagt ned 31 serviceställen i områden där det är glest befolkat.
              Människor som har valt att leva och bo och dessutom driva företag
              i områden där man bor glest ser ut att få orimligt långt till
              brevlådan. Kolåsens fjällhotell i Järpen kommer att få sin brevlåda
              flyttad fyra kilometer, och 75-åriga Elsie Eliasson i Kallbygden
              i västra Jämtland får flera mil till postlådan. Hon driver ett
              företag men har ingen bil. Hur gör man?
            </seg>
            <seg n="9879dab5">
              I en intervju säger chefen för Postens produktion som så många
              andra säger om både landsbygden och glesbygden att de inte kan
              ta ansvar för om bygder dör. Det är i sig tragiskt. Men de kanske
              inte kan det om de inte har fått ett uppdrag, och det ansvaret
              måste nog ytterst vara politiskt.
            </seg>
            <seg n="33881c44">
              Det räcker inte att säga att hela Sverige ska leva. Vi måste
              mena det. Sveriges regeringspartier kan inte tala om att landsbygden
              är viktig och sedan inte ta ansvar för att det finns en grundläggande
              service och en grundläggande postservice, för marknaden löser
              inte detta. Det står ganska klart.
            </seg>
            <seg n="8e30a887">
              Det behövs en genomgripande politik som vågar förändra och styra
              om. Människor är mycket trötta på att inte bli sedda och hörda
              för att de bor på en plats som inte passar in där den politiska
              debatten har sitt fokus. Aktör efter aktör anser sig inte ha något
              ansvar för om en bygd avfolkas och dör, och frågan blir då: Vem
              har ansvaret för att man ska kunna leva och driva företag? Man
              behöver ju ha grundläggande service, och postutdelning kan nog
              anses vara en sådan grundläggande service.
            </seg>
            <seg n="d3592243">
              Jag kan i svaret inte utläsa någon beslutsamhet från Anna-Karin
              Hatt om att servicen ska gälla alla. Även om det finns en reglering
              i dessa dokument måste det vara någonting som faller mellan stolarna
              eftersom detta ändå pågår och kan ske.
            </seg>
            <seg n="277ecb91">
              Ska alla ha rätt till ett rimligt avstånd till sin post, eller
              ska man urholka denna möjlighet och låta detta ske? Det är de
              små stegens tyranni.
            </seg>
            <seg n="9fa19be4">
              Detta är mycket viktigt om vi ska ha ett samhälle där människor
              vågar bo på landsbygden. Det räcker inte att vi bara säger att
              det ska vara möjligt. Vi måste sätta ned foten och se till att
              det blir verklighet.
            </seg>
            <seg n="2daecff3">
              Jag tycker att det saknas något i detta regelverk som gör att
              det inte räcker och att man inte ser att det går att lösa detta
              för människor som bor lite mer avsides.
            </seg>
          </u>
          <note type="speaker" n="d0c5d223">
            Anf. 75 ROLAND UTBULT (KD):
          </note>
          <u who="roland_utbult_1b344d" xml:id="i-4ad54eaf3d361218-0" n="d6571783">
            <seg n="b224b6d3">
              Herr talman! Det är en mycket viktig fråga som Tina Ehn tar upp
              om Postens servicefunktion i glest befolkade områden. Samtidigt
              har jag förtroende för ministerns arbete, för regeringen och för
              den satsning som görs och som vi hörde om här med pengar till
              kommersiell service. Det finns länspengar, pengar till apoteken
              och så vidare, inte minst på infrastrukturområdet, för att koppla
              samman landsbygd med stad.
            </seg>
            <seg n="6dc96407">
              Men vi har en situation där antalet invånare minskade i 141 av
              landets 290 kommuner 2011, och där många är äldre. Precis som
              Tina Ehn sade är det naturligtvis problem för dem som har blivit
              äldre när det gäller till exempel postservicen om det är långt
              till brevlådan eller poststället.
            </seg>
            <seg n="25a73ce0">
              Det finns mycket kreativitet på landsbygden. Närmare 200 000
              personer är verksamma inom jordbruksföretag, och i förlängningen
              är det många fler.
            </seg>
            <seg n="5a245a78">
              Jag är själv uppvuxen på Öckerö utanför Göteborg som tillhör
              det fina landskapet Bohuslän, i vilket även Tina Ehn bor. Vår
              släkt har en historia från 1600-talet som yrkesfiskare. Eftersom
              jag känner mentaliteten hos dessa människor ute i kustsamhällena
              vet jag att det finns en oerhört stor kreativitet bland dem och
              något slags överlevnadsstrategi som de lever efter.
            </seg>
            <seg n="b52fe4bd">
              Tina Ehn tar förutom Posten också upp andra myndighetskontakter
              och det som är basservicen. Det är hennes andra fråga till ministern
              i interpellationen som jag vill relatera till. Det är egentligen
              den som jag trycker på mest här. Den gäller servicen generellt
              sett, bland annat i fråga om myndigheterna. Det är viktigt att
              de finns kvar i någon form, exempelvis Skattemyndigheten, Arbetsförmedlingen,
              Försäkringskassan och polisen.
            </seg>
            <seg n="6ae775e0">
              Jag skulle vilja ha en kommentar från ministern på denna fråga
              när det gäller basservicen och gärna med ett framtidsperspektiv.
            </seg>
          </u>
          <note type="speaker" n="9b8bd3b0">
            Anf. 76 Statsrådet ANNA-KARIN HATT (C):
          </note>
          <u who="unknown" xml:id="i-e55f72819effde93-19" n="4328b9ba">
            <seg n="c803cace">
              Herr talman! Tina Ehn ställde frågan: Vem är det som har ansvaret?
              Det raka svaret på den är att det är ett delat ansvar. Vi har
              ett ansvar från regeringens sida, och vi har ett ansvar i den
              här församlingen, i riksdagen, att fatta kloka beslut som gör
              det möjligt att leva, bo och driva företag i hela landet. Just
              därför är jag mycket glad för att riksdagen hade klokheten att
              2010 fatta beslut om en bra postlag som tydliggör att nivån när
              det gäller den samhällsomfattande servicen inte ska sjunka utan
              att den ska ligga kvar på samma höga nivå.
            </seg>
            <seg n="c207fae7">
              Vi ställer internationellt sett mycket höga krav på den samhällsomfattande
              tjänst som vi har i Sverige. Det gör också att Posten har ett
              mycket tydligt uppdrag. Posten har utsetts att vara den aktör
              som ska utföra den samhällsomfattande tjänsten. Man har en skyldighet
              att dela ut post till alla i landet fem dagar i veckan. Man ska
              se till att 85 procent av de brev eller försändelser som lämnas
              in med avsikt att delas ut nästkommande dag också ska delas ut
              då. Man lever upp till det med råge.
            </seg>
            <seg n="312b8ef6">
              Posten, som är utsedd att tillhandahålla denna samhällsomfattande
              tjänst, är också ålagd att ha ett rikstäckande nät av både expeditions-
              och inlämningsställen. Precis som jag sade i mitt svar är det
              mycket viktigt att de förändringar som Posten vid olika tidpunkter
              kan vara föranledda att göra av andra skäl i verksamheten håller
              sig inom sådana ramar att man lever upp till de villkor och tillstånd
              som gäller. Gör man inte det har PTS verktyg för att ingripa.
            </seg>
            <seg n="dcacd3ae">
              Självklart ska hela Sverige leva. Det är en utgångspunkt för
              mig som minister, det är en utgångspunkt för mig som centerpartist,
              och det är en utgångspunkt för alliansregeringen. Det är mycket
              viktigt att människor kan driva företag, arbeta och bo i hela
              Sverige. Det är just därför som det behövs en god tillgång inte
              bara till postservice utan också till kommersiell service livsmedel
              och drivmedel och till offentlig samhällsservice.
            </seg>
            <seg n="841aec60">
              Det är just därför som regeringen, utöver alla de satsningar
              som jag nämnde i mitt svar, satsar på att bygga ut bredband i
              de områden där operatörerna inte själva är intresserade av att
              satsa. Under de närmaste åren satsar vi över 1 miljard kronor
              på att bygga ut bredband i de delar av landet som annars inte
              skulle få tillgång till det. Tack vare att vi nu använder det
              så kallade 800-bandet bygger vi ut mobilt bredband med hög hastighet
              i de glesa delarna av vårt land.
            </seg>
            <seg n="a6dd6db9">
              Regeringen gör alltså mycket, och jag är mycket stolt över att
              tillhöra en regering som gör så mycket för att stärka landsbygden.
            </seg>
            <seg n="7388cd12">
              Jag måste fråga Tina Ehn vilket ansvar hon själv tar för utvecklingen
              när det gäller svensk landsbygd. Du företräder Miljöpartiet, ett
              parti som var med och införde pumplagen 2005 och som har gjort
              så att små mackägare på landsbygden har drabbats av en merkostnad
              på flera hundra tusen kronor, vilket sannolikt har bidragit till
              att många mackar på landsbygden har försvunnit. Du företräder
              ett parti som förordar en kilometerskatt som påtagligt skulle
              öka kostnaderna för att transportera ut de rika resurser som vi
              har från vår landsbygd till konsumenterna. Ni vill också chockhöja
              bensinpriset och införa flygskatter. Jag skulle gärna vilja veta
              på vilket sätt en kilometerskatt, pumplagen och ett chockhöjt
              bensinpris har någon effekt för att stärka landsbygden. Jag är
              helt övertygad om att om den sortens politik skulle genomföras
              skulle boende och företagare på landsbygden få betala ett mycket
              högt pris.
            </seg>
          </u>
          <note type="speaker" n="e6ab637c">
            Anf. 77 TINA EHN (MP):
          </note>
          <u who="tina_ehn_94fa72" xml:id="i-3bb078c4e837432f-1" n="67077ae2">
            <seg n="24fd7f08">
              Herr talman! Jag förstår att Anna-Karin Hatt som centerpartist
              bryr sig om landsbygden och ställer dessa frågor och puttar tillbaka
              problematiken till Miljöpartiet. Men det är regeringen, där Centerpartiet
              ingår, som har beslutandekraften i Sverige, som bestämmer mycket,
              som kan föreslå mycket och som kan satsa på det som gynnar landsbygden.
            </seg>
            <seg n="02b8d03b">
              Det som händer i många kommuner på landsbygden just nu är att
              många människor flyttar därifrån för att de helt enkelt inte kan
              bo kvar eftersom allt det som de skulle behöva som en grundservice
              inte finns där. Det tycker jag är regeringens ansvar just nu.
            </seg>
            <seg n="a054045d">
              Sedan kan jag hålla med om att vi alla har ett ansvar. Jag som
              själv kommer från landsbygden och bor där har absolut ett ansvar
              som politiker i denna riksdag.
            </seg>
            <seg n="5e8ef88d">
              Jag är mycket stolt just därför att Miljöpartiet lägger fram
              många förslag med bäring på allt det som har med landsbygdens
              möjligheter och utveckling att göra.
            </seg>
            <seg n="92b67d69">
              Det finns tre saker som alliansregeringen och de som är rädda
              för vår politik alltid tar upp. Det är lastbilsskatten och bensinpriset.
              Den här gången var det pumplagen också. Ibland kan det vara någonting
              annat. Pumplagen tror jag att man var ganska enig om i trafikutskottet.
              Det gjordes en utredning, och man kom fram till att det skedde
              en strukturomvandling från oljebolagen.
            </seg>
            <seg n="e0854c5e">
              När det gäller lastbilsskatten handlar det om konkurrensneutralitet
              i fråga om våra egna åkare i förhållande till de europeiska åkarna.
            </seg>
            <seg n="30556b37">
              Vi tror också att detta med att köra omkring med allt på vägarna
              har missgynnat den lokala utvecklingen i fråga om mycket av inte
              minst livsmedelsförädling.
            </seg>
            <seg n="927d8b65">
              Vi vill att även landsbygdens människor och alla som bor i Sverige
              ska känna att vi tar ett ansvar för klimatfrågan. Om det är någonting
              som påverkar de ökade klimatutsläppen så är det den tunga trafiken.
            </seg>
            <seg n="0a5975c3">
              Det gäller att ha politik som tar helhetsansvar. För landsbygden
              handlar det om väldigt många områden. I det svar jag fick av ministern
              staplas ett par saker upp, men det är väldigt långt ifrån helhetsbilden
              av vad landsbygden behöver. Det som nämndes om bredband är ganska
              otillräckligt, även om det händer rätt mycket just nu. Det är
              också så att man som boende på landsbygden får lägga ned rätt
              mycket resurser, ideellt arbete och ideell kraft för att få fibernäten
              att fungera.
            </seg>
            <seg n="35c0a21b">
              Jag skulle vilja säga att det jag nu lyfter upp bara är en spegling
              av vad som pågår. Att posten inte delas ut på vissa orter är bara
              en liten del. Man är väldigt orolig på många ställen för vad som
              kommer att hända med till exempel det avtal man har med de privata
              apotek som ska ta ett ansvar på många områden. Detta avtal kommer
              att löpa ut nu i mars 2013, tror jag. Vad händer då med de apotek
              som är privata och finns i glesbygden, där man kanske inte ser
              att det är riktigt marknadsmässigt gångbart att ha kvar dem?
            </seg>
            <seg n="bd320279">
              Vad händer med sådana här saker? Vad händer med de undertrafikerade
              järnvägarna i Sverige, som vi vill ha och som vi vill stötta?
              Vad händer med energiomställningen och all den biogasutveckling
              vi skulle behöva? Vad händer med den solenergisatsning och den
              energieffektiviseringssatsning som skulle behövas? För att bryta
              oljeberoendet kan man inte bita sig kvar i att vi alltid ska gå
              på olja även på landsbygden. Är det någon som kommer att förlora
              i framtiden är det nämligen de som är oljeberoende längst ut på
              landsbygden. Där måste vi verkligen ställa om. Där finns inga
              järnvägar. Där finns ingen kollektivtrafik i den bemärkelsen.
            </seg>
            <seg n="6c167616">
              Jag tycker alltså att det är mycket som brister i regeringens
              politik, men jag tackar för svaret så länge.
            </seg>
          </u>
          <note type="speaker" n="0cee4768">
            Anf. 78 ROLAND UTBULT (KD):
          </note>
          <u who="roland_utbult_1b344d" xml:id="i-4ad54eaf3d361218-1" n="d6571783">
            <seg n="20b1bb67">
              Herr talman! Det finns fler landsbygdspartier än Centerpartiet
              och Miljöpartiet. Även om vi inte har det i vårt partinamn känner
              vi väldigt starkt för landsbygden. Vi har utomordentliga företrädare
              som arbetar hårt för dessa frågor.
            </seg>
            <seg n="38c536d7">
              Jag tycker att detta är en viktig fråga, och det tycker naturligtvis
              också ministern. Jag anmälde mig till debatten för att jag känner
              en genuin oro när det gäller landsbygden och utvecklingen där.
              Det ministern nämnde med till exempel bredband, bland alla de
              satsningar regeringen gör, är såvitt jag förstår alldeles utmärkt.
            </seg>
            <seg n="49c3a849">
              En annan sida av myntet är finansiering av de företag som finns
              på landsbygden. Det handlar om riskkapital, kreditgivning och
              rådgivning. Jag är glad att vi kristdemokrater har varit tongivande
              när det gäller det nya investeringsavdraget och att det finns
              med i årets budget för genomförande under året. Det kan betyda
              mycket för landsbygden, som präglas av småföretagande. Service
              och företagande hänger ihop. Allt hänger samman.
            </seg>
            <seg n="2c3c8ec4">
              Jag hoppas att ministern på något sätt hinner besvara mina frågor.
              Hur ser hon på basservice och hur viktigt det är att det finns
              myndigheter och andra representerade även på mindre orter eller
              i mindre sammanhang? Hur ser hon på stimulans av företag och olika
              projekt på landsbygden?
            </seg>
          </u>
          <note type="speaker" n="dfff23a1">
            Anf. 79 Statsrådet ANNA-KARIN HATT (C):
          </note>
          <u who="unknown" xml:id="i-e55f72819effde93-20" n="4328b9ba">
            <seg n="bab17b11">
              Herr talman! Jag börjar med frågan från Roland Utbult. Det är
              mycket riktigt: Ska man kunna bo och driva företag i hela landet
              är det viktigt att man har tillgång till kommersiell service.
              Det är just därför regeringen gör en särskild satsning det är
              145 miljoner kronor utöver vad regionerna själva satsar på att
              utveckla innovativ kommersiell service. Det handlar om att se
              till att mackar och livsmedelsbutiker finns kvar som annars hade
              behövt läggas ned.
            </seg>
            <seg n="00e307b0">
              Sedan behöver också det offentliga finnas nära medborgarna. Där
              arbetar vi på två fronter. Stefan Attefall, som tillhör Roland
              Utbults parti och som jag har ett väldigt gott och nära samarbete
              med, arbetar med hur våra myndigheter ska kunna vara tillgängliga
              för alla medborgare i hela landet. Själv har jag ansvar för e-förvaltningsfrågorna.
              Parallellt med att vi ska se till att ha en god fysisk tillgänglighet
              runt om i landet behöver vi allt snabbare få en god digital tillgänglighet
              till människor.
            </seg>
            <seg n="096577ae">
              Alldeles oavsett om vi går på Västerlånggatan eller befinner
              oss i Vännäs eller Vänersborg behöver det offentliga kunna möta
              medborgarna i de digitala forum där medborgarna finns. Då behövs
              bra bredband. Det är därför det är viktigt att vi bygger ut med
              en bredbandsmiljard nu, men det behövs också bra, innovativa tjänster
              som möter människors behov. Det är alltså ett tvåfrontsarbete
              för att klara av detta.
            </seg>
            <seg n="19a502f9">
              Åter till Tina Ehn och hennes kompletterande reflektioner. Ja,
              jag är väldigt glad att det är Centerpartiet och Alliansen som
              har beslutandemöjligheter när det gäller landsbygden. Jag tror
              att det finns många på landsbygden som ska vara väldigt glada
              och tacksamma för det.
            </seg>
            <seg n="ddfbc824">
              Det är nämligen just därför vi har fått den bredbandsmiljard
              vi har de kommande åren. Det är därför vi nu storsatsar och ser
              en rekordsnabb utbyggnad av den förnybara energin, där vi tar
              till vara det gröna guld som finns runt om i landet. Det är därför
              vi gör en tydlig satsning på kommersiell service, vilket inte
              hade gjorts om inte Alliansen hade bestämt sig för det. Det är
              därför vi gör en särskild satsning på apotek i glesbygden. Det
              är därför Hela Sverige ska leva får ett särskilt bidrag.
            </seg>
            <seg n="f5f84e1a">
              Det är också därför vi nu gör en rekordstor satsning på enskilda
              vägar. Vi satsar på drift och underhåll av det vägnät vi har i
              hela landet. Vi satsar på solel. Vi satsar en halv miljard på
              energieffektivisering vart och ett av åren fram till 2014. Vi
              har gjort en fantastisk höjning när det gäller grundnivån för
              forskningen kring framtidens nya och rena energi.
            </seg>
            <seg n="e0165ecc">
              Till detta ska läggas det faktum att det var Centerpartiet och
              Alliansen som tog initiativ till den nya postlag riksdagen fattade
              beslut om 2010 och som är väldigt bra. Vi ställer där långtgående
              krav på att Posten ska tillhandahålla en god samhällsservice som
              når alla svenskar fem dagar i veckan och att minst 85 procent
              av alla förstaklassbrev ska delas ut påföljande vardag. Det är
              ett krav man också lever upp till med råge.
            </seg>
            <seg n="3e602776">
              Jag kan försäkra Tina Ehn, Roland Utbult och alla andra att jag
              kommer att ta mitt ansvar för att se till att svensk landsbygd
              kan utvecklas. Det är just därför jag och regeringen nu också
              har gett Transportstyrelsen i uppdrag att titta på hur vi kan
              permanenta de dispenser från pumplagen vi har givit glesbygdsmackarna
              för att de ska kunna finnas kvar och utvecklas. Det är någonting
              vi just nu bereder i Regeringskansliet.
            </seg>
            <seg n="42515e38">
              Det är just därför jag kommer att fortsätta att kämpa för att
              vi avsätter viktiga resurser för att bygga ut bredband i världsklass
              i hela landet, och jag kommer fortsatt att se till att följa utvecklingen
              när det gäller Posten väldigt noga. Jag kommer att understryka
              att Posten är skyldiga att leva upp till de strängt ställda villkor
              som PTS, med stöd i den postlag riksdagen har antagit, faktiskt
              har satt upp.
            </seg>
          </u>
          <note type="speaker" n="5b3e75db">
            Anf. 80 TINA EHN (MP):
          </note>
          <u who="tina_ehn_94fa72" xml:id="i-3bb078c4e837432f-2" n="67077ae2">
            <seg n="39585fc7">
              Herr talman! Jag tackar för svaret.
            </seg>
            <seg n="4a5fcd4f">
              Jag tänkte på detta med Posten. Det finns ingenstans i regelverket
              hur långt man kan ha till sin brevlåda. Det är också så att Posten
              ska ha frivilliga överenskommelser med privatperson om man delar
              ut post till hushåll mindre än en gång i veckan, men hur många
              detta berör finns det en oklarhet kring. Det finns alltså en del
              brister i systemet, även om majoriteten av posten delas ut i Sverige
              och väldigt mycket fungerar bra på många ställen. Det fungerar
              bra på de flesta ställen, skulle jag vilja påstå. Men det finns
              de som faller mellan stolarna, och det är de som någonstans blir
              drabbade. De bor i regel i glesbygden och på landet.
            </seg>
            <seg n="7eb54f59">
              Jag tycker att det är bra att vi kan ta upp landsbygdsfrågorna
              ur ett bredare perspektiv. Jag är tacksam för att ministern gör
              det och ställer upp på att svara på frågor som kanske inte direkt
              ligger inom ansvarsområdet. Det uppskattar jag väldigt mycket.
            </seg>
            <seg n="78d21156">
              När det gäller service, som det pratas så mycket om, skulle jag
              också vilja säga att det är bra att man från regeringens sida
              har lagt in detta i budgeten. Miljöpartiet har haft med en satsning
              på 100 miljoner och vi hade 80 miljoner i den här budgeten för
              att stödja servicen på landsbygden. Jag tror att regeringen hade
              20 miljoner där.
            </seg>
            <seg n="ccb61878">
              Det kom nämligen ett förslag 2009 som hette Se medborgarna för
              bättre offentlig service och där man hade mycket bra förslag för
              att möta upp den brist som nu finns i landet på grund av att myndigheter
              och så vidare drar in sina tjänster. Det är ett akut behov, och
              det räcker inte med vare sig 20 miljoner eller 80 miljoner, utan
              det krävs ett ganska brett arbete och en uppföljning av det som
              pågår. Vi har ett jättestort ansvar. Människor runt om i landet
              måste känna att politiken härifrån tar ett ansvar.
            </seg>
          </u>
          <note type="speaker" n="fb6ca9a8">
            Anf. 81 Statsrådet ANNA-KARIN HATT (C):
          </note>
          <u who="unknown" xml:id="i-e55f72819effde93-21" n="4328b9ba">
            <seg n="36340b9a">
              Herr talman! För att försöka besvara de sista frågorna och bemöta
              reflexionerna från Tina Ehn skulle jag vilja säga: Nej, det råder
              inte några stora oklarheter om hur många postmottagare som omfattas
              av undantaget från femdagarsutdelning av posten. Den enskilde
              som kanske bor väldigt oländigt till kan avtala med Posten om
              att inte ha femdagarsutdelning. Det är 1 000 svenskar som har
              sådana avtal med Posten. Där har regeringen sagt att de inte ska
              bli fler.
            </seg>
            <seg n="211b09b7">
              PTS senaste kartläggning av avstånd till postlådor visar att
              97 procent av alla hushåll och företag vid mättillfället hade
              mindre än 500 meter till postlådan. Det är en uppgift som är viktig
              att följa, och det är därför viktigt att PTS i år kommer att göra
              en uppdatering och kartläggning av hur bilden ser ut i dag så
              att vi kan få en bild av om det har skett några avgörande förändringar
              på det här området. Det är viktigt att följa upp detta.
            </seg>
            <seg n="7404eb0b">
              Jag vet att Tina Ehn kommer från landsbygden, och jag är själv
              född och uppvuxen på landsbygden, och hela min familj, i en liten
              by utanför Hyltebruk på den halländska bondvischan. Jag vet precis
              vad det betyder att ha tillgång till Posten, att ha tillgång till
              fungerande telefoni, till el och till bra bredband och vartefter
              till goda mobila kommunikationer. Ska man kunna leva, bo och driva
              företag i hela landet måste den här grundläggande samhällsservicen
              självklart fungera. Jag kommer att göra allt jag kan som minister
              för att se till att det kan vara så.
            </seg>
          </u>
          <note n="c25110b9">
            Överläggningen var härmed avslutad.
          </note>
          <note n="25acf269">
            13 § Svar på interpellation 2012/13:208 om den fasta telefonins
            nedmontering
          </note>
          <note type="speaker" n="d2ffccd8">
            Anf. 82 Statsrådet ANNA-KARIN HATT (C):
          </note>
          <u who="unknown" xml:id="i-e55f72819effde93-22" n="4328b9ba">
            <seg n="55714d2a">
              Herr talman! Bodil Ceballos har frågat mig om jag avser att ge
              Telia i uppdrag att hjälpa till med installationen av den mobila
              fasta telefonin till alla, inte bara Teliakunder, som förlorar
              den fasta telefonin. Därutöver har hon frågat om jag, om så inte
              är fallet, avser att ge detta uppdrag till någon annan. Därutöver
              har hon frågat om jag avser att ta några initiativ för att underlätta
              för övriga operatörer att ge samma service som den Telia nu ger
              sina kunder till dem som förlorar den fasta telefonin. Slutligen
              har Bodil Ceballos frågat om jag avser att uppdra åt lämplig myndighet
              att ansvara för en fungerande kommunikation för människor på landsbygden
              vid ett längre elavbrott eller en krissituation.
            </seg>
            <seg n="ec05b536">
              Fungerande elektroniska kommunikationer är viktiga för att människor
              i hela landet ska kunna leva, verka och driva företag. Det är
              jag den första att framhålla.
            </seg>
            <seg n="08ad847a">
              Vad gäller Telia Soneras teknikskifte är det självklart att de
              som har haft kopparbaserad fast telefoni ska fortsätta att ha
              telefoni i sitt hem även om det framöver kommer att ske med hjälp
              av en annan teknisk lösning. För de Teliakunder som önskar, och
              där det behövs, bekostar och installerar Telia Sonera en takantenn.
              Det finns ingenting som hindrar andra operatörer att erbjuda motsvarande
              servicenivå.
            </seg>
            <seg n="a85b26f2">
              Nödvändiga lagar, regler och tillsyn finns på plats. Regeringen
              har dessutom vidtagit särskilda åtgärder. För det första upphandlar
              PTS på regeringens uppdrag en telefonilösning till de hushåll
              och fasta verksamhetsställen som Telia inte kan erbjuda någon
              ersättningslösning och som inte har något annat alternativ. För
              det andra har regeringen anslagit medel för att PTS ska kunna
              tillhandahålla en ombudsmannaliknande funktion dit missnöjda kunder
              kan vända sig för att få råd och information. Dessutom har jag
              som ansvarig minister varit mycket tydlig i min kommunikation
              med Telia Sonera om att de som påverkas av teknikskiftet ska ha
              en likvärdig lösning som den de tidigare haft via den traditionella
              koppartråden.
            </seg>
            <seg n="a54d09dd">
              Vi har ett stort behov av att öka tillgången till bra bredband
              i de glesa delarna av vårt land. Därför har staten sett till att
              de frekvensområden som tidigare användes för det gamla och utfasade
              NMT450-nätet nu kan användas för mobilt bredband. Operatören som
              använder detta nät täcker i dag 90 procent av landytan i samtliga
              län. Till detta kommer PTS tilldelning av tillstånd i 800 MHz-bandet,
              ett frekvensband som lämpar sig mycket väl för att bygga ut mobilt
              bredband i de glesa delarna av landet. De tre tillståndshavarna
              i det frekvensbandet bygger nu ut trådlösa 4G-nät. Ett av de fyra
              tillstånden i detta band är dessutom förenat med ett särskilt
              täckningskrav där tillståndshavaren ska använda upp till 300 miljoner
              kronor för att bygga ut och erbjuda bredband till de fasta bostäder
              och stadigvarande verksamhetsställen som i dag inte har tillgång
              till grundläggande bredband. Sådant bredband går även att använda
              för IP-telefoni.
            </seg>
            <seg n="3f9ff57a">
              Frågorna om robusta nät och krisberedskap som Bodil Ceballos
              också adresserar avser jag, av tidsskäl, att besvara utförligt
              i mitt kommande inlägg.
            </seg>
          </u>
          <note type="speaker" n="b842f927">
            Anf. 83 BODIL CEBALLOS (MP):
          </note>
          <u who="bodil_ceballos_02855b" xml:id="i-a0f37f719db5eb4c-0" n="335b9da8">
            <seg n="93fe25e6">
              Herr talman! Jag vill börja med att tacka för svaret, som jag
              förstår kommer att utvecklas i ministerns nästa inlägg. Jag tror
              säkert att vi båda anser att telefonin är en service som alla
              medborgare i landet ska ha tillgång till oavsett var de bor. Men
              tyvärr har övergången till den mobila fasta telefonin inte varit
              problemfri för människor som bor i områden med dålig täckning.
              Marknaden har så att säga inte klarat av uppdraget.
            </seg>
            <seg n="74aa307b">
              För egen del fick jag ett brev förra sommaren om att Telia skulle
              montera ned ledningarna i Axmarbruk där jag bor, och det ungefär
              samtidigt som jag äntligen hade hittat ett bredbandsalternativ
              som fungerade, till skillnad mot det trådlösa Teliaabonnemang
              som jag hade haft dittills. I brevet stod att Telia erbjuder en
              lösning med en dosa på väggen och att jag, om det inte fungerade
              tillfredsställande, kunde köpa till en antenn. Bindningstiden
              var två år; inget erbjudande dock om att Telia skulle hjälpa till
              att montera antennen. Om jag inte ville ha deras lösning kunde
              jag välja en annan operatör. Det var det brev jag fick.
            </seg>
            <seg n="f9e8cfce">
              Det kändes rätt omöjligt att välja en annan operatör än Telia
              eftersom det är Telia som har den bästa täckningen i området.
              Jag vill betona att jag inte bor i glesbygd, utan jag bor på landsbygden
              men just på gränsen mellan två kommuner, vilket kanske har ställt
              till i planprocessen, men det borde inte få ställa till i planprocessen.
            </seg>
            <seg n="f1924bb5">
              Jag har ändå testat telefoni via min bredbandsleverantör för
              att slippa ha flera operatörer. Jag hade redan en antenn på taket
              som jag hade betalat en kille för att sätta upp. Men problemet
              var att telefonilösningen innefattade ett mycket klenare bredbandsmodem
              än det kraftpaket plus som jag har för att kunna se rörliga bilder
              på datorn då vädret tillåter det. Jag lyckades aldrig få bra ljud
              i telefonen, och jag gav upp.
            </seg>
            <seg n="766c6888">
              Samtidigt började röster höras runt om i landet mot nedmonteringen,
              och även jag instämde i kritiken. Efter det har jag fått väldigt
              många samtal från människor runt om i Sverige. Vissa var redan
              av med sin telefoni utan att det fanns alternativ att tillgå.
              De vittnade dessutom om dåligt bemötande hos Telia och hur de,
              i stället för Telia skulle prata om hur problemen skulle lösas,
              blev erbjudna att köpa andra icke-fungerande tjänster av Telia.
            </seg>
            <seg n="ee10b6f0">
              Trots att det har gått ett och ett halvt år ringer människor
              fortfarande och berättar hur illa det fungerar på vissa ställen.
            </seg>
            <seg n="ff8d03ff">
              Kritiken som då blossade upp ledde till att Telia nu monterar
              upp antennerna hos dem som väljer Telia. Ministern svarar att
              inget hindrar andra leverantörer att erbjuda samma service, men
              jag tycker inte att det är ett bra svar på min fråga eftersom
              vi alla i princip hittills varit Teliakunder. Det är Telia som
              äger kabeln eller ledningen, och i dag hyr andra operatörer in
              sig. Det är Telia som har bestämt att den ska bort, och det borde
              därför vara Telia som garanterar att alla får samma hjälp med
              eventuell antenn på taket, oavsett vilken operatör kunden sedan
              väljer att använda och även om det skulle råka vara en sommarstuga
              som tidigare hade fast telefoni. En lösning där andra operatörer
              hyr in sig på antennen, precis som tidigare på ledningen, borde
              inte vara en omöjlighet. Regeringen kan inte frånträda sig sitt
              ansvar genom att lämna över den här frågan till marknaden. Det
              har inte fungerat.
            </seg>
            <seg n="6c53e7d3">
              Med sitt agerande i dag skapar Telia i princip en monopolsituation,
              men de är också tydliga mot oss kunder genom att säga att om inte
              Telia fungerar, trots att de själva installerar allt som behövs,
              kan vi välja en annan operatör. Vilken operatör ska det då vara
              innan den trådlösa tekniken når den täckning som behövs för att
              alla verkligen ska kunna ha ett väl fungerande alternativ? Utbyggnaden
              måste ju ske först, inte i efterhand.
            </seg>
            <seg n="e8e807fc">
              Jag väntar med att få höra vad ministern svarar på mina övriga
              frågor; sedan återkommer jag.
            </seg>
          </u>
          <note type="speaker" n="13ea2980">
            Anf. 84 Statsrådet ANNA-KARIN HATT (C):
          </note>
          <u who="unknown" xml:id="i-e55f72819effde93-23" n="4328b9ba">
            <seg n="1606925c">
              Herr talman! Jag avser nu att besvara frågorna i den del som
              berör driftsäkerhet och krisberedskap.
            </seg>
            <seg n="da67cafe">
              Ansvaret för att elektroniska kommunikationer verkligen fungerar
              regleras i första hand genom leveransavtal mellan privaträttsliga
              operatörer och abonnenter. Teliaoperatören har ansvar för driften
              och säkerheten i sina nät. Men eftersom verksamheten också är
              samhällsviktig finns det vissa grundläggande krav på robusthet
              och driftsäkerhet i lagstiftningen. Dessa framgår av lagen om
              elektronisk kommunikation och i krisberedskapsförordningen.
            </seg>
            <seg n="78075417">
              Företag som tillhandahåller allmänna kommunikationsnät ska se
              till att dessa uppfyller rimliga krav på driftsäkerhet. Teleoperatörer
              ska vidta alla rimliga åtgärder för att säkerställa att tillgången
              till bland annat larmtjänster inte avbryts.
            </seg>
            <seg n="32fc3539">
              PTS är den myndighet som utövar tillsyn och följer upp allvarliga
              störningar som skett på grund av exempelvis elavbrott. PTS gör
              även årliga risk- och sårbarhetsanalyser som lämnas till regeringen
              och Myndigheten för samhällsskydd och beredskap. Ett särskilt
              projekt pågår för närvarande hos PTS för att se över möjligheten
              att tydliggöra kraven på driftsäkerhet.
            </seg>
            <seg n="bdc6ab5d">
              Varje år betalar teleoperatörerna en särskild avgift till PTS
              på 100 miljoner kronor som i samverkan med operatörerna används
              för att förbättra driftsäkerheten och robustheten i näten. Därutöver
              är MSB med och finansierar krisberedskapsåtgärder som utförs av
              PTS, vilket det finns ett stort behov av.
            </seg>
            <seg n="64ed1553">
              Med regeringens bredbandsstöd ökar också tillgången till fiber
              i glesbygd och därmed till mer finmaskiga och driftsäkra nät.
              I områden där minst en operatör har täckning kan alla som har
              en mobiltelefon alltid ringa nödnumret 112, även om man vanligtvis
              inte är kund hos den operatören.
            </seg>
            <seg n="61660807">
              I samhällets krishanteringssystem spelar principerna om eget
              ansvar, närhet och likabehandling en central roll. Ansvarsprincipen
              innebär att den som har ansvar för en verksamhet under normala
              förhållanden också har det under en allvarlig händelse, kris eller
              krig. I denna princip ingår också att samverka och samordna sig
              med andra aktörer i den omfattning som krävs för att effektivt
              förebygga och hantera händelser.
            </seg>
            <seg n="9a31bb2f">
              Att regelbundet genomföra övningar inom och mellan olika sektorer
              är ett viktigt led i att stärka krisberedskapen. Därtill har PTS
              utvecklat ett system för att skapa en gemensam lägesbild i krissituationer.
              Nödvändig samordning sker sedan via den nationella telesamverkansgruppen
              som kallas samman vid allvarliga störningar eller kriser.
            </seg>
            <seg n="70598665">
              Enligt lagen om kommuners och landstings åtgärder inför och vid
              extraordinära händelser är de skyldiga att förbereda sig och ha
              en plan för hur extraordinära händelser ska hanteras. Lagen säger
              också att alla kommuner och landsting ska ha en särskild krisledningsnämnd
              som kan ta över de vanliga kommunala nämndernas uppgifter under
              en kris. Förordning om krisberedskap och höjd beredskap styr länsstyrelsernas
              och övriga myndigheters arbete med förberedelser och krishantering.
            </seg>
            <seg n="0427fc88">
              Ansvariga myndigheter och regeringen arbetar löpande och i samverkan
              med operatörerna i syfte att elektronisk kommunikation ska fungera
              även vid längre elavbrott och i krissituationer. Jag ser därför
              inte i dagsläget något skäl för regeringen att lämna något ytterligare
              uppdrag i denna del.
            </seg>
          </u>
          <note type="speaker" n="6011a894">
            Anf. 85 BODIL CEBALLOS (MP):
          </note>
          <u who="bodil_ceballos_02855b" xml:id="i-a0f37f719db5eb4c-1" n="335b9da8">
            <seg n="3a11131a">
              Herr talman! Det var efter ett samtal med en företrädare för
              MSB som jag ställde frågan just om krisberedskapen eftersom han
              menade att det inte var riktigt klarlagt hur det hela ska fungera.
            </seg>
            <seg n="d8b6a1f3">
              Jag blev av med min fasta telefoni häromdagen, den 24 januari.
              För att kolla lite grann om det fungerar i byn ringde jag i dag
              både till restaurangen och till en granne. Jag läste tidigare
              i Gävleborgstidningarna att restaurangen inte skulle bli av med
              sin fasta telefoni förrän man hade hittat en långvarig lösning
              för dem. Till restaurangen kom jag fram. Men när jag ringde till
              grannen blev jag hänvisad till ett annat nummer men med samma
              riktnummer och fick erbjudande att betala 2 kronor för att bli
              vidarekopplad. När jag sedan blev vidarekopplad kom jag till ett
              nummer som inte var känt. När jag ringde till mig själv hade numret
              upphört. Men till restaurangen gick det uppenbarligen att komma
              fram. Då är det väldigt märkligt att man inte skulle kunna låta
              övriga hus i byn fortsatt ha fast telefoni tills man har hittat
              en långsiktig lösning för alla, inte bara låta restaurangen ha
              kvar fast telefoni. Jag tycker att det är bra att restaurangen
              har kvar sitt nummer eftersom de kanske behöver det allra mest.
            </seg>
            <seg n="5652a1aa">
              Det som jag reagerade på väldigt starkt när det här kom upp i
              första skedet var Telias reaktion. I ett TT-meddelande kunde jag
              läsa att i byn som jag bor i bor ett tjugotal pensionärer och
              att det därför inte var så viktigt att kunna ha fast telefoni.
            </seg>
            <seg n="0fa4ceaf">
              Den senaste tiden har jag fått frågor från människor som har
              blivit av med sin fasta telefoni. De säger så här: Är det inte
              konstigt att Telia ska hålla på och muta sig till uppdrag i andra
              länder när de inte har råd att underhålla det fasta nätet i Sverige?
              Och jag tycker faktiskt att den frågan är berättigad. Det är också
              en aspekt att tänka på när det gäller friheten att välja operatör.
            </seg>
            <seg n="865fdaec">
              Själv är jag en hyfsat välinformerad och medveten konsument.
              Och jag tror på konsumenters makt att förändra och köper därför
              inte varor från vissa länder eller som innehåller vissa ämnen
              eller från företag som bryter mot mänskliga rättigheter, fackliga
              rättigheter etcetera.
            </seg>
            <seg n="737b1acf">
              Just nu är Telia inblandat i en ordentlig korruptionsskandal.
              Det gör att jag absolut inte vill vara kund hos Telia. Det räcker
              och blir över för min del att jag är det genom jobbtelefonen som
              jag har här i riksdagen.
            </seg>
            <seg n="1fb718fc">
              Jag tycker att det är viktigt att vi konsumenter också ska ha
              en möjlighet att välja bort, men i det läge som är i dag har Telia
              nästan en monopolsituation på landsbygden.
            </seg>
            <seg n="b8aa731f">
              Jag har i svaret från ministern också tittat på detta med larm.
              På olika operatörers hemsidor kan man se att om man har haft ett
              hemlarm tidigare blir man hänvisad till att i stället ha larm
              via Securitas. Men jag tänker i huvudsak på trygghetslarmen.
            </seg>
            <seg n="e0fc4e93">
              På PTS hemsidas frågor och svar om nedmonteringen av det fasta
              nätet uppmanar de människor som har blivit av med sin fasta telefoni
              att kontakta kommunen för att se om det går att hitta en annan
              lösning. Det tycker jag inte är godtagbart, därför att människor
              som bor på landsbygden och som är beroende av ett trygghetslarm
              som fungerar måste också ha det. Det ska inte bara vara så att
              om det går kan man fortsätta att ha larm till kommunen. Vad är
              alternativet, att man flyttar in till något äldreboende i stan?
            </seg>
          </u>
          <note type="speaker" n="d1aa0cb1">
            Anf. 86 Statsrådet ANNA-KARIN HATT (C):
          </note>
          <u who="unknown" xml:id="i-e55f72819effde93-24" n="4328b9ba">
            <seg n="53461159">
              Herr talman! Självklart är fungerande telefoni i hemmet jätteviktigt
              för att man ska kunna kommunicera med omvärlden och för att man
              ska kunna känna sig trygg. Det gäller alldeles oavsett om man
              är ung eller gammal, anställd eller företagare.
            </seg>
            <seg n="fc54c39b">
              Det är klart att om man som företagare på landsbygden inte har
              tillgång till välfungerande telekommunikationer kan det få en
              avgörande betydelse för möjligheten att driva verksamhet där.
              Det är också skälet till att det för mig som ansvarig minister
              är otroligt viktigt att se till att det finns bra möjligheter
              till kommunikationer i hela landet.
            </seg>
            <seg n="df77e78d">
              Det har förekommit en hel del bekymmer med Telias teknikskifte.
              Det har jag varit väldigt tydlig med i den här kammaren vid upprepade
              tillfällen. Jag har varit väldigt tydlig med det gentemot Telias
              ledning, så tydlig att Telia vid ett tillfälle, hösten för ett
              och ett halvt år sedan, valde att göra halt i teknikskiftet, göra
              omtag och ställa sig frågorna: Vad är det som inte har fungerat?
              Vad är det i dialogen som inte har fungerat? Vad är det i tekniken
              som inte har fungerat?
            </seg>
            <seg n="fd978d93">
              Nu har Telia återupptagit teknikskiftet. De har lovat sedan senast
              att den tekniska lösning som de som berörs erbjuds ska vara likvärdig
              alternativet som de fick via koppartråd. De har lovat att de innan
              de stänger någon kopparledning till en enskild abonnent ska göra
              en mätning hos varje abonnent, se till att den nya lösningen fungerar
              och erbjuda teknikerinstallation. Skulle det vara så att de inte
              kan garantera att den nya lösningen fungerar ska inte heller koppartråden
              tas bort.
            </seg>
            <seg n="e50a5288">
              När det gäller trygghetslarmet tycker jag att det är otroligt
              viktigt att vi inte gör människor oroade i onödan. Telia är skyldiga
              och har åtagit sig att i god tid innan en abonnent som har trygghetslarm
              berörs av teknikskiftet informera den kommun som den äldre eller
              den sjuka personen bor i. Kommunen som är den som har ansvar för
              trygghetslarmen ska kunna se till att det finns ett fungerande
              alternativ så att man alltid kan få hjälp om man är i ett läge
              där man behöver det.
            </seg>
            <seg n="5c8ef67b">
              Jag utgår från att Telia kommer att sköta detta på ett snyggt
              sätt framöver. Jag kan försäkra Bodil Ceballos att både jag och
              PTS noga följer denna fråga.
            </seg>
            <seg n="82355111">
              Samtidigt är det viktigt att säga att landsbygden och de som
              bor där inte vore hjälpta av att vi höll kvar dem i kopparnäten.
              Detta kan inte lösas genom att Telia gör nödvändiga investeringar
              i kopparnäten. Kopparnäten kan i framtiden inte leverera det som
              moderna människor kräver. De skulle inte klara av att leverera
              det bredband som Bodil Ceballos och många andra kommer att behöva
              när de inte bara ska titta på strömmande bilder via bredband utan
              vill utföra alltmer avancerade tjänster. Därför är det viktigt
              att vi inte låser oss fast i en teknik.
            </seg>
            <seg n="db2022b6">
              Tjänsten ska funka, och den ska funka minst lika bra som i dag,
              men vi ska inte tro att vi löser utmaningarna genom att hålla
              kvar kopparnäten. Tvärtom måste vi klara av att ta oss till nya
              tekniker och erbjuda konsumenten en högre och bättre tillgänglighet.
            </seg>
            <seg n="3fa6b5c6">
              Riksdagen har antagit målet att Sverige ska ha bredband i världsklass.
              Därför är det viktigt med snabb tillgång till internet oavsett
              var i landet man bor och verkar. Nu ser vi hur fiber för bredband
              snabbt rullas ut över hela landet. Den senaste kartläggningen
              som PTS gjorde visade att hälften av alla svenska hushåll och
              företag har möjlighet att teckna sig för bredband med en hastighet
              av minst 100 megabit per sekund.
            </seg>
            <seg n="daae2085">
              Nu bygger vi också ut mobilt bredband i de glesa delarna av landet.
              Regeringen satsar en bredbandsmiljard på landsbygden för att stötta
              denna utveckling. Det mobila bredbandet kommer att vara ett viktigt
              komplement och kommer också att öppna nya möjligheter för människor
              som precis som Bodil Ceballos och min egen familj lever i delar
              av landet där man är beroende av goda elektroniska kommunikationer.
            </seg>
          </u>
          <note type="speaker" n="c6c99329">
            Anf. 87 BODIL CEBALLOS (MP):
          </note>
          <u who="bodil_ceballos_02855b" xml:id="i-a0f37f719db5eb4c-2" n="335b9da8">
            <seg n="fc655524">
              Herr talman! Jag vill klargöra att ingen i min hemby motsätter
              sig teknikskiftet. Det som vi har motsatt oss och protesterar
              mot är att detta sker innan alternativen finns.
            </seg>
            <seg n="dd8f819a">
              Det är riktigt att det stoppades upp. Vi skulle ha blivit av
              med telefonen redan i januari förra året, men då sköt man upp
              det. Det blev i år i stället.
            </seg>
            <seg n="09f76810">
              Från det tillfälle då man sköt upp det första gången till i dag
              har det hänt en hel del. Kunder blir bättre bemötta i dag, man
              får hjälp med att installera antenn etcetera. Problemet är dock
              att Telia lovar att det ska fungera, men vi har ingen operatörsneutralitet.
            </seg>
            <seg n="dba7ef78">
              I vår by fungerar det väldigt olika beroende på i vilket hus
              man bor. Det är olika om man bor precis vid vattnet eller mot
              skogen. Det är olika om man bor i närheten av vägen, på ena eller
              andra sidan av vägen. Det är oklart vilken operatör var och en
              av oss lyckas få in. Det är olika i mitt hus och i grannens hus,
              och nere vid restaurangen går det inte ens att ringa utomhus.
              Jag vet inte hur de ska lyckas lösa detta.
            </seg>
            <seg n="d1f7714c">
              Det är bra att det händer saker och att man bygger ut bredband
              i hela landet. Jag hoppas att vi också får ta del av det så småningom.
            </seg>
            <seg n="71ce0c2e">
              Jag upprepar dock att man inte kan ta bort telefonen för människor
              innan tekniken finns på plats. Nu känner vi oss som försökskaniner,
              och många har känt sig kränkta av Telias behandling under processens
              gång. Det är inte värdigt ett land som Sverige som kallas för
              ett välfärdssamhälle.
            </seg>
          </u>
          <note type="speaker" n="ab806972">
            Anf. 88 Statsrådet ANNA-KARIN HATT (C):
          </note>
          <u who="unknown" xml:id="i-e55f72819effde93-25" n="4328b9ba">
            <seg n="e095a4a0">
              Herr talman! Jag tackar Bodil Ceballos för en viktig och angelägen
              debatt.
            </seg>
            <seg n="a8280ef3">
              Självklart är dålig attityd från Telia eller från dem som representerar
              Telia eller arbetar på Telias uppdrag inte acceptabelt. Också
              jag nåddes av sådana rapporter under den första omgången av teknikskiftet,
              och det var ett av skälen till att jag tydligt klargjorde för
              Telia att det inte är acceptabelt.
            </seg>
            <seg n="8b0578ed">
              Människor är beroende av att ha telefoni, och det måste finnas
              en god teknisk lösning. De är också beroende av att förstå och
              få hjälp att förstå, och därför måste kommunikationen var bra.
              I detta ingår också en god attityd.
            </seg>
            <seg n="0a964832">
              Jag upplever att Telia efter detta har förstått att det är allvar,
              att det är på riktigt och att det är människor av kött och blod
              som är berörda.
            </seg>
            <seg n="7b32b4f8">
              Eftersom jag som minister har bestämt att den enskilda konsumenten
              står i fokus för mitt arbete och eftersom jag vill stärka den
              enskilda konsumentens ställning både på energiområdet och på telekommunikationsområdet
              är detta en fråga som jag följer noga.
            </seg>
            <seg n="743a125d">
              Om man som enskild upplever att man inte får gehör hos Telia,
              att man knackar på dörren men inte får något svar, ska det finnas
              en oberoende part att vända sig till. Det var därför jag tog initiativ
              till den av regeringen inrättade ombudsmannaliknande funktionen
              hos PTS.
            </seg>
            <seg n="a4c7bc2a">
              Det är inte så många som har hört av sig dit, men jag hoppas
              att de som upplever att de fortfarande inte får rätt bemötande
              från Telia eller upplever att det finns olika utmaningar eller
              frågetecken utmed vägen tar chansen att ta hjälp av denna ombudsmannaliknande
              funktion på PTS. Den finns där för konsumenternas skull och för
              att hjälpa alla som berörs av teknikskiftet. Man ska känna att
              man har en oberoende part att prata med, hämta stöd hos och få
              råd av i detta skifte.
            </seg>
            <seg n="502134b0">
              Det är viktigt att människor känner trygghet i denna omställning
              till en ny telefoni som förhoppningsvis kan fungera bättre än
              vad den gamla gjorde.
            </seg>
          </u>
          <note n="c25110b9">
            Överläggningen var härmed avslutad.
          </note>
          <note n="9a0ac4f0">
            14 § Bordläggning
          </note>
          <note n="9fa0f6d0">
            Anmäldes och bordlades
          </note>
          <note n="ca2b9a9f">
            15 § Anmälan om interpellationer
          </note>
          <note n="43ea8d97">
            Anmäldes att följande interpellationer framställts
          </note>
          <note n="69269143">
            den 25 januari
          </note>
          <note n="26d1111a">
            Hans Linde
          </note>
          <note n="b816a40e">
            Gustav Fridolin
          </note>
          <note n="12121658">
            den 28 januari
          </note>
          <note n="cc029582">
            Lars Johansson
          </note>
          <note n="a1a25f8d">
            den 29 januari
          </note>
          <note n="c5ca825e">
            Krister Örnfjäder
          </note>
          <note n="4f9d1048">
            Jonas Sjöstedt
          </note>
          <note n="c19f0820">
            Meeri Wasberg
          </note>
          <note n="ad38105b">
            Jens Holm
          </note>
          <note n="f5ea7c37">
            Interpellationerna redovisas i bilaga som fogas till riksdagens
            snabbprotokoll tisdagen den 5 februari.
          </note>
          <note n="93419e6f">
            16 § Anmälan om frågor för skriftliga svar
          </note>
          <note n="f2091a6c">
            Anmäldes att följande frågor för skriftliga svar framställts
          </note>
          <note n="69269143">
            den 25 januari
          </note>
          <note n="f876acb0">
            Björn Söder
          </note>
          <note n="12121658">
            den 28 januari
          </note>
          <note n="06517eb4">
            Ulla Andersson
          </note>
          <note n="e836ccd1">
            Anders Karlsson
          </note>
          <note n="e836ccd1">
            Anders Karlsson
          </note>
          <note n="a1a25f8d">
            den 29 januari
          </note>
          <note n="f876acb0">
            Björn Söder
          </note>
          <note n="11dd2d57">
            Anders Åkesson
          </note>
          <note n="34406584">
            Frågorna redovisas i bilaga som fogas till riksdagens snabbprotokoll
            tisdagen den 5 februari.
          </note>
          <note n="a75a5bbd">
            17 § Anmälan om skriftliga svar på frågor
          </note>
          <note n="e5bd9671">
            Anmäldes att skriftliga svar på följande frågor inkommit
          </note>
          <note n="12121658">
            den 28 januari
          </note>
          <note n="26a797df">
            Urban Ahlin
          </note>
          <note n="9479229b">
            Jan-Olof Larsson
          </note>
          <note n="a1a25f8d">
            den 29 januari
          </note>
          <note n="a5df6a44">
            Eva Olofsson
          </note>
          <note n="aaf99796">
            Svaren redovisas i bilaga som fogas till riksdagens snabbprotokoll
            tisdagen den 5 februari.
          </note>
          <note n="963e7b5f">
            18 § Kammaren åtskildes kl. 20.06.
          </note>
          <note n="e990b243">
            Förhandlingarna leddes
          </note>
        </div>
      </body>
    </text>
  </TEI>
</teiCorpus>
