<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--56</head>
          <docDate when="2012-01-23">2012-01-23</docDate>
        </div>
      </front>
      <body>
        <div>
          <note n="720af345">
            ﻿
          </note>
          <note n="b2c28836">
            Riksdagens protokoll
          </note>
          <note n="4a2adf13">
            2012/13:56
          </note>
          <note type="date" n="a56c8a78">
            Onsdagen den 23 januari
          </note>
          <note n="6a93efa2">
            Kl. 09:00 - 16:03
          </note>
          <note n="1175f01e">
            1 § Justering av protokoll
          </note>
          <note n="a05c5df8">
            Justerades protokollet för den 17 januari.
          </note>
          <note n="33ae024c">
            2 § Ny riksdagsledamot
          </note>
          <note n="4a0122aa">
            Upplästes och lades till handlingarna följande från Valprövningsnämnden
            inkomna
          </note>
          <note n="0edc4a1d">
            Berättelse om granskning av bevis för riksdagsledamot
          </note>
          <note n="23f30f40">
            Till Valprövningsnämnden har från Valmyndigheten inkommit bevis
            om att Erik Ullenhag (FP) utsetts till ny ledamot av riksdagen
            fr.o.m. den 22 januari 2013 sedan Nyamko Sabuni (FP) avsagt sig
            uppdraget.
          </note>
          <note n="a0c2f615">
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note n="254e687c">
            Marianne Eliason
          </note>
          <note n="26b737ae">
            /Mattias Andersson
          </note>
          <note n="7a97f455">
            sekreterare
          </note>
          <note n="8d66eef2">
            3 § Anmälan om ersättare för statsråd
          </note>
          <note n="9652805a">
            Talmannen meddelade att Anna Steele (FP) skulle tjänstgöra som
            ersättare för statsrådet Erik Ullenhag (FP) från och med den 23
            januari tills vidare.
          </note>
          <note n="f38e339c">
            4 § Avsägelse
          </note>
          <note n="a18a7e71">
            Talmannen meddelade att Maria Lundqvist-Brömster (FP) avsagt
            sig uppdraget som suppleant i socialförsäkringsutskottet.
          </note>
          <note n="c989bf76">
            Kammaren biföll denna avsägelse.
          </note>
          <note n="72ce38ec">
            5 § Anmälan om kompletteringsval till socialförsäkringsutskottet
          </note>
          <note n="4640674d">
            Talmannen meddelade att Folkpartiet liberalernas riksdagsgrupp
            på grund av uppkommen vakans anmält Ulf Nilsson som suppleant
            i socialförsäkringsutskottet.
          </note>
          <note n="f2ca0cfc">
            Talmannen förklarade vald till
          </note>
          <note n="f21fa7fb">
            suppleant i socialförsäkringsutskottet
          </note>
          <note n="7199e866">
            6 § Utökning av antalet suppleanter i kulturutskottet
          </note>
          <note n="d26cc6e9">
            Valberedningen hade enligt ett till kammaren inkommet protokollsutdrag
            tillstyrkt att antalet suppleanter i kulturutskottet skulle utökas
            från 28 till 29.
          </note>
          <note n="fec3c062">
            Kammaren medgav denna utökning.
          </note>
          <note n="4d729dd8">
            7 § Val av extra suppleant i kulturutskottet
          </note>
          <note n="36ca6ba9">
            Företogs val av extra suppleant i kulturutskottet.
          </note>
          <note n="d168f5d9">
            Kammaren valde i enlighet med valberedningens förslag till
          </note>
          <note n="3a0600fa">
            suppleant i kulturutskottet
          </note>
          <note n="a65ffc33">
            8 § Ledighet
          </note>
          <note n="84bf3d61">
            Talmannen meddelade att Fredrik Malm (FP) ansökt om ledighet
            under tiden den 15 februari14 augusti.
          </note>
          <note n="e64e59c1">
            Kammaren biföll denna ansökan.
          </note>
          <note n="2d75b46d">
            Talmannen anmälde att Gulan Avci (FP) skulle tjänstgöra som ersättare
            för statsrådet Birgitta Ohlsson (FP) under Fredrik Malms (FP)
            ledighet.
          </note>
          <note n="ec66df26">
            Talmannen meddelade att Roger Tiefensee (C) ansökt om ledighet
            under tiden den 25 mars2 juni.
          </note>
          <note n="e64e59c1">
            Kammaren biföll denna ansökan.
          </note>
          <note n="6ec1c33a">
            Talmannen anmälde att Inger Fredriksson (C) skulle tjänstgöra
            som ersättare för Roger Tiefensee (C).
          </note>
          <note n="f330e72b">
            9 § Anmälan om inkomna faktapromemorior om förslag från Europeiska
            kommissionen
          </note>
          <note n="abb23704">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note n="2c301f5d">
            KOM(2012) 772
          </note>
          <note n="55135caa">
            KOM(2012) 784
          </note>
          <note n="eeed9d36">
            10 § Hänvisning av ärenden till utskott
          </note>
          <note n="4c288a6c">
            Föredrogs och hänvisades
          </note>
          <note n="7677207e">
            11 § Vissa utredningsbehov med anledning av Panaxias konkurs
          </note>
          <note n="9776aec3">
            Föredrogs
          </note>
          <note type="speaker" n="2a93fd13">
            Anf. 1 JÖRGEN HELLMAN (S):
          </note>
          <u who="jorgen_hellman_79e54b" xml:id="i-8897fcb42a58144e-0" n="5bd5bf6b">
            <seg n="2310fb53">
              Herr talman! Jag tänkte inte kommentera själva förloppet i Panaxiakonkursen,
              vems fel det var, eller den rättsliga prövningen. Det är inte
              riksdagens roll.
            </seg>
            <seg n="9425d448">
              Vi socialdemokrater är mycket bekymrade över samhällets utsatthet
              när det gäller kontanthanteringen. I motioner av de socialdemokratiska
              riksdagsledamöterna Clas-Göran Carlsson, Peter Persson och Anders
              Karlsson belyses detta på ett bra sätt, och man anser att det
              behöver göras en översyn av kontanthanteringskedjan för att få
              ansvaret begränsat till färre departement och myndigheter. Ansvaret
              för tillsynen inom kontanthanteringskedjan är mycket splittrat,
              och denna splittrade bild har sannolikt bidragit till att Panaxiaskandalen
              kunnat inträffa.
            </seg>
            <seg n="e5c6139d">
              Banker och fondbolag står under tillsyn av Finansinspektionen
              men inte värdetransportföretagen trots att de hanterar stora summor
              pengar. Det måste naturligtvis till ett nytt regelverk, tillståndsgivning
              och tillsyn av värdetransportföretagens kontanthantering för att
              undvika liknande händelser i framtiden.
            </seg>
            <seg n="6b3cdfc2">
              Utskottet anser i likhet med Riksbanken att kontanthanteringen
              i Sverige måste utredas. Utredningsarbetet bör ha en bred ansats
              och ett helhetsperspektiv. Arbetet måste komma i gång omgående,
              och utredningen måste arbeta skyndsamt. Stora värden står på spel
              om fler av dessa företag går i konkurs. I utredningen måste också
              ansvarsfrågorna belysas på ett tydligt sätt.
            </seg>
          </u>
          <note n="14e42173">
            Herr talman! Jag yrkar bifall till utskottets förslag.
          </note>
          <note type="speaker" n="0a87bf9b">
            Anf. 2 JÖRGEN ANDERSSON (M):
          </note>
          <u who="jorgen_andersson_f46852" xml:id="i-9ee30689f1f76ff0-0" n="f22169b8">
            <seg n="389f7dfc">
              Herr talman! Det är viktigt med en fungerande kontanthantering.
              Även om elektroniska betalningar blivit allt vanligare och sådana
              också uppmuntras i allt större utsträckning är det fortfarande
              en betydande del av transaktionerna som utgörs av ren kontanthantering.
              Därför är det viktigt att ett stort förtroende upprätthålls för
              hela kontanthanteringskedjan, mellan banker och handeln och mellan
              handeln och kunder. Ett gott affärsklimat är helt beroende av
              detta.
            </seg>
            <seg n="056aa00b">
              De misstänkta oegentligheter som föregick indragningen av tillståndet
              och sedermera konkursen i Panaxia har blottlagt brister i systemet.
              Vare sig det är rena brottsliga handlingar eller inte som ligger
              bakom i just det fallet har händelsen väckt frågor om eventuella
              risker i betalningsmedelsförsörjningen.
            </seg>
            <seg n="c6e95bf2">
              Går det då att skydda sig mot alla eventualiteter? Det vet vi
              inte, men vi vill ha svar på om det går att förbättra hanteringen
              och tillsynen. Vi vill säkerställa att allt som går att göra för
              att förbättra hantering och tillsyn undersöks och analyseras.
              Vi vill veta om regelverk och tillsyn är till fyllest i dag eller
              om ändringar bör komma till stånd ur ett helhetsperspektiv. Förtroende
              och tillit till betalningsflödena i alla deras former måste upprätthållas.
              Hela samhällsekonomin betjänas av detta.
            </seg>
            <seg n="3c3c5ca5">
              Ett enigt finansutskott tillstyrker därför den framställan som
              Riksbanken gör till riksdagen. Vi har fått information från regeringen
              om att en kartläggning redan har genomförts vad gäller de frågor
              som rör kontanthanteringen och att denna kartläggning haft till
              syfte att försöka klargöra gällande regelverk och praxis samt
              att försöka få en bild av vilka eventuella brister som möjligen
              bidragit till den uppkomna situationen, alltså Panaxiadebaclet.
              Denna kartläggning ska dessutom ligga till grund för det utredningsuppdrag
              som kommer att initieras.
            </seg>
            <seg n="95abd2ac">
              Utan att föregripa utredningsuppdraget i alltför stor utsträckning
              vill jag lyfta fram några aspekter från utskottets sida. Vi menar
              att regeringen bör ha en bred ansats i den eller de utredningar
              som tillsätts. Just för att kontanthanteringskedjan är komplex
              och för att många aktörer är inblandade, både offentliga och privata,
              är det viktigt med ett helhetsperspektiv.
            </seg>
            <seg n="617462d3">
              Låt mig nämna några viktiga ansatser i utredningsarbetet. Ansvarsfrågan
              bör lyftas upp och analyseras. Utredningen bör svara på vilka
              krav som ska ställas på tillstånd och tillsyn. Ett annat viktigt
              perspektiv är att analysera vilka risker som är förknippade med
              kontanthanteringen och vilka störningar som skulle kunna uppstå
              i betalningsflödena vid eventuella fallissemang.
            </seg>
            <seg n="d8fd301d">
              Många aktörer är som sagt inblandade. Det är därför viktigt att
              det finns en tydlighet i vem som har ansvar för vad, att respektive
              aktör vet sin roll och känner till sina befogenheter och förpliktelser.
            </seg>
            <seg n="1c06fcf4">
              Herr talman! Till sist vill jag med anledning av de brister,
              eller kanske hellre med anledning av de risker, som uppenbarats
              i den här frågan understryka vikten av att en utredning tillsätts
              skyndsamt. Jag vill också poängtera att utskottet av samma anledning
              uttalat en förväntan om en rimlig utredningstid. Jag ser med tillförsikt
              på detta då en kartläggning av frågan redan initierats och genomförts
              på Finansdepartementet och utredningsarbetet per definition således
              har påbörjats.
            </seg>
          </u>
          <note n="6bc15faf">
            Herr talman! Låt mig avsluta med att yrka bifall till utskottets
            förslag till beslut.
          </note>
          <note type="speaker" n="5476a9d5">
            Anf. 3 PETER PERSSON (S):
          </note>
          <u who="peter_persson_cc6ba9" xml:id="i-3b1b2898a53c865b-0" n="cca91b84">
            <seg n="63fa575e">
              Herr talman! Det finns nästan alltid en fråga innan frågan uppkommer.
              Den Panaxiaskandal som diskuterades och fyllde medierna under
              några veckor hade någonting i sig innan, nämligen en trend med
              avregleringar. Samhället går ifrån sitt ansvar och lägger ut det
              på privata aktörer i avsikt att slimma kostnaderna så mycket som
              möjligt. Jag vill påstå att det var där den fråga uppstod som
              finansutskottet i dag nöjaktigt hanterar i ett betänkande, nämligen
              frågan om att se över hela denna kedja av hantering av värdepapper.
              Tidigare låg samhällsansvaret och kontrollen på Riksbanken och
              i övrigt på bankerna.
            </seg>
            <seg n="9c819c47">
              Jag tror att den enskilde bensinhandlaren, tobakisten eller livsmedelshandlaren
              verkligen kände sig säker när kontanterna hämtades på plats och
              skulle levereras för att så småningom utgöra betalning för de
              varor man inköpt. I stället var det hundratals miljoner som rullade
              i väg till andra, som nu är föremål för brottsutredning. Man hade
              inte skydd av någon finansinspektion. Man hade ingen insättningsgaranti
              eller något annat skydd. För åtskilliga enskilda näringsidkare
              levde faktiskt frågan om konkurser, avveckling av verksamheter
              och tragedier.
            </seg>
            <seg n="ec4d4350">
              Riksdagen bör noga analysera och reflektera över frågan som uppkom
              före denna fråga, nämligen att avregleringar utan analys liksom
              privatiseringar i avsikt att slimma kostnader också har ett pris.
              Ibland blir det priset orimligt. Kanske skulle detta betänkande
              om utredning av hanteringen ha skrivits långt innan. Då hade den
              fråga som i dag diskuteras aldrig uppstått.
            </seg>
          </u>
          <note n="b193c97b">
            Överläggningen var härmed avslutad.
          </note>
          <note n="f4769adb">
            12 § Personalliggare för tvätteribranschen
          </note>
          <note n="9776aec3">
            Föredrogs
          </note>
          <note type="speaker" n="f30edc31">
            Anf. 4 MARIA ABRAHAMSSON (M):
          </note>
          <u who="maria_abrahamsson_841a03" xml:id="i-a181c4e169cf7a9d-0" n="2d880240" next="i-dc28c62dfe436de8-0">
            <seg n="a7ea04a5">
              Herr talman! Skatteutskottets betänkande nr 14 består av två
              delar. Den första delen är okontroversiell och handlar om att
              systemet med personalliggare, eller närvaroliggare, ska utvidgas
              till tvätteribranschen från och med den 1 april i år. Om detta
              är utskottet överens.
            </seg>
            <seg n="888c6f30">
              Den andra delen är mer kontroversiell. Där föreslår de fyra oppositionspartierna
              i ett gemensamt tillkännagivande att regeringen ska återkomma
              till riksdagen med förslag om personalliggare också för byggbranschen,
              och det i så god tid att de nya reglerna kan träda i kraft under
              2013. Vidare uppmanas regeringen att lämna förslag om månadsuppgift
              om anställdas löner och skatter. Där vill man att de nya reglerna
              ska träda i kraft den 1 januari 2014.
            </seg>
            <seg n="6c7fc843">
              Jag ska kort säga något om bakgrunden. Företagare inom restaurang-
              och frisörbranscherna är sedan januari 2007 skyldiga att föra
              personalliggare där de löpande dokumenterar vilka som jobbar i
              verksamheten. När som helst kan Skatteverket komma på oväntat
              besök och kontrollera att det förs personalliggare.
            </seg>
            <seg n="f9757b96">
              I propositionen som ligger till grund för det här betänkandet
              går regeringen ytterligare steg för att motverka svartjobb och
              skattebrott. Skyldigheten att ha personalliggare utvidgas som
              sagt från den 1 april i år till att omfatta också tvätteribranschen.
              Däremot vill regeringen avvakta med byggbranschen, eftersom det
              ursprungliga utredningsförslaget fick så tung remisskritik.
            </seg>
            <seg n="b66aa31f">
              Det är detta kritiserade utredningsförslag som debatten på sätt
              och vis handlar om. I en interpellationsdebatt före jul om personalliggare
              i byggbranschen påminde jag socialdemokraten Hans Olsson och kammaren
              om att remissinstanserna underkände den utredningen. Den ansågs
              inte hålla måttet.
            </seg>
            <seg n="3aa7346c">
              Byggnads tyckte till exempel att det var märkligt att utredaren
              hade fokuserat på tillämpningsproblemen i stället för att föreslå
              lösningar på problemen, så att även byggbranschen skulle kunna
              omfattas av systemet med närvaroliggare. LO var missnöjt med att
              ROT-jobben undantogs från kravet på personalliggare. Svenskt Näringsliv
              konstaterade att utredarens slutsatser saknade stöd i utredningens
              egen utvärdering. Och så vidare.
            </seg>
            <seg n="abb921fa">
              Bryr sig Socialdemokraterna, Sverigedemokraterna, Vänstern och
              Miljöpartiet om detta? Inte alls! I stället har partierna nu skrivit
              ihop sig om två tillkännagivanden.
            </seg>
            <seg n="36fc2a02">
              Från början krävde man att den hårt kritiserade utredningens
              förslag skulle ligga på riksdagens bord redan den 31 mars i år.
              Sedan insåg man att kravet var totalt orealistiskt vackert så!
              Nu nöjer man sig med ikraftträdande någon gång under året.
            </seg>
            <seg n="64b5ae34">
              I ett pressmeddelande från i måndags dömer Sveriges Byggindustrier
              ut också den tidsplanen som orealistisk. Det måste först redas
              ut vad som är en arbetsplats, vilken verksamhet som ska omfattas
              och vem som ska ha ansvaret, säger Sveriges Byggindustriers vd
              Ola Månsson i en kommentar. Jag håller med Månsson, och jag tror
              att byggnadsarbetarna också gör det. Lagstiftning som stressas
              fram fungerar sällan bra i praktiken.
            </seg>
            <seg n="4bade339">
              Just därför är det välkommet men kanske aningen snopet för oppositionen,
              vad vet jag att Finansdepartementet i dagarna har beslutat att
              tillsätta en särskild utredning om kontrollsystem och minskat
              svartarbete inom byggbranschen. Det är ett initiativ som i går
              applåderades av VVS-företagen med ord som glädjande, steg i rätt
              riktning för att skapa sunda konkurrensförhållanden och så vidare.
            </seg>
            <seg n="ce9099c3">
              Herr talman! Socialdemokraterna, Sverigedemokraterna, Vänstern
              och Miljöpartiet begär också att regeringen under året ska presentera
              förslag om månadsredovisning av anställdas skatter och arbetsgivaravgifter.
              I det fallet slår man in öppna dörrar, för det arbetet pågår för
              fullt inom Regeringskansliet, och en proposition i ämnet är aviserad
              redan till den 26 mars. Lagstiftningen bör rimligen kunna vara
              på plats den 1 januari 2014, precis som oppositionen begär i sitt
              tillkännagivande.
            </seg>
            <seg n="64d71df8">
              Det finns egentligen inga åsiktsskillnader i skatteutskottet
              om det angelägna i att motverka svartarbete och skattefusk. De
              fyra oppositionspartierna vet att regeringen gör vad den kan för
              att vidta åtgärder mot svartjobb i byggbranschen. Man vet att
              regeringen arbetar med att ta fram ett rättssäkert, effektivt
              och praktiskt genomförbart kontrollsystem i byggbranschen. De
              fyra oppositionspartierna vet också att det i Regeringskansliet
              pågår ett arbete med att ta fram förslag om månadsredovisning
              på individnivå.
            </seg>
            <seg n="726fe94e">
              Ändå väljer Socialdemokraterna, Sverigedemokraterna, Vänstern
              och Miljöpartiet att med gemensamma krafter slå in öppna dörrar.
              Detta är naturligtvis ett spel för gallerierna. Det förvånar mig
              mycket att Socialdemokraterna tar så lätt på beredningsprocesser
              och lagstiftningsarbete som man gör när det gäller kontrollsystem
              i byggbranschen.
            </seg>
            <seg n="cc72b60c">
              Herr talman! Jag är kanske kvar i ett gammaldags tänkande, men
              jag inbillar mig att Socialdemokraterna har hyggligt många väljare
              i byggsektorn. Varför vill man då stressa fram en bristfällig
              lagstiftning i stället för att invänta regeringens förslag till
              ett praktiskt tillämpbart och rättssäkert kontrollsystem just
              för dem som jobbar i byggbranschen?
            </seg>
          </u>
          <note n="9bfeff14">
            Anf. 5 GUNNAR ANDRÉN (FP):
          </note>
          <u who="maria_abrahamsson_841a03" xml:id="i-dc28c62dfe436de8-0" n="2d880240" prev="i-a181c4e169cf7a9d-0">
            <seg n="359f5a83">
              Herr talman! Som reservant är man alltid särskilt intresserad
              av majoritetens argument. Jag ska strax komma till dem.
            </seg>
            <seg n="7916cc8a">
              När jag ser herr talmannen kommer jag att tänka på en av hans
              företrädare, närmare bestämt Ingemund Bengtsson. Han var en av
              riksdagens genom tiderna bästa historieberättare, i klass med
              Karl Erik Eriksson i Arvika. Finessen var att de alltid höll sig
              till sanningen.
            </seg>
            <seg n="bf5cd28e">
              Vid något tillfälle efter valet 1976 befann han sig på en socialdemokratisk
              resa i Värmland i den fina orten Hällefors. Då började Ingemund
              Bengtsson berätta om hur det verkligen hade varit på den tiden
              han var arbetsmarknadsminister.
            </seg>
            <seg n="5ad2f546">
              Vid ett tillfälle hade dörren till konseljen öppnats. Jag vet
              inte om det var under Gustaf VI Adolf eller Carl XVI Gustaf. In
              hade stormat statsrådet Carl Lidbom. Då hade Rune Johansson i
              Ljungby sagt: Tag betäckning, för nu kommer Calle med ett nytt
              lagförslag!
            </seg>
            <seg n="232d8695">
              Herr talman! Detta betänkande är en direkt följd av det. Det
              finns ingen ordentlig beredning gjord. Det är det viktigaste.
              Vi har här under flera år fått höra två linjer från den politiska
              oppositionen. Den ena är att förslagen är illa underbyggda och
              kommer för fort. Den andra är att det går för långsamt, men fortfarande
              är det illa underbyggt.
            </seg>
            <seg n="fd06f725">
              De två linjerna går inte ihop. När det gäller lagstiftning måste
              man vara precis. Det är man inte i det förslag som Socialdemokraterna
              lägger fram här.
            </seg>
            <seg n="7ca3acf7">
              Det gjorde de av den anledningen att de inte kunde prestera en
              exakt lagstiftning. De begär bara att vi andra ska införa det
              som de inte själva kan göra. Det är i samma anda som en del annan
              lagstiftning som ni kanske med rätta har klagat på och sagt inte
              är precis och inte är tillräckligt förberedd.
            </seg>
            <seg n="b0179162">
              Det vill ni att regeringen ska införa. Det tycker jag inte att
              man ska bifalla. Däremot är syftet detsamma, precis som Maria
              Abrahamsson sade här. Vi vill ha en bra lagstiftning på området.
              De två linjerna går inte ihop, vilket man ser när man läser i
              majoritetstexten.
            </seg>
            <seg n="41f6e1f1">
              Det ska bli intressant att se och höra byggnadsombudsmannen Anders
              Karlsson utveckla detta senare. Det står i texten: Detta bör inte
              vara något svårt problem att lösa. Men det är inte så lätt.
            </seg>
            <seg n="972e17ff">
              Här på morgonen råkade jag åka förbi en byggarbetsplats. Den
              heter Norra länken. Det är en ganska stor arbetsplats. Jag lade
              märke till följande företag som hade skyltar uppsatta. Frågan
              är: Vad är en byggarbetsplats för någonting, och vem är byggarbetsgivare?
            </seg>
            <seg n="2fb45f3f">
              Där fanns Ramirent, någonting som heter Potain, Veidekke, Peab,
              som tydligen var huvudentreprenör, och NCC. Det fanns också ett
              företag som hade sloganen Vi lyfter och bär, något som heter LBC
              och Docupartner. Överallt fanns det något som hette Svensk Bevakningstjänst.
              Det hade jättemånga skyltar där. Det fanns ett it-företag som
              hette Pramit, en entreprenör som hette Züblin PIR och Cramo. Inne
              på området fanns det också något väldigt intressant som hette
              Widrikssons Åkeri.
            </seg>
            <seg n="76a02b1a">
              Frågan så småningom till Anders Karlsson är: Vem är arbetsgivare
              på den här arbetsplatsen, och vad är arbetsplatsen? Det är väldigt
              viktigt att veta vem som bär ansvaret för vad om man ska ha en
              precis lagstiftning. Jag vill särskilt veta detta om Widrikssons
              Åkeri, som hade körningar. Hör vederbörandes anställda till arbetsplatsen
              eller inte? Vad exakt är arbetsplatsen i detta utdragna bygge
              som omfattar flera kilometer?
            </seg>
            <seg n="06c8c2d4">
              Det är sakliga problem som finns med det krav som Socialdemokraterna
              ställer. Det som skiljer sig från det vi diskuterar, nämligen
              tvätteribranschen, frisörer och så vidare, är kvittosystemet.
              Allting annat är förenat med kvitto. Men Widrikssons Åkeri har
              inga kvitton när det kör in detta. Det har säkert körjournal och
              allt möjligt. Men alla de andra företagen får inte kvitton som
              vi har ställt krav på i alla andra lägen.
            </seg>
            <seg n="6dbe9661">
              Det är den väsentliga skillnaden. Det måste redas ut innan man
              kan göra någonting åt detta. Det är väldigt klokt av regeringen
              att man inte skyndar fram med den oprecisa lagstiftning som Socialdemokraterna
              själva har valt att skjuta upp i tiden.
            </seg>
            <seg n="0a406f6c">
              Allra sist vill jag säga några ord om majoriteten. Det finns
              två motioner som ni vill ha bifallna, den socialdemokratiska och
              den vänsterpartistiska. Jag förstår att Miljöpartiet ofta följer
              de andra partierna. Men det är ändå väldigt intressant politiskt
              att notera att Sverigedemokraterna i den här frågan tidigare inte
              har haft någon enda åsikt. De har ingen motion, och de har såvitt
              jag hört aldrig yttrat sig i den här frågan. De väljer nu att
              gå på Socialdemokraternas linje. Jag gratulerar till det sällskapet.
            </seg>
            <seg n="fe5a9068">
              Herr talman! Det ska bli intressant att höra vad Anders Karlsson
              har att säga om Widrikssons Åkeri AB.
            </seg>
          </u>
          <note n="0e014d90">
            Herr talman! Under beredningen begärde jag i anledning av Socialdemokraternas
            motion att de skulle precisera exakt vad det var de ville. Precis
            som Maria Abrahamsson har berättat här tidigare retirerade Socialdemokraterna
            med ryggen före och ändrade datum och så vidare för när det skulle
            träda i kraft.
          </note>
          <note type="speaker" n="c3126612">
            Anf. 6 KARIN NILSSON (C):
          </note>
          <u who="unknown" xml:id="i-018be073a6082edb-0" n="da65f9e7">
            <seg n="c85359f6">
              Herr talman! Tack, Maria och Gunnar, för väldigt bra inlägg!
              Jag ska se om jag kan hitta fler infallsvinklar. Jag tror att
              jag kan det.
            </seg>
            <seg n="1db0b9d1">
              När vi tittar på personalliggarna i tvätteribranschen ser jag
              inga som helst problem. Det är okej och ett bifall. När det gäller
              punkt 2 är det en helt annan problematik. Trots att vi har ett
              betänkande som heter Personalliggare för tvätteribranschen gömmer
              sig frågor där. Det är lurigt när vi får in motioner om helt andra
              saker som ska hastas fram.
            </seg>
            <seg n="bfde8ed8">
              Här finns motioner som gäller byggbranschen. Det är en bransch
              som dras med problematik där det finns svartarbete och illojal
              konkurrens. Byggbranschens arbetsgivare och fackförbund är överens
              om att det krävs åtgärder. Så långt är vi överens. Men det är
              väl drastiskt att föregripa det arbete som sker.
            </seg>
            <seg n="df33b382">
              Vad har vi att ta ställning till i dag? Jo, vi har önskemål och
              visioner. Men har inget innehåll att ta ställning till. Den dag
              vi tar ställning är det oerhört viktigt att vi tar frågorna riktigt
              på allvar.
            </seg>
            <seg n="f3bf16eb">
              Så sent som i förra veckan fick vi ett underlag för ett utredningsuppdrag,
              Minskat svartarbete inom byggbranschen. Det hamnade på vårt bord
              daterat den 16 januari. Det hamnade i min dator för två dagar
              sedan. Så stor framförhållning har vi när det gäller hur det arbetet
              ska gå till. Jag är tacksam för att materialet kommer som det
              gör. Det är också viktigt att vi fördjupar oss i vad som står
              där.
            </seg>
            <seg n="ea27ed40">
              Man har i utredningsuppdraget plockat fram så mycket som sex
              olika punkter som man anser vara viktiga att gå igenom och utveckla
              vidare. Man måste överväga vilka avgränsningar som behövs för
              att regleringen ska kunna vara rättssäker och genomförbar i praktiken.
            </seg>
            <seg n="ca17181b">
              Gunnar Andrén gav ett alldeles ypperligt exempel på det. Hur
              gör man avvägningar då fler företag går in i samma projekt? Vem
              tar ansvar? Hur lägger man upp det så att det fungerar? Det är
              inte lika enkelt som i tvätteribranschen, frisörbranschen, restaurangbranschen
              eller andra ställen där det finns kassaregister och annat som
              kan hålla ordning på det hela.
            </seg>
            <seg n="b680d5b6">
              Man behöver givetvis också beakta den administrativa bördan.
              Det uppstår en hel del arbete för att få uppgifterna insamlade
              och vidarebefordrade, och det ska inte på något vis få belasta
              mer än vad det gör nytta. Det gäller att ha proportioner i hanteringen.
            </seg>
            <seg n="ce849396">
              Man behöver utreda ansvaret och var det ska ligga. Kan det övertas
              av någon annan arbetsgivare som också har arbetskraft på arbetsplatsen?
              Hur ska kontrollsystemet vara uppbyggt?
            </seg>
            <seg n="d2d52745">
              Det är tänkt att förslaget till utredning ska redovisas den 31
              januari 2014. Alltså spricker den arbetsplan som finns i Socialdemokraternas
              förslag till dagens beslut när det gäller formuleringar i utskottsbetänkandet.
            </seg>
            <seg n="bf573bc0">
              Nästa problem, som man också stoppar in i motionerna, som ligger
              till grund för utskottets beslut och som jag ställer mig tveksam
              till, är förslaget om månadsuppgifter. Vi fick så sent som vid
              senaste sammanträdet uppgifter om att den 25 mars kommer en proposition
              om just månadsuppgifter att avlämnas till riksdagen. Om vi ska
              fatta beslut om en sådan fråga tycker jag att det är rimligt att
              vi får en proposition som innehåller detaljerna. Det heter ibland
              att djävulen bor i detaljerna, och så är det säkert i dessa fall.
            </seg>
            <seg n="e254223a">
              Om vi tittar på det underlag som har kommit från utredaren när
              det gäller månadsuppgifter ser vi att det finns många invändningar
              från företagsorganisationerna. Såväl Företagarna som Svenskt Näringsliv,
              LRF med flera är skeptiska till den belastning i form av administrativ
              arbetsbörda som detta skulle innebära och den mängd kontrolluppgifter
              som måste in varje månad. Det innebär en dubblering av det som
              lämnas in i dag. Självfallet ser jag faran med administrativt
              merarbete.
            </seg>
            <seg n="b5c07b23">
              Jag sitter som ersättare i näringsutskottet. För ett år sedan
              var jag involverad i den debatt som handlar om regelförenklingsarbetet.
              Nu sitter näringsutskottet och behandlar både motioner från den
              allmänna motionstiden och sådana som gäller Riksrevisionens rapport
              som handlar om regelförenkling för företag. Det är en rätt så
              diger bibba med motioner, det också. I motionskompendiet finns
              en partimotion från Miljöpartiet där man uttrycker behov av regelförenkling
              och att det ska vara enklare och lättare att driva företag. Det
              är precis de ambitioner som alliansregeringen har. Det är klart
              att det är lätt att angripa alliansregeringen för att vi inte
              har uppnått den mängd regelförenklingar som vi har haft som syfte
              att uppnå när vi har satt ett mål på 25 men har uppnått 7. Men
              jag tror att det vore på sin plats att leta efter en bruttolista
              på vad som är uppnått och en lista på vad vi faktiskt har infört
              när man har plockat tillbaka de miljoner som vi skulle spara i
              administrativt arbete. Det har kommit lagstiftning om kassaregister,
              och det har kommit tillkännagivande från oppositionen också när
              det gäller slutna kassasystem. Nu plockar man fort som sjutton
              in någonting som inte är färdigutrett och vill få det på plats
              utan att veta vad det kostar i tid och arbete och hur det över
              huvud taget drabbar de allra minsta företagen. Utredningsförslaget
              gör få undantag när det gäller hur de minsta företagen ska klara
              sig undan den ökade administration som detta skulle innebära.
              Det gäller att ha en proportionalitet när det handlar om nyttan
              och arbetsbelastningen.
            </seg>
            <seg n="a584d496">
              Just i byggbranschen kan vi självfallet se att man vill skydda
              seriösa företag. Men när det gäller dessa branscher tycker jag
              också att det är viktigt att se om man kan skydda seriösa branscher
              från alltför mycket extraarbete eller merarbete. Man ska titta
              på det utredningsförslag som är på gång när man får det presenterat
              på sitt bord och därefter ta ställning till hur vi ska gå vidare.
            </seg>
          </u>
          <note type="speaker" n="b633c310">
            Anf. 7 LARS GUSTAFSSON (KD):
          </note>
          <u who="lars_gustafsson_b4f09a" xml:id="i-b92ec9c3386af884-0" n="29de0cc1">
            <seg n="14f70243">
              Herr talman! Gunnar Andrén brukar underhålla oss med historier
              från det förflutna. Jag tänkte gå lite längre tillbaka än Gunnar
              Andrén till den hellenistiska tiden då man talade om pyrrhusseger.
              Enligt den grekiska mytologin fanns det en man som hette Pyrrhus
              och som gav sig in i ett krig. Han vann kriget men omkom själv,
              höll jag på att säga. Han förlorade egentligen hela kriget, men
              han lyckades vinna detta slag. Ibland blir det så när man ska
              ge sig in på komplicerade områden som kräver viss tålmodighet
              och där många parter som ska kunna känna till det hela är inblandade.
            </seg>
            <seg n="786b03ed">
              Jag vill hänvisa till ett amerikanskt företag som ligger i New
              Jersey. Det heter Kanter Auto Products, och det tillverkat delar
              till veteranbilar. De har en bra slogan: Do it right, do it once!
              Det innebär att man ska göra rätt från början och göra det en
              gång så att man inte gör det en massa gånger. Detta gäller också
              i frågan om byggbranschen.
            </seg>
            <seg n="871b43ae">
              Herr talman! Jag har ett antal släktingar, inte minst på min
              frus sida, som jobbar i byggbranschen. De deltar i vissa stora
              projekt. Jag har frågat dem hur detta skulle vara, vilka kontakter
              de har med de andra företagen på dessa byggplatser, hur de samverkar
              och så vidare. Svaret var att de är helt separata. De har ingen
              koppling med varandra. De har inte samma arbetstider och inte
              samma perioder. Ibland växlar de mellan byggen och så vidare.
              Det finns ingen koppling mellan huvudentreprenören och dem som
              jobbar på platsen. Hur ska man då kunna hålla kontroll på dem
              som går ut och in på byggplatsen vid olika tider på dygnet eftersom
              de måste samverka för att få projektet att gå framåt och inte
              bli stillastående? De ser detta som väldigt svårt.
            </seg>
            <seg n="2033a12f">
              Med denna insikt om att de moderna byggprojekten har en huvudentreprenör
              och många underentreprenörer är det ett grannlaga arbete att få
              fram en personalliggare på området. Som jag läste i Dagens Industri
              i dag borde det vara viktigare att det går riktigt framåt än att
              det går fort framåt. Så uttrycker man det från byggbranschen.
              Jag tror även att arbetstagarna skulle vinna på detta.
            </seg>
            <seg n="a31936f9">
              Om oppositionens förslag, som nu är majoritetsförslag, skulle
              vinna gehör är risken att man skulle få ett snabbt framtaget förslag
              som skulle få motsatt verkan mot intentionen och komplicera ett
              område. Man riskerar lätt att olika företag i olika situationer
              hamnar i juridiska processer, skattemässigt trubbel och frågeställningar
              om vad som gäller. Jag tror också att de berörda parter på arbetsmarknaden
              som har invändningar mot de befintliga förslagen vill att det
              ska bli rätt från början. Det finns inga delade meningar vare
              sig politiskt eller inom branscherna om att man vill ha ordning
              och reda i en bransch som emellanåt präglas av oegentligheter.
              Ingen vill ha dessa oegentligheter, och de drabbar också helt
              fel personer. De drabbar dem som har beställt arbetena och dem
              som jobbar där. Vi vill ha väck oegentligheterna inom branscherna,
              inte minst inom byggbranschen.
            </seg>
            <seg n="0da467b5">
              Herr talman! Jag är övertygad om att om viljan hade funnits hade
              utskottet kunnat enas om en text som poängterar vikten av att
              få fram ett förslag som är hållbart och som parterna inom byggbranschen
              kan instämma i. Det skulle ha gått att få sådana skrivningar eftersom
              en utredare redan är tillsatt och arbete redan är på gång. Jag
              tycker att datumexercis är mer semantiskt.
            </seg>
            <seg n="9be73e08">
              Återigen: Jag tror att det blir en pyrrhusseger om man skulle
              genomföra majoritetsförslaget. Jag hoppas att vi får ett förslag
              som verkligen håller över tid, och jag är övertygad om att regeringen
              har insikt och kommer tillbaka till riksdagen med ett hållbart
              förslag som alla kan acceptera.
            </seg>
          </u>
          <note type="speaker" n="f319c37e">
            Anf. 8 ANDERS KARLSSON (S):
          </note>
          <u who="anders_karlsson_72cbcc" xml:id="i-bda5ee935de92d2a-0" n="ef7f1482">
            <seg n="518de38f">
              Herr talman! Jag vill börja med att yrka bifall till förslaget
              i skatteutskottets betänkande SkU14. Jag ser att Gunnar Andrén
              redan nu tar ett djupt andetag. Betänkandet Personalliggare i
              tvätteribranschen representerar i detta fall inte regeringspartiernas
              förslag utan oppositionens.
            </seg>
            <seg n="0a96e2a9">
              Det finns en enig riksdag bakom förslaget att införa närvaroliggare
              och oannonserade kontrollbesök inom tvätteribranschen. Det finns
              också en majoritet för att införa personalliggare och oannonserade
              kontrollbesök i byggbranschen samt individuell månadsredovisning
              av anställdas skatter och arbetsgivaravgifter. Detta är glädjande
              även om resan hit varit lång och motig.
            </seg>
            <seg n="cd9e1078">
              Redan i oktober 2007 lämnade den dåvarande socialdemokratiska
              gruppen i skatteutskottet in en kommittémotion i nämnda ärende.
              För fyra och ett halvt år sedan väckte alltså vi socialdemokrater
              kravet på närvaroliggare i de två branscher vi diskuterar. Varje
              riksdagsår har vi återkommit till detta krav i liknande motioner
              som handlat om bekämpning av skattefusk och ekonomisk brottslighet.
              I några fall har det skett tillsammans med Miljöpartiet och Vänsterpartiet.
            </seg>
            <seg n="d176df9b">
              Herr talman! Varje gång har skatteutskottets borgerliga ledamöter
              svarat: Vi är överens. Regeringen är på gång. Ärendet är under
              beredning.
            </seg>
            <seg n="65df42f3">
              Så var det 2008, 2009, 2010, 2011 och 2012, och nu får vi höra
              det för sjätte gången: Vi är överens. Regeringen är på gång. Det
              behöver bara beredas lite till, lite till och lite till.
            </seg>
            <seg n="b5be3395">
              I denna fråga och andra som rör skattefusk kan jag konstatera
              att den Fälldinska långbänken hämtats ned från Statsrådsberedningens
              vind, dammats av och placerats på Anders Borgs arbetsrum. När
              det däremot har gällt skattesänkningar eller att på olika sätt
              jaga sjuka och arbetslösa har man i stället kört snabbtåg.
            </seg>
            <seg n="778cb5c5">
              I det senaste fallet med läx-RUT ansåg regeringen och de borgerliga
              riksdagsledamöterna att det knappt behövdes remisstider eller
              beredning över huvud taget. Här fanns ingen tvekan och ingen vilja
              att lyssna på frågor och kritik. Inte ens Jan Björklund och Utbildningsdepartementet
              fick ett ord med i laget, för att inte tala om Skolverket, skolledarna
              och lärarna. Kör bara igenom det, var Anders Borgs och Annie Lööfs
              tydliga budskap. Och svaret från de borgerliga ledamöterna i skatteutskottet
              och riksdagen lät inte vänta på sig: Herr minister! Vi ska genast
              genomföra förslaget.
            </seg>
            <seg n="bcaa11e0">
              Herr talman! Vi socialdemokrater har, tillsammans med MP och
              V, sett till att personalliggare i restaurang- och frisörbranschen
              genomfördes. Detta ingick i en omfattande satsning mot skattefusket
              som den dåvarande socialdemokratiska regeringen gjorde tillsammans
              med Miljöpartiet och Vänsterpartiet.
            </seg>
            <seg n="149dea2b">
              Man kan givetvis kritisera oss socialdemokrater för att vi inte
              redan före 2006 kom fram med även de här förslagen. Men vem kunde
              förutse denna långbänk när regeringen drivit genom fyra jobbskatteavdrag,
              borttagen förmögenhetsskatt, ändrad fastighetsskatt, införande,
              om än i omgångar, av det som vi i dag kallar HUS-avdrag samt nyligen
              en rejäl bolagsskattedumpning? Samma regering har tyckt att närvaroliggare
              inom byggbranschen är så komplicerat att Finansdepartementet med
              över 1 000 anställda inte mäktat med att lösa frågan.
            </seg>
            <seg n="2260cf51">
              Den 30 september 2009 kom regeringens egen utredare dock med
              ett förslag. Ni hörde rätt. Den 30 september 2009, för tre och
              ett halvt år sedan, kom ett förslag om personalliggare i tvätteri-
              och byggbranscherna. Under tre och ett halvt år har finansminister
              Anders Borg tillsammans med sina 1 000 tjänstemän brottats med
              frågan om personalliggare i byggbranschen utan att kunna lösa
              den. Arbetet har pågått så intensivt att man inte har haft tid
              att lyssna på Byggbranschen i samverkan, Sveriges Byggindustrier
              och Byggnadsarbetareförbundet, som erbjudit sig att hjälpa till.
            </seg>
            <seg n="f71b062e">
              Jag är häpen över detta arbetssätt, men de borgerliga partiernas
              företrädare har nyss förklarat varför Anders Borg, som med så
              stor tvärsäkerhet uttalar sig om andra länders ekonomier, eurokrisen
              och nationalekonomiska teorier, är så handfallen i en fråga om
              ett så förhållandevis enkelt förslag som ökad skattekontroll.
              Och om han nu har problem, varför inte ta hjälp av dem som erbjudit
              sig att hjälpa till, det vill säga byggindustrier i samverkan?
            </seg>
            <seg n="f53b24f1">
              Jag tror inte att Anders Borgs problem är att ingen av de över
              1 000 anställda på Finansdepartementet har kunskap eller kraft
              att genomföra det byggbranschen kräver utan att det beror på helt
              andra saker.
            </seg>
            <seg n="b3fa6b0d">
              Jag tror för det första att Näringsdepartementet, oavsett om
              det har letts av Maud Olofsson eller hennes efterträdare, hela
              tiden har varit emot. De har inte förstått att illojal konkurrens
              med hjälp av svartjobb är ett stort problem för byggbranschen.
              De har inte förstått att marknad och seriöst företagande måste
              ha stöd för att bekämpa oseriös verksamhet.
            </seg>
            <seg n="9d10adcb">
              För det andra tror jag att skattesänkningar är viktigare än skattekontroll
              för varje borgerligt statsråd och riksdagsledamot. Att sänka skatter
              är ett ideologiskt självändamål. Skattekontroll är bra men en
              underordnad andrahandsfråga.
            </seg>
            <seg n="57f2f87c">
              För det tredje tycks inte viljan, glädjen och intresset att göra
              saker finnas längre hos regeringen och många av de borgerliga
              politikerna. Man har regerat sig trötta och vill mest administrera.
              Det är tydligen lite motigt just nu. Att då lägga fram förslag
              som de egna leden kanske inte gillar är besvärligt. Då är det
              lättast att säga till oss i oppositionen: Vi är överens. Vi är
              på gång, men låt oss bereda lite till, lite till och lite till.
            </seg>
            <seg n="cdb04866">
              Faktum är att regeringen inte vårdar närings- och arbetsmarknadspolitiken
              trots påståenden om motsatsen och vilda slängar mot oss socialdemokrater
              i skattefrågor.
            </seg>
            <seg n="f9be9de0">
              5 000 jobb har försvunnit från sjöfarten, och ändå rullas frågan
              om tonnageskatt oavbrutet framåt i tiden och tycks heller aldrig
              komma till beslut. Åkerinäringen plågas av illojal konkurrens.
              Exemplen där företag och jobb försvinner är otaliga, men inte
              heller här kommer några förslag.
            </seg>
            <seg n="8664e410">
              Som Gunnar Andrén så noga påtalade vid flera tillfällen i sitt
              anförande är jag faktiskt byggnadsarbetare. Det är min profession.
              Jag har ett förflutet i byggbranschen, och jag har ett förflutet
              som byggnadsombudsman. Jag ser tydliga problem som finns i byggbranschen,
              inte minst i mitt eget hemlän Skåne, som ligger bra till för byggföretag
              och byggjobbare från kontinenten. Det är företag och anställda
              vars verksamhet och anställningsvillkor det kan vara svårt att
              få information om.
            </seg>
            <seg n="f927477c">
              Herr talman! Jag har nu redogjort för skillnaden mellan oppositionen
              och regeringen, mellan handlingskraft och passivitet och mellan
              samhällsförändrande och samhällsbevarande ambitioner. Jag har
              redogjort för de motsättningar inom regeringen och regeringens
              ideologiska inriktning som troligen förklarar varför inte regeringen
              kommit med något förslag för byggbranschen 2010, 2011 och 2012
              trots den utredning som Maria Abrahamsson har visat oss här.
            </seg>
            <seg n="0f974518">
              Regeringen har nu i elfte timmen kastat fram en ny utredning
              som givetvis inte ska vara klar under detta år. Vi utreder längre.
              Först valåret 2014 får vi se om det blir något av det och om det
              tillåts av Näringsdepartementet och Annie Lööf och inte säljs
              bort i någon intern förhandling mellan regeringspartierna.
            </seg>
            <seg n="afc1cd1b">
              Herr talman! Jag konstaterar att det finns en majoritet för skatteutskottets
              förslag om personalliggare och månadsuppgifter om anställdas löner
              och skatter i såväl tvätteri- som byggbranschen.
            </seg>
            <seg n="b159d798">
              Efter beslutet i utskottet vill jag bara instämma i Byggbranschen
              i samverkans pressmeddelande. De säger: Det är glädjande att vi
              nu får stöd för vårt arbete för en ren byggbransch.
            </seg>
          </u>
          <note type="speaker" n="874f7746">
            Anf. 9 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-e8bca420f09af490-0" n="2d880240">
            <seg n="4297074d">
              Herr talman! Tack, Anders Karlsson, för detta glödande ideologiska
              linjetal om det mesta och med kraftig bredsida, som sig bör, mot
              regeringen. Det är alltid uppfriskande med konflikter, tycker
              jag. Det var bland annat för att få ta de här striderna som jag
              sökte mig till och fick komma till skatteutskottet.
            </seg>
            <seg n="c99bbb91">
              Jag kan börja med att konstatera att det Anders Karlsson inte
              nämnde är att marknaden minskar för den svarta ekonomin och de
              svarta jobben som utförs vid sidan om det legala systemet. Den
              krymper. I min bransch, inom journalistkåren, var det tidigare
              inte helt ovanligt att man på middagar snackade om de bästa städerskorna
              och vad de kostade svart. Det är många år sedan sådant framfördes
              vid middagsborden. I dag är det knäpptyst. I dag är det en skam
              att säga att man köper svart städhjälp. Detta beror på reformer
              som regeringen har gjort. Skatteverket har intygat att den krympande
              svarta marknaden hänger ihop med de reformer som regeringen har
              gjort. Det tycker jag att vi ska vara tacksamma för. Inte minst
              socialdemokrater och vänsterpartister som nu äntligen får rätt
              på de här punkterna borde vara det. Det genomförs reformer som
              ni borde uppskatta.
            </seg>
            <seg n="d89db3be">
              Sedan kan jag tycka att det är lite tragiskt att ni tar så lätt
              på era väljargrupper som bland annat finns på byggarbetsplatser
              som i allra högsta grad är betjänta av lagstiftning som är rättssäker
              och fungerar. De här byggarbetsplatserna leds ju av företag som
              också ska klara sig ekonomiskt. På en svart marknad blir det väldigt
              svårt. Det är därför vi vill ha fasta och robusta kontrollsystem.
            </seg>
          </u>
          <note type="speaker" n="74989e06">
            Anf. 10 ANDERS KARLSSON (S) replik:
          </note>
          <u who="anders_karlsson_72cbcc" xml:id="i-bda5ee935de92d2a-1" n="ef7f1482">
            <seg n="93021807">
              Herr talman! Tack, Maria Abrahamsson! Det är trevligt att Maria
              Abrahamsson har sökt sig till riksdagen för att ta de ideologiska
              debatterna. Det ser vi fram emot. Jag tror att vi står ganska
              långt från varandra när det gäller solidaritet och jämställdhet.
            </seg>
            <seg n="56a922a9">
              De svarta jobben minskar. Ja, men det finns tyvärr i dag 133
              miljarder som undanhålls i skatt. 133 miljarder! För dem skulle
              vi kunna göra väldigt mycket. Det är fem gånger vad barnbidragen
              kostar. Det är tre gånger vad försvaret kostar. Det är enormt
              mycket pengar som undanhålls.
            </seg>
            <seg n="47c468df">
              Maria Abrahamsson säger att hon tidigare har suttit på middagar
              och pratat med sina vänner som har skrutit om hur mycket svart
              arbetskraft de har haft och så vidare. Sådana middagar har jag
              aldrig varit på. Det kan kanske bero på att vi umgicks i olika
              kretsar. Jag har faktiskt aldrig stött på detta. Man kanske gör
              det under kristallkronorna, men man gör det inte i de vanliga
              arbetarhemmen. Det här är fullständigt främmande för mig. Och
              skulle man ha suttit och skrutit om något sådant skulle väl jag
              som politiker, oberoende av om jag hade den ideologiska inställning
              som Maria Abrahamsson har eller den jag eller någon annan har,
              starkt fördöma det och inte sitta och hålla med. Jag uppfattade
              det som att det var så Maria Abrahamsson gjorde och att hon känner
              sig lättad att hon nu slipper att höra det. Det är möjligt för
              dem som använder RUT-avdraget och för dem som använder de avdrag
              som den borgerliga regeringen har genomfört. Det är förmodligen
              de som finns under kristallkronorna. Det är inte de som jag och
              mina byggnadsarbetarvänner umgås med eller de som jag träffar
              på byggarbetsplatserna eller de som ni träffar på byggarbetsplatserna.
              Säkert är det så.
            </seg>
          </u>
          <note type="speaker" n="dd334583">
            Anf. 11 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-e8bca420f09af490-1" n="2d880240">
            <seg n="eabc46f4">
              Herr talman! Anders Karlsson och hans byggnadsarbetare liksom
              byggarbetsplatserna har stora problem med svartjobb. Det är därför
              som vi behöver ha de här kontrollsystemen som ni nu vill jäkta
              fram. Jag håller med om att man kan ha synpunkter på takten och
              på hur lång tid det har tagit. Men när vi nu har ett förslag aviserat
              från regeringen som täcker upp alla de brister som den här departementspromemorian
              som jag nu håller fram inte gör, ska vi då inte vara tacksamma
              och ta emot att vi kan få sjysta regler som funkar på byggarbetsplatserna?
              Det är helt uppenbart att alla borde göra det. Det är det enda
              rimliga. Men vill man inte säga att regeringen gör någonting bra
              säger man inte det. Jag tycker att det är ett tråkigt sätt att
              argumentera.
            </seg>
            <seg n="af17c4f7">
              När det gäller att den svarta marknaden krymper tycker jag, herr
              talman, att Socialdemokraterna i stället borde fråga sig: Hur
              kom det sig att det var så attraktivt att köpa svarta tjänster
              under den tid som Socialdemokraterna regerade? Vad berodde det
              på att människor hellre köpte svarta tjänster än vita? Det är
              den mentaliteten som måste brytas för att vi ska krympa de här
              133 miljarderna i undanhållna skattepengar som du talar om.
            </seg>
          </u>
          <note type="speaker" n="027d780c">
            Anf. 12 ANDERS KARLSSON (S) replik:
          </note>
          <u who="anders_karlsson_72cbcc" xml:id="i-814fc5620fa9fabd-0" n="ef7f1482" next="i-a09270b21eaf1d2c-0">
            <seg n="dc50261a">
              Herr talman! Det var glädjande att höra Maria Abrahamsson säga
              att vi ska försöka krympa de 133 miljarderna. Jag tror att det
              är första gången som hon har sagt det i den här kammaren. Det
              är glädjande, Maria Abrahamsson, att vi ska krympa de 133 miljarderna
              som försvinner och som skulle kunna användas till vår gemensamma
              välfärd.
            </seg>
            <seg n="9289f051">
              Vad gäller betänkandet ska jag läsa högt vad som står i det:
              När det gäller byggbranschen föreslår utskottet ett tillkännagivande
              om att regeringen ska återkomma till riksdagen med ett förslag
              om personalliggare för byggbranschen i så god tid att det kan
              träda i kraft 2013 och ett förslag om månadsuppgift om anställdas
              löner och skatter med ikraftträdande den 1 januari 2014.
            </seg>
            <seg n="89547ecf">
              Vi har gett regeringen uppdraget att fixa det här som de har
              gett sig själva två dagar innan vi skulle ha debatten här. Det
              här är inget konstigt. Regeringen regerar, och Anders Borg har
              tusen anställda till sitt förfogande. Det var någon i debatten
              tidigare jag tror att det var Gunnar Andrén som sade: Ja, men
              ni socialdemokrater kommer väl att komma med lagförslag. Jag tror
              att vi har 90 anställda i vårt socialdemokratiska kansli som skulle
              kunna göra det. Visserligen är vi effektiva inom socialdemokratin,
              men vi är inte riktigt så effektiva. Jag tror att tusen personer
              på Finansdepartementet fixar det här bättre än vad vi gör.
            </seg>
            <seg n="cddef6e4">
              Vi ser alltså fram emot, Maria Abrahamsson, att förslaget kommer
              tillbaka till riksdagen för beslut. Då kan vi ta debatten igen.
            </seg>
          </u>
          <note n="463e33bc">
            Anf. 13 GUNNAR ANDRÉN (FP) replik:
          </note>
          <u who="anders_karlsson_72cbcc" xml:id="i-a09270b21eaf1d2c-0" n="ef7f1482" prev="i-814fc5620fa9fabd-0">
            <seg n="a2b80056">
              Herr talman! Jag vill börja med att understryka vikten av att
              vi är eniga i huvudfrågan, nämligen att man ska komma åt oorganiserad
              arbetskraft och ekonomisk brottslighet. På den punkten finns det
              en stor enighet i denna riksdag också mellan majoriteten i detta
              betänkande och minoriteten. Vi får senare diskutera om man så
              småningom ska höja fribeloppet, vilket ni vill men jag är tveksam
              till när det gäller uppgiftsskyldighet. Ni har ju ett annat förslag
              där. Det gynnar inte, som jag ser det, rättssäkerheten.
            </seg>
            <seg n="8ef14347">
              Jag skulle vilja fråga företrädaren för majoriteten, Anders Karlsson,
              om denna mening som finns mitt på s. 9 i betänkandet: Detta bör
              inte vara något svårt problem att lösa.
            </seg>
            <seg n="3099c29d">
              Det är en central fråga i det här sammanhanget.
            </seg>
            <seg n="e34b600c">
              Men varför har ni då inget förslag på den här punkten? Jag förstår
              att man kan skylla på regeringen. De har ett stort antal, om det
              nu är tusen, medarbetare i Finansdepartementet. Det är tänkbart
              att det är det. Men verkligheten kommer ni inte förbi. Det är
              besvärligt att avgöra exakt vad som är en arbetsplats, vilket
              ju framgår av den departementspromemoria från 2009 som Anders
              Karlsson refererar till. Även Svenska Byggnadsarbetareförbundet
              är tveksamt. Vi är eniga om vad vi borde göra, men hur ska man
              göra detta?
            </seg>
            <seg n="8c2ec2a4">
              Det är min fortsatta fråga till Anders Karlsson när han säger
              att detta inte bör vara något svårt problem att lösa. Det kan
              han tydligen göra, och jag vill veta hur.
            </seg>
          </u>
          <note type="speaker" n="5b0a7855">
            Anf. 14 ANDERS KARLSSON (S) replik:
          </note>
          <u who="anders_karlsson_72cbcc" xml:id="i-814fc5620fa9fabd-1" n="ef7f1482" next="i-a09270b21eaf1d2c-1">
            <seg n="e1a6fb6a">
              Herr talman! Broschyren jag har här är utdelad av Svenska Byggnadsarbetareförbundet
              och Sveriges Byggindustrier. De har vid ett flertal tillfällen
              sagt att de kan vara behjälpliga när det gäller att lösa de tekniska
              problemen i det här, och de skrev ett pressmeddelande om att de
              kände glädje över att vi nu äntligen hade tagit ett beslut i utskottet.
            </seg>
            <seg n="f27f27fc">
              Jag skulle vilja ställa en motfråga till Gunnar Andrén: Vem har
              i dag arbetsmiljöansvaret på de arbetsplatser som Gunnar Andrén
              räknar upp? Jag hoppas att han kan svara mig på det.
            </seg>
            <seg n="8f8c24e2">
              Precis som det har skrivits borde detta inte vara något problem
              att lösa, och vi anser inte heller att det är något problem att
              lösa det. Jag har 1617 års erfarenhet som byggnadsarbetare på
              arbetsplatser. Jag har nästan lika lång erfarenhet som ombudsman.
              Jag kan rätt mycket om den här branschen, och det går att lösa
              om man verkligen vill lösa det. Men det vi säger och det som vi
              i den socialdemokratiska gruppen har sett är att regeringen flyttar
              det, och så återkommer vi, och så utreds det och så vidare.
            </seg>
            <seg n="5ffbd6c4">
              I eftermiddag efter beslutet kommer regeringen att ha fått ett
              klart tillkännagivande om att de ska komma tillbaka med en lösning
              2013. Jag kan lova Gunnar Andrén att mina kamrater i Byggnadsarbetareförbundet
              kan vara behjälpliga med att lösa det problemet, och jag vet också
              att Sveriges Byggindustrier vill vara behjälpliga.
            </seg>
            <seg n="bc1d11d4">
              Jag hoppas att Gunnar Andrén kan svara på min fråga om vem som
              är arbetsmiljöansvarig på en så stor arbetsplats.
            </seg>
          </u>
          <note n="20361dc9">
            Anf. 15 GUNNAR ANDRÉN (FP) replik:
          </note>
          <u who="anders_karlsson_72cbcc" xml:id="i-a09270b21eaf1d2c-1" n="ef7f1482" prev="i-814fc5620fa9fabd-1">
            <seg n="ee7e0442">
              Herr talman! Anders Karlssons erfarenhet betyder inte allt. Dock
              är det så att även om man är behjälplig så är det ingen lagstiftning.
              Det är det som är frågan här. Det vi sysslar med här är ingen
              lekstuga. Vi ska vara precisa, för det är människor som ska tillämpa
              de lagar som finns.
            </seg>
            <seg n="74fd019b">
              Det företag, det åkeri som jag nämnde här tillhör det arbetsplatsen
              eller inte? Det är möjligt att Byggnadsarbetareförbundet och Sveriges
              Byggindustrier kan vara behjälpliga, men det måste formuleras
              i lagtext, och i lagtext måste man veta vem som är ansvarig på
              byggarbetsplatsen. Det är ju det som är själva kärnan i detta,
              att vi är eniga om inriktningen. Det är inget lätt problem att
              lösa.
            </seg>
            <seg n="79a8e61d">
              Som byggnadsarbetarombudsman har Anders Karlsson säkert noterat
              att det finns väldigt många företag på en byggarbetsplats, och
              det är inte alltid lätt att veta vem som är ansvarig för arbetsmiljöskyddet.
              Jag kan inte svara på det. Det är inte lätt att svara exakt på
              vem det är, för det kan vara olika. Till slut blir det alltid
              arbetsgivaren som är ansvarig rent juridiskt, men i praktiken
              blir det väldigt många olika. Vi vet alltså att det är arbetsgivaren,
              men vem är arbetsgivaren? Det är inte helt lätt.
            </seg>
            <seg n="6a8144b4">
              Jag vill fortsätta att ställa frågan om att detta inte skulle
              vara något svårt problem att lösa, för den har jag absolut inte
              fått något svar på. Det kan ni inte fly ifrån, menar jag. Om det
              inte är något problem borde ni kunna lägga fram ett förslag om
              detta.
            </seg>
            <seg n="cfcdd8b1">
              Jag har förstått att regeringen är av en annan åsikt. De har
              tydligen tusen personer till sitt förfogande i Finansdepartementet,
              men de kan inte göra det. Ni kan dock göra det, för det är inget
              svårt problem att lösa. Men var är lösningen?
            </seg>
          </u>
          <note type="speaker" n="42170e70">
            Anf. 16 ANDERS KARLSSON (S) replik:
          </note>
          <u who="anders_karlsson_72cbcc" xml:id="i-bda5ee935de92d2a-2" n="ef7f1482">
            <seg n="f4843410">
              Herr talman! Nu säger Gunnar Andrén något väldigt intressant
              på slutet. Det går inte att lösa, säger han. De tusen personerna
              på Finansdepartementet kan inte lösa det. Men varför ska de då
              utreda?
            </seg>
            <seg n="ea8a2a19">
              Nu står Gunnar Andrén och säger i sista andetaget att det inte
              går att lösa, medan vi säger att det är klart att det går att
              lösa. Det här är inte enkelt, säger han, och så säger han att
              jag som riksdagsledamot ska lösa problemet åt regeringen och dess
              tusen anställda. Det är väl ändå orimligt. Har man regeringsmakten,
              Gunnar Andrén, så har man också ansvar.
            </seg>
            <seg n="4efb974b">
              Jag vill tydligt påtala att det här inte är någon lekstuga. Det
              här är Sveriges högsta beslutande organ. Jag känner stolthet över
              att få lov att representera det, och det hoppas jag att Gunnar
              Andrén också gör. Det är viktigt, och vi ska såklart inte leka,
              men det är också viktigt att de människor som har gett oss förtroendet
              att komma hit också har tillit till oss och till det vi gör och
              verkligen ser att vi gör det.
            </seg>
            <seg n="b8415ae8">
              Jag möter ofta mina gamla kompisar på arbetsplatserna, och de
              är bekymrade över den utveckling av oseriös verksamhet i byggbranschen
              som nu sker allt snabbare. Jag fick inget svar på min fråga. Gunnar
              Andrén har inte svaret. Men jag har det. Det är byggherren som
              har ansvaret, oberoende av hur många som är där. Ni kommer kanske
              ihåg att det var en icke okänd person med en rätt högt uppsatt
              position i Sveriges regering som hade missat att anmäla till Arbetsmiljöverket.
              Han stod frågande eftersom han ju hade en entreprenör som gjorde
              jobbet. Men det är byggherren som är ansvarig.
            </seg>
            <seg n="f55856e5">
              I det fallet kan man säga att det är byggherren som är ansvarig.
              Vi säger inte att det ska vara så med skattekontrollerna, men
              det är klart att man kan göra någon ansvarig för det som händer.
              Självklart kan man det.
            </seg>
            <seg n="35942c20">
              Jag ser inte något problem, och jag kan lova Gunnar Andrén att
              mina kompisar på Byggnadsarbetareförbundet vill vara behjälpliga
              när det gäller att lösa problemet.
            </seg>
          </u>
          <note type="speaker" n="dd8cd831">
            Anf. 17 MATS PERTOFT (MP):
          </note>
          <u who="mats_pertoft_b36794" xml:id="i-41b47a481b4efeaf-0" n="22606550" next="i-f704052c7d67aba2-0"/>
          <note n="18a2b0e6">
            Herr talman! Jag vill börja med att yrka bifall till majoritetens
            förslag om personalliggare och månadsuppgifter i skatteutskottets
            betänkande 14.
          </note>
          <u who="mats_pertoft_b36794" xml:id="i-f704052c7d67aba2-0" n="22606550" prev="i-41b47a481b4efeaf-0">
            <seg n="35436935">
              När jag lyssnar på anförandena noterar jag med viss glädje att
              alla verkar vara överens om att vi måste komma åt skattefusket.
              Det är bra att vi är överens om den frågan. Sedan verkar det vara
              en viss oenighet när det gäller byggbranschen. Ska vi verkligen
              våga ta ställning och pressa regeringen att faktiskt leverera
              ett förslag när det gäller byggbranschen att stävja skattefusket
              genom att ta fram personalliggare?
            </seg>
            <seg n="f8b8d6fa">
              Jag är inte byggarbetare. Jag är lärare i botten. Min erfarenhet
              är ett otal samtal med ungdomar, där jag måste förklara för dem
              att det aldrig lönar sig att arbeta svart. Det är väldigt frestande
              för ungdomar. De får pengarna rakt i handen. De betalar inga skatter.
              De får mycket pengar att festa upp på kvällen. Men det är olagligt.
              De får inga pensionspoäng, betalar inga skatter och har ingen
              säkerhet. Det är väldigt snabbt förlorat.
            </seg>
            <seg n="dcaa418b">
              Jag tror att det är viktigt att man här tar denna fråga på allvar.
              Alliansregeringen har ända sedan den tillträdde gjort kampen mot
              skattefusk till en huvuduppgift. Så har i alla fall jag förstått
              det och även, tror jag, de flesta väljarna.
            </seg>
            <seg n="ab9de4b9">
              Då är det desto konstigare att man inte lyckas leverera ett förslag
              om att stävja skattefusket inom byggbranschen. När vi för några
              år sedan pratade med svenska folket på gatan om var de trodde
              att skattefusket fanns så var frisörbranschen och byggen en självklarhet.
              Självklart finns det skattefusk där. Självklart finns det svart
              arbetskraft.
            </seg>
            <seg n="dc6ccb3e">
              Det vet alla om. Ändå har den här regeringen, som nu faktiskt
              har suttit vid makten i dryga sex år, inte levererat någonting.
            </seg>
            <seg n="ec6ace2e">
              Föregående talare har gått igenom olika förslag och redovisat
              att regeringen är ganska handlingsförlamad. Jag kan inte recensera
              varför den är handlingsförlamad. Jag kan bara konstatera att den
              är det. Därför är det så viktigt att riksdagen tar ett beslut
              som pressar regeringen i den här frågan.
            </seg>
            <seg n="5907a4dd">
              Sedan är det bara glädjande att man som av en händelse verkar
              ha fattat ett beslut för några dagar sedan om att tillsätta en
              utredning. Det är jättebra att man tillsätter en utredning. Jag
              välkomnar det. Den här regeringen är ju känd för att tillsätta
              snabbutredningar med väldigt kort utredningstid och hög effektivitet,
              så det är ju lite märkligt att man inte kunde göra den här utredningen
              lite effektivare.
            </seg>
            <seg n="e3eb7bbf">
              Min erfarenhet är att om man vill lösa en fråga löser man den.
              Om man inte vill lösa den så löser man den inte. Jag förutsätter
              att det behövs ett riksdagsbeslut i den här frågan för att regeringen
              ska kunna lösa den, för någonting har gått snett. Jag vet inte
              vad, kanske meningsskiljaktigheter inom regeringen. Hela Sverige
              debatterar ju att den här regeringen är handlingsförlamad, att
              man inte kan leverera eftersom man är så splittrad internt. Måhända
              verkar det så, men då är det ännu viktigare att riksdagen tar
              ett beslut som sätter press på regeringen så att vi får en ordning
              som kan lösa problemet med skattefusket inom byggbranschen. Konstigare
              än så är det inte.
            </seg>
            <seg n="9dd7ed5a">
              Om allianspartierna menar att det är lika viktigt att stävja
              skattefusket som vi anser att det är bör man ta denna fråga mer
              på allvar och inte bara se problemen utan se att de går att lösa
              om man vill. Annars kan jag bara tolka det som att man egentligen
              inte vill. Det är den viktigaste biten.
            </seg>
            <seg n="8159219a">
              I skatteutskottets betänkande tar vi även upp frågan om månadsrapporter.
              Jag tror att det är viktigt att ägna några tankar åt den. Det
              majoriteten i skatteutskottet föreslår är att regeringen ska återkomma
              med ett tydligt förslag. Då är det väldigt bra och väldigt passande
              att det sedan frågan behandlades i skatteutskottet har tillkommit
              en lista över propositioner som ska läggas på riksdagens bord
              där denna fråga finns med. Det är väldigt bra. Det visste jag
              inte om när vi behandlade frågan i skatteutskottet.
            </seg>
            <seg n="0f83a0b5">
              Det är positivt att regeringen reagerar så snabbt på skatteutskottets
              betänkande. Det är också positivt att vi därmed kan få ytterligare
              kontroll och en klarare, tydligare och enklare hantering av data
              och fakta.
            </seg>
            <seg n="3343f428">
              Sedan måste jag poängtera att jag hoppas att man i den här frågan
              också tar hänsyn till de speciella förutsättningar som småföretagare
              har. Jag antar att allianskollegerna i utskottet i alla fall på
              något sätt är informerade om vad som döljer sig i denna proposition.
              Jag är inte det. Jag mottar tacksamt information om detta i god
              tid så att vi kan diskutera det.
            </seg>
            <seg n="cd015911">
              Jag tror att det här är två steg på vägen, naturligtvis tillsammans
              med personalliggare för tvätteribranschen som vi alla är överens
              om. Det här är viktiga steg på väg mot att få ett Sverige där
              man inte fuskar, ett Sverige där vi kan lita på att skattesystemet
              är korrekt, att det är ärligt, att det inte lönar sig med svartjobb
              och, som jag nämnde innan, där ungdomar inte lockas in i system
              där de tror att de kan tjäna snabba pengar men i längden förlorar
              när de inte är med i ett pensionssystem, när de inte får den trygghet
              som vårt svenska samhälle faktiskt ger med det skattesystem vi
              har. Det är ju det majoritetens förslag i dag handlar om, att
              stärka den svenska modellen, att det faktiskt lönar sig att betala
              skatten och ta del av det samhället, bidra och få tillbaka.
            </seg>
          </u>
          <note type="speaker" n="ce5aa7f9">
            Anf. 18 KARIN NILSSON (C) replik:
          </note>
          <u who="unknown" xml:id="i-018be073a6082edb-1" n="da65f9e7">
            <seg n="7b357b0a">
              Herr talman! Här kom en förklaring från Mats Pertoft, ett erkännande
              om att han inte kände till vad som finns i utredningen när det
              gäller månadsuppgifter. Jag uppfattade inlägget som att det var
              honom obekant. Är det så kan det kanske vara en förklaring, men
              det är också ett bekymmer. I november 2011 remissbehandlade en
              del organisationer materialet. Det har alltså funnits tydliga
              signaler om vad man tycker från arbetsgivarparternas sida i den
              här frågan.
            </seg>
            <seg n="dfb47287">
              Som jag uppfattar det är det definitivt ett merarbete som tillförs.
              Då tycker jag att det är extra intressant att se att det som sagt
              till och med finns en partimotion från Mats Pertofts parti, undertecknad
              av Gustav Fridolin med flera, som uttrycker att man ska vara väldigt
              återhållsam när det gäller merarbete.
            </seg>
            <seg n="e6f3e7d5">
              Man är noga med att påpeka att regeringen inte har uppnått sitt
              mål, 25 procent till 2010. Men ska vi hela tiden lägga på fler
              bördor, som det i det här fallet ändå blir av redovisningstillfällen
              med fler uppgifter som ska samlas in, är det klart att det blir
              ett merarbete kanske inte för dem som har personaltjänstemän på
              sitt kontor och som har utvecklade datasystem, men för det lilla
              företaget som varken har datakompetensen eller datauppkopplingen.
            </seg>
            <seg n="8d50f25c">
              Enda undantaget då man inte avkrävs den här rapporteringen är
              kanske då man inte har en internetuppkoppling. Oavsett om man
              har internetuppkoppling eller inte betyder det ju inte att man
              kan den här tekniken. Det krävs alltså en kunskapsuppgradering,
              och det krävs också en programuppdatering för de små företagen.
              I annat fall blir det pappershantering, och man får knappt tillstånd
              att sköta det via papper i det förslag som finns.
            </seg>
            <seg n="1ff987bf">
              Jag tycker att det vore intressant om Mats Pertoft utvecklade
              frågan om regelförenkling kontra nya regler som ska in och som
              man så lättvindigt för in i det material som är underlag för dagens
              beslut.
            </seg>
          </u>
          <note type="speaker" n="c8ae99b3">
            Anf. 19 MATS PERTOFT (MP) replik:
          </note>
          <u who="mats_pertoft_b36794" xml:id="i-591c6ac594ae4c7b-0" n="22606550">
            <seg n="f9d513d1">
              Herr talman! Tack, Karin Nilsson, för frågan! Jag vill bara påpeka
              att jag aldrig nämnde själva utredningen om månadsuppgifter. Det
              jag pratade om var den numera aviserade proposition som regeringen
              ska lägga på riksdagens bord i mars och som jag förutsätter att
              Karin Nilssons parti också står bakom. Jag efterlyste kunskap
              och information om vad som kommer att finnas i denna proposition,
              eftersom jag förutsätter att allianspartierna har närmare information
              om vad som står i den. Det är svårt för mig att debattera någonting
              som jag inte vet något om. Om Karin Nilsson kan berätta för mig
              vad som står i propositionen kan jag gärna börja en debatt om
              detta.
            </seg>
            <seg n="479f55ba">
              När det gäller månadsuppgifter generellt anser Miljöpartiet att
              månadsuppgifter är någonting som kommer att behövas. Sedan är
              frågan hur man reglerar det, hur man gör i detalj för att det
              inte ska öka bördan för särskilt småföretagare. Större företag
              kommer nog inte att ha några omfattande problem med detta.
            </seg>
            <seg n="78317279">
              Från Miljöpartiets sida är vi medvetna om den problematiken.
              Men det är väldigt svårt att ta ställning till detta innan vi
              har sett regeringens proposition. Min fråga till Karin Nilsson
              är därför: Hur ser regeringens förslag ut?
            </seg>
          </u>
          <note type="speaker" n="6528a9e1">
            Anf. 20 KARIN NILSSON (C) replik:
          </note>
          <u who="unknown" xml:id="i-018be073a6082edb-2" n="da65f9e7">
            <seg n="6a5b33db">
              Herr talman! Det är just exakt den frågan jag vill bolla tillbaka.
              Jag har inte svaret på hur regeringens förslag ser ut. Det kommer
              till riksdagen den 26 mars, är det aviserat. Det är möjligt att
              det finns de som har tillgång till det innan dess, men än så länge
              har propositionen inte kommit på pränt vad jag känner till. Därför
              är jag väldigt förvånad över att vi i dag ska föra en diskussion
              om något som vi inte vet detaljerna i. Som jag uttryckte det redan
              i mitt anförande sitter djävulen i detaljerna. Detaljerna måste
              också finnas på bordet den dagen vi säger att vi ska införa någonting.
            </seg>
            <seg n="1b31598f">
              Jag tycker att det finns ett ansvar från både mitt och Mats Pertofts
              parti när vi uttrycker viljan att åstadkomma regelförenkling att
              också vara med och titta på vad propositionen faktiskt innehåller
              innan vi plockar in den i ett förtida sammanhang. Jag tycker att
              det är alldeles onödigt att i dagens debatt plocka in frågan,
              även om man vill hitta åtgärder när det gäller byggbranschen,
              vilket är nödvändigt och alla ställer sig bakom även alla allianspartierna
              ställer sig bakom.
            </seg>
            <seg n="61aa35c7">
              Vi vet inte vad just den här propositionen innehåller. Vi borde
              rimligen ha med oss en hel del kunskaper om den. Vi vet vad utredningen
              innehåller, och vi vet vilka reaktioner som har kommit fram i
              remissvaren på utredningen, men vi vet inte hur den slutliga produkten
              ser ut. Därför är det olyckligt att tro att man ska skynda fram
              ett beslut i dag.
            </seg>
          </u>
          <note type="speaker" n="8ead0f35">
            Anf. 21 MATS PERTOFT (MP) replik:
          </note>
          <u who="mats_pertoft_b36794" xml:id="i-591c6ac594ae4c7b-1" n="22606550">
            <seg n="2e7e1fa3">
              Herr talman! Ursäkta, Karin Nilsson, men jag tycker att frågan
              verkar förvirrad.
            </seg>
            <seg n="0ab7455d">
              I december fattade skatteutskottet ett beslut. En majoritet förordade
              att gå fram snabbare och kräva personalliggare för byggbranschen
              och att regeringen ska lägga fram förslag om månadsuppgifter.
            </seg>
            <seg n="b594bf4f">
              Vi kan ha olika åsikter om detta, men för ett par veckor sedan
              aviserade regeringen i propositionslistan att man i mars ska lägga
              fram en proposition om månadsuppgifter. Det är bra att regeringen
              så lyhört och snabbt agerar utifrån ett beslut i riksdagens skatteutskott.
            </seg>
            <seg n="d9a3aac2">
              Nu ifrågasätter Karin Nilsson detta beslut och vad hennes egen
              regering har aviserat att de ska göra. Hon vill att vi ska debattera
              en fråga där hon sitter inne med en detaljkunskap som vi i oppositionen
              inte känner till. Jag förstår inte vad vi ska diskutera egentligen.
              Jag har tydligt sagt att jag förutsätter att småföretagares situation
              tas till vara i denna proposition. Bra! Jag hoppas att Karin Nilssons
              parti, Centerpartiet som säger sig värna småföretagare, ser till
              att så har skett i denna proposition. Jag sitter i opposition,
              och jag har inte läst texten, och jag förutsätter att Karin Nilssons
              departement och ministrar har varit inbegripna i förhandlingarna.
              Men det är inte jag som ska svara på vad regeringens proposition
              innehåller, utan det är Centerpartiet och Karin Nilsson som ska
              svara på frågan och ta ansvar.
            </seg>
            <seg n="00f23dbb">
              Vi i skatteutskottet tar ansvar för att uppmana regeringen att
              lägga fram en proposition. Nu har regeringen aviserat att de ska
              göra så. Jag hoppas verkligen att det är en bra proposition och
              att Karin Nilsson inte kommer att rösta emot den.
            </seg>
          </u>
          <note type="speaker" n="75006266">
            Anf. 22 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-e8bca420f09af490-2" n="2d880240">
            <seg n="f5ed9d2a">
              Herr talman! Jag kan hålla med Mats Pertoft om att riksdagen
              ibland kan fatta beslut som sätter press på regeringen oavsett
              färg på regeringen, vill jag tillägga.
            </seg>
            <seg n="76158264">
              I eftermiddag när beslut fattas om era tillkännagivanden vet
              kammaren, och de som mot förmodan har följt debatten i dag, att
              precis det som ni vill att regeringen ska göra är det regeringen
              redan gör. De vet till exempel att propositionen om månadsredovisning
              kommer i mars. De vet att i Regeringskansliet pågår ett arbete
              med att få fram mer robusta och rättssäkra regler och lagstiftning
              för kontrollsystem i byggbranschen. De vet också att organisationen
              VVS Företagen, där bland annat byggindustrins olika föreningar
              och organisationer ingår, i går sade att man hoppas att utskottet
              i stället ska följa och delta i Finansdepartementets arbete i
              den utredning som ska tillsättas. Detta framförs också av Sveriges
              Byggindustriers vd. Detta vet de som har lyssnat på debatten.
            </seg>
            <seg n="58202d4b">
              Om man inser att riksdagen fattar beslut om saker som redan är
              på gång i Regeringskansliet, är det inte lätt att drabbas av förakt
              för politiker? Varför står de och tjafsar om sådant som redan
              är på gång? Detta säger jag särskilt med adress till Mats Pertoft
              som i sina anföranden berömde allt bra som regeringen trots allt
              gör när det gäller att minska skattefusk och mängden skattebrott.
            </seg>
          </u>
          <note type="speaker" n="d4c8aa66">
            Anf. 23 MATS PERTOFT (MP) replik:
          </note>
          <u who="mats_pertoft_b36794" xml:id="i-591c6ac594ae4c7b-2" n="22606550">
            <seg n="595e1281">
              Herr talman! När jag lyssnar på Maria Abrahamsson börjar jag
              fundera. Vad är problemet? Enligt Maria Abrahamsson verkar vi
              helt överens.
            </seg>
            <seg n="49edcb38">
              Regeringen har efter utskottets beslut i december både aviserat
              en proposition i mars om månadsuppgifter och för en knapp vecka
              sedan tillsatt en utredning om fusket i byggsektorn. När regeringen
              har vidtagit dessa åtgärder efter det att skatteutskottet har
              antagit sitt betänkande borde vi väl alla vara överens om att
              det är bra och hylla varandra för att vi har fått fart på de två
              frågor som har legat i långbänk. Vad är problemet?
            </seg>
            <seg n="8e42cebd">
              Sedan vill jag ta upp vvs-entreprenörernas svar. Det låter intressant,
              och jag hoppas att Maria Abrahamsson och Alliansen kan bidra.
            </seg>
            <seg n="4c22f621">
              Det här förslaget att skatteutskottet som helhet ska delta i
              Finansens arbete att ta fram förslag för byggbranschen låter mycket
              bra. Kanske den här regeringen skulle klara av att samarbeta över
              blockgränserna för en gångs skull i sådana frågor, att inte bara
              förankra dem inom de egna fyra partierna, vilket verkar vara svårt,
              utan att faktiskt samarbeta. Så tolkar jag Maria Abrahamssons
              hänvisning till vvs-entreprenörerna.
            </seg>
          </u>
          <note type="speaker" n="3b10b003">
            Anf. 24 MARIA ABRAHAMSSON (M) replik:
          </note>
          <u who="maria_abrahamsson_841a03" xml:id="i-e8bca420f09af490-3" n="2d880240">
            <seg n="d5a290df">
              Herr talman! Tyvärr, Mats Pertoft sjuttsingen också! men det
              står att det är Skatteverket som ska delta i arbetet, inte skatteutskottet.
              Jag sade fel där. Jag hoppas att ni kan överleva detta!
            </seg>
            <seg n="dd7d1841">
              Mats Pertoft inledde med att säga att när han lyssnar på mig
              verkar vi vara överens. Ja, vi är överens i fråga om den delen
              i utskottsärendet som handlar om närvaroliggare i tvätteribranschen.
              Där är det total enighet. Det råder också total enighet om att
              kontrollsystemen ska skärpas i byggbranschen för att minska svartjobb
              och mängden skattebrott.
            </seg>
            <seg n="d57e75f0">
              Det allianskamraterna och jag inte är överens om det vill jag
              verkligen ta ur Pertoft med er, Socialdemokraterna, Sverigedemokraterna
              och Vänstern är ert besynnerliga sätt att agera med tanke på att
              det ni vill ha är det som är på gång inom Regeringskansliet. Det
              handlar om några månaders skillnad innan lagstiftningen om närvaroliggare
              i byggbranschen träder i kraft. Lagstiftning om månadsredovisning
              kommer med största sannolikhet att träda i kraft vid kommande
              årsskifte om riksdagen får en proposition den 26 mars. Ändå gör
              ni ett tillkännagivande. Den som är någorlunda samhällsintresserad,
              följer debatten i kammaren, tittar på webben eller på annat sätt
              tar del av debatten, måste tycka att det är märkligt att ledamöterna
              i Sveriges riksdag inte har annat för sig än att stå i mer än
              en timme och argumentera för något som ändå ska hända. Det är
              konstigt. Det skulle inte locka mig att bli politiker det kan
              jag lugnt tala om.
            </seg>
          </u>
          <note type="speaker" n="7f8746d4">
            Anf. 25 MATS PERTOFT (MP) replik:
          </note>
          <u who="mats_pertoft_b36794" xml:id="i-41b47a481b4efeaf-1" n="22606550" next="i-f704052c7d67aba2-1">
            <seg n="4eb9603c">
              Herr talman! Jag blir fortfarande förvirrad, Maria Abrahamsson.
              Det var synd att det var fråga om Skatteverket när Maria Abrahamsson
              sade skatteutskottet. Jag trodde att det var en öppning till ett
              bredare samarbete och ansvarstagande.
            </seg>
            <seg n="268e05db">
              Regeringen har aviserat att man ska lägga fram en proposition
              om månadsuppgifter, att man har tillsatt en utredning om fusket
              inom byggsektorn och personalliggare, och då ställer sig nog lyssnarna
              och tittarna av den här debatten undrande till varför allianspartierna
              argumenterar emot. Tillkännagivandet handlar just om dessa punkter.
              Jag undrade i min tidigare replik om vi inte borde vara överens.
            </seg>
            <seg n="44485758">
              Är det något i detta tillkännagivande som går emot vad regeringen
              gör? Det verkar inte så. Sedan kan man naturligtvis fundera över
              om regeringen hade lagt fram propositionen och tillsatt utredningen
              om inte en majoritet i skatteutskottet hade fattat beslutet i
              december. Jag var inne på detta i mitt anförande och påtalade
              den handlingsförlamning som tydligt har drabbat alliansregeringen
              sedan valet 2010. Det är inte något som jag hittar på utan något
              som jag har plockat upp från ledarsidor i både DN och Svenskan,
              som annars brukar gilla regeringen.
            </seg>
            <seg n="0bb5bf4c">
              Vad är det egentligen som allianspartierna här argumenterar emot?
              Det har jag svårt att förstå. Jag tror att åhörare, lyssnare och
              tittare också har väldigt svårt att förstå det.
            </seg>
          </u>
          <note n="4302283b">
            Anf. 26 GUNNAR ANDRÉN (FP) replik:
          </note>
          <u who="mats_pertoft_b36794" xml:id="i-f704052c7d67aba2-1" n="22606550" prev="i-41b47a481b4efeaf-1">
            <seg n="d801c350">
              Herr talman! Jag vill börja med att säga att jag kan instämma
              i mycket av det som Mats Pertoft sade i sitt huvudanförande när
              det gäller arbetet mot skattefusk och liknande saker. Därom är
              vi helt eniga.
            </seg>
            <seg n="aabcab91">
              Sedan kan jag inte låta bli att notera att Mats Pertoft använder
              ordet handlingsförlamning om den nuvarande regeringen, när jag
              massor med gånger har hört samme Mats Pertoft i andra frågor,
              till exempel skolan, tycka precis tvärtom, att det är förfärligt
              att den här regeringen går så fort fram med olika reformer. Ni
              intar två olika ståndpunkter. Det går inte att förena.
            </seg>
            <seg n="9fa33e03">
              Jag tycker att Mats Pertoft har alldeles rätt i att ROT- och
              RUT-avdragen är effektiva medel mot skattefusk. Jag är särskilt
              glad, herr talman, för att denna regering kunde bli omvald och
              att Miljöpartiet inte fick igenom sitt förslag från 2010. Då satt
              jag och debatterade med Mats Pertofts företrädare i skatteutskottet
              som ville avskaffa ROT-avdraget. Ni gick ju till val på att man
              skulle göra detta. Det var en himla tur att väljarna tyckte att
              det inte var någon bra idé.
            </seg>
            <seg n="5eefa147">
              Allra sist skulle jag vilja upprepa en fråga. Ni har ingen motion,
              men Mats Pertoft och Miljöpartiet har skrivit under detta majoritetsbetänkande
              där det står så här: Det framhålls t.ex. att det är ett problem
              att bygg- och anläggningsverksamhet inte utförs i en verksamhetslokal.
              Detta bör inte vara något svårt problem att lösa. Det är den centrala
              meningen: Detta bör inte vara något svårt problem att lösa. Kan
              Mats Pertoft här på två minuter det är nästan mycket begärt, men
              två minuter är ändå någonting ge en hint om hur detta problem
              ska lösas? Utredningen Ds 2009:43 lyckades inte klara det, men
              här är det inte något svårt problem att lösa. Låt oss nu höra!
            </seg>
          </u>
          <note type="speaker" n="44053755">
            Anf. 27 MATS PERTOFT (MP) replik:
          </note>
          <u who="mats_pertoft_b36794" xml:id="i-41b47a481b4efeaf-2" n="22606550" next="i-f704052c7d67aba2-2">
            <seg n="d976a70d">
              Herr talman! Om ett problem är svårt eller inte svårt att lösa:
              Jag tror inte att man löser svåra problem i talarstolen i riksdagen.
              Jag har stor respekt för ämnes- och fackkunskap, specialistkunskap
              etcetera. Men jag är också övertygad om, som jag sade i mitt anförande,
              att om man vill lösa ett problem löser man det. Som kommunalråd,
              partistyrelseledamot, företagare och så vidare har jag fått den
              erfarenheten. Om jag vill lösa ett problem gör jag det tillsammans
              med experter, inte i riksdagens kammare. Jag är nämligen ödmjuk
              inför expertisen.
            </seg>
            <seg n="d68b1935">
              Vi har här hört flera citera olika branschorganisationer som
              är beredda att medverka. Jag tror inte att det är det stora problemet.
              Men jag tror att det är fel att här och nu lösa det problemet.
              Det är regeringen som ska lägga fram det på riksdagens bord, och
              jag förutsätter att den kommer att göra det.
            </seg>
            <seg n="d3b625df">
              När det gäller handlingsförlamning är det inte jag som har hittat
              på det begreppet. Det är Svenska Dagbladet och DN som skriver
              om det i sina ledare varannan dag.
            </seg>
            <seg n="6375abd7">
              När det gäller skolan kan man konstatera att den reformkanonad
              som kom på det området avstannade abrupt i och med valet 2010.
            </seg>
          </u>
          <note n="c225e3b1">
            Anf. 28 GUNNAR ANDRÉN (FP) replik:
          </note>
          <u who="mats_pertoft_b36794" xml:id="i-f704052c7d67aba2-2" n="22606550" prev="i-41b47a481b4efeaf-2">
            <seg n="5c6289a2">
              Herr talman! Jag vill varmt instämma med Mats Pertoft i att detta
              inte är något lätt problem att lösa och att man inte gör det i
              talarstolen, absolut inte. Det är därför som jag är så ivrig att
              läsa upp denna formulering, för den har Mats Pertoft skrivit under:
              Detta bör inte vara något svårt problem att lösa. Ordet bör är
              ju mångtydigt i det sammanhanget. Det kan vara det, men det bör
              inte vara det.
            </seg>
            <seg n="da9962bf">
              Nej, det här är själva kärnan i varför man måste vara noggrann
              med lagstiftning, precis som Anders Karlsson säger. Man måste
              vara precis med lagstiftning. Jag håller med om detta. Det är
              inget lätt problem att lösa. Man måste vara precis i detta sammanhang,
              och det är därför det tar viss tid. Jag tror inte att vi är oeniga
              om det. Annars flyttar vi över detta till domstolar och vad det
              nu kan vara och belastar rättsväsendet.
            </seg>
            <seg n="acabe8b7">
              Därför är denna majoritetsskrivning så förledande om man tror
              att det är ett lätt problem att lösa, för det är det inte. Jag
              håller helt och hållet med Mats Pertoft om detta.
            </seg>
            <seg n="b8ae2c62">
              Det grundläggande problemet, herr talman, och som huvudbetänkandet
              gäller, nämligen för tvätteribranschen, liksom frisörbranschen
              och så vidare, är att det är en kvittobaserad företagsamhet. Det
              är inte byggbranschen den är inte kvittobaserad. Man får inget
              kvitto när man kör ut och in på en byggarbetsplats. Det är det
              som är så svårt att lösa: Vem befinner sig på en viss byggarbetsplats
              och varför? Där måste lagstiftningen vara precis. Det kan man
              inte lösa i talarstolen. Jag håller med om detta. Vi får se vad
              den nya utredningen kommer fram till på dessa punkter. Men jag
              är övertygad om att den svenska byggnadsarbetarkåren och de svenska
              byggföretagen vill ha en lagstiftning så att man inte behöver
              ha tvister om detta i framtiden.
            </seg>
          </u>
          <note type="speaker" n="e6136808">
            Anf. 29 MATS PERTOFT (MP) replik:
          </note>
          <u who="mats_pertoft_b36794" xml:id="i-591c6ac594ae4c7b-3" n="22606550">
            <seg n="6c0a048d">
              Herr talman! Jag undrar samma sak som när det gällde Maria Abrahamsson:
              Vad är det Gunnar Andrén egentligen debatterar? Vi verkar vara
              överens om att vi inte löser detta problem i talarstolen.
            </seg>
            <seg n="82a5739a">
              Vad majoriteten i skatteutskottet föreslår i sitt betänkande
              är att riksdagen tillkännager att regeringen ska återkomma med
              ett förslag för att lösa detta problem.
            </seg>
            <seg n="8f902fa1">
              Vi verkar alla vara överens om att det är ett problem med svartarbete
              inom byggbranschen. Vad är det då egentligen man argumenterar
              emot? Vad vi säger är att det är ett problem, att det måste lösas,
              att regeringen ska skynda på och se till att det här händer.
            </seg>
            <seg n="3c13d4d7">
              Vi kan konstatera att sedan skatteutskottet tog detta beslut
              har en del hänt. Ja, det är väl jättebra! Och då tycker jag att
              man inte ska argumentera emot detta majoritetsförslag i skatteutskottets
              betänkande utan jubla och säga: Jättebra! Nu får regeringen ett
              riktigt besked att man ska ta fram nya förslag och att det ska
              gå fort så att vi stävjar svartarbetet.
            </seg>
            <seg n="59e688c8">
              Vad är problemet? Vad är det Alliansen argumenterar mot?
            </seg>
            <seg n="d3169261">
              Jag hoppas att man ska göra detta i samarbete med kloka parter
              inom branschen. Det borde väl vara någonting att vara överens
              om i stället för att debattera.
            </seg>
          </u>
          <note type="speaker" n="15e7d5f2">
            Anf. 30 THORALF ALFSSON (SD):
          </note>
          <u who="thoralf_alfsson_4f6382" xml:id="i-d1f080482ddd7ac3-0" n="130aca78" next="i-a2d7cd08f11e097f-0"/>
          <note n="a6185868">
            Herr talman! Först vill jag yrka bifall till skatteutskottets
            förslag till beslut i betänkande 14 när det gäller både punkt
            1 och punkt 2.
          </note>
          <u who="thoralf_alfsson_4f6382" xml:id="i-a2d7cd08f11e097f-0" n="130aca78" prev="i-d1f080482ddd7ac3-0">
            <seg n="1b71579b">
              Att stävja ekonomisk brottslighet genom att utforma regler och
              lagar på ett så effektivt sätt som möjligt är utan tvekan en av
              de viktiga uppgifterna för skatteutskottet, inte minst när det
              gäller att undanröja möjligheter för svartarbete svartarbete som
              på flera sätt bidrar till en osund och orättvis konkurrenssituation
              på arbetsmarknaden, vilket kan drabba seriösa företagare väldigt
              hårt, i värsta fall att seriösa företagare slås ut av mer eller
              mindre kriminella företagare som använder svart arbetskraft.
            </seg>
            <seg n="d0246d67">
              Sannolikheten är stor för att dessa företag ej heller följer
              avtal som arbetsmiljöavtal eller kollektivavtal mellan arbetsmarknadens
              parter.
            </seg>
            <seg n="f7a33a53">
              Förekomsten av dessa svarta jobb är också ett incitament till
              illegal invandring eller att personer som fått avslag på ansökningar
              om uppehållstillstånd eller arbetstillstånd stannar kvar illegalt
              i landet och försörjer sig med hjälp av svarta jobb.
            </seg>
            <seg n="e530b570">
              När personalliggare infördes inom restaurangbranschen ökade de
              taxerade inkomsterna rejält inom branschen, och uppskattningar
              gjordes att flera tusen svarta jobb blev vita. Motsvarande stora
              effekt har kanske inte riktigt setts inom frisörbranschen, men
              det har ändå setts som positivt.
            </seg>
            <seg n="bf77e723">
              Herr talman! Skatteutskottet är enigt om att införa personalliggare
              eller närvaroliggare även inom tvätteribranschen. Men när det
              gäller byggbranschen går åsikterna isär om hur det ska ske.
            </seg>
            <seg n="c4b4b95e">
              Min första reflexion när det gäller närvaroliggare inom restaurang-,
              frisör-, tvätteri- och byggbranschen handlar om var jag tror att
              de största problemen med svarta jobb finns. Min egen uppfattning
              och erfarenhet, som jag tror att många delar, är att de största
              problemen med svarta jobb har funnits just inom restaurangbranschen
              och byggbranschen.
            </seg>
            <seg n="6ab4c07c">
              Därmed borde kanske fokus ha varit på dessa båda branscher från
              början. Jag förstår att man i det första skedet fokuserade på
              branscher med stor kontanthantering, men nu är det hög tid att
              fokusera på just byggbranschen.
            </seg>
            <seg n="b36332bb">
              Jag är minst sagt lite förvånad över att det har tagit regeringen
              drygt tre år ja, vi kan prata om nästan tre år och ett halvt år
              nu att komma fram med en proposition som är baserad på den utredning
              som presenterades i september 2009. Att det har tagit lika lång
              tid att komma fram till slutsatsen att det behöver utredas mer
              vad gäller byggbranschen är absolut inte tillfredsställande. Det
              beslutet borde ha kunnat tas betydligt tidigare. Då hade vi varit
              i en helt annan situation i dag. Det gäller inte minst när vi
              vet att man inom byggbranschen vill införa kontrollsystem och
              på eget initiativ har infört systemet ID06 just för att försvåra
              för oseriösa företag.
            </seg>
            <seg n="f5f57a39">
              Argumenten från viktiga remissinstanser är vilket Alliansen också
              framför i sin reservation att utredarens förslag blir för snävt.
              Vi kan bland annat läsa i betänkandet:
            </seg>
            <seg n="dc78c357">
              Sveriges Byggindustrier framför i sitt remissyttrande att en
              djupt olycklig konsekvens av utredningens förslag är att väsentliga
              delar av bygg- och anläggningsverksamheten skulle falla utanför
              lagens tillämpningsområde. Landsorganisationen i Sverige och Byggnads
              är kritiska till att lagen inte skulle omfatta byggservice.
            </seg>
            <seg n="53a8ee35">
              Jag delar den uppfattningen, men återigen har jag svårt att förstå
              att det har tagit regeringen tre år att tillsätta en utredning
              för att bland annat lösa just den problematiken.
            </seg>
            <seg n="c7a06dc1">
              I stort sett är skatteutskottet enigt om att ett kontrollsystem
              ska inrättas även för byggbranschen men inte om hur det ska ske.
            </seg>
            <seg n="c5b98db3">
              Uppenbarligen har det haft effekt att oppositionspartierna har
              gått samman och sätter fokus på frågan. Det har tveklöst höjt
              statusen på processen, och vi har sett resultat genom att vi har
              fått förvarning om en proposition i mars och även en promemoria
              om en ny utredning.
            </seg>
            <seg n="801e2c5e">
              Jag och Sverigedemokraterna anser dock att det är så pass viktigt
              att få detta på plats så snart som möjligt även om det kan innebära
              en del stress i processen att vi har tagit beslutet att stödja
              initiativet från Socialdemokraterna och Vänsterpartiet.
            </seg>
          </u>
          <note type="speaker" n="b6a66d4b">
            Anf. 31 JACOB JOHNSON (V):
          </note>
          <u who="jacob_johnson_d95069" xml:id="i-5e8d89825e47381e-0" n="45e83a3a">
            <seg n="d58cde27">
              Herr talman! Många bäckar, små och stora, av skatteinkomster
              finansierar vår välfärd. Om vi alla, såväl individer som företag,
              bidrar efter förmåga blir det lättare att säkerställa en högkvalitativ
              sjukvård, omsorg efter behov, en skola som ger alla kunskap och
              möjligheter samt framåtsyftande investeringar i miljövänlig infrastruktur.
            </seg>
            <seg n="82d59dae">
              Därför är det så viktigt att skattefusk och svartarbete aktivt
              motverkas och beivras. Det handlar om stora summor. Enligt den
              sist tillgängliga beräkningen av det så kallade skattefelet betalades
              år 2007 drygt 130 miljarder kronor för lite i skatt jämfört med
              om alla skattskyldiga, individer som företag, hade betalat skatt
              enligt gällande regler. Det motsvarar ungefär 8 procent av de
              totala skatteintäkterna eller till exempel statens kostnader för
              utbildning och universitetsforskning, studiestöd och kommunikationer.
              Det är alltså en väldig massa pengar.
            </seg>
            <seg n="c7c477e1">
              Det är därför viktigt att berörda myndigheter särskilt naturligtvis
              Skatteverket arbetar mycket aktivt med denna fråga, med opinionsbildning
              och riktade insatser men också genom att ge bra service till individer
              och företag för att få en så stor acceptans som möjligt för skattesystemet.
            </seg>
            <seg n="3892f4e9">
              Herr talman! Ett av de verktyg som används i detta arbete är
              personalliggare, som vi diskuterar i dag. För drygt sex år sedan,
              den 1 januari 2007, infördes, vilket också framgår av betänkandet,
              bestämmelser om personalliggare inom restaurang- och frisörverksamheter.
              Vänsterpartiet medverkade till att ta fram dessa regler. Det innebar
              att man ökade möjligheterna att upptäcka förekomsten av svartarbete
              i dessa branscher.
            </seg>
            <seg n="b93d3cb8">
              Erfarenheterna av reformen har hittills varit mycket goda. Skatteverket
              beräknade redan i november 2007 att den nya lagstiftningen bara
              efter några månader hade medfört att ca 4 000 tidigare svarta
              arbetstillfällen hade förvandlats till vita. Det har också visat
              sig att åtgärderna har blivit ett bra verktyg för att pressa tillbaka
              den ekonomiska brottsligheten.
            </seg>
            <seg n="86da9041">
              Som vi har hört tidigare i debatten: Redan i september 2009,
              alltså för knappt tre och ett halvt år sedan, föreslog därför
              regeringens egen utredare att lagen om personalliggare skulle
              omfatta även bygg- och tvätteribranscherna.
            </seg>
            <seg n="c741f314">
              I denna utredning redovisades bland annat en intervjuundersökning
              omfattande restauranger och frisörer och deras erfarenheter. Den
              visade att en majoritet av restaurang- och frisörföretagen gav
              personalliggarna ett gott betyg. De ansåg att personalliggarna
              hade lett till minskat svartarbete och sundare konkurrens. De
              allra flesta ansåg även att det var enkelt och gick snabbt att
              fylla i personalliggarna och att systemet inte upplevdes som tids-
              och kostnadskrävande.
            </seg>
            <seg n="f8fed4d2">
              Skatteverket har nu också mer än sex års erfarenhet av detta
              system och har under de senaste åren kunnat minska sina kontrollbesök
              ute i företagen i takt med att lagstiftningen så att säga har
              satt sig i praktiken i dessa branscher.
            </seg>
            <seg n="8f0e4a46">
              Men det var först i höstas som regeringen kom till skott med
              en proposition om att utvidga systemet med personalliggare och
              då bara vad gäller tvätterier. Vi i Vänsterpartiet välkomnade
              naturligtvis det senkomna förslaget men motionerade om att även
              byggbranschen skulle omfattas, vilket nu en majoritet i utskottet
              har ställt sig bakom.
            </seg>
            <seg n="9fa9915d">
              I propositionen lyfts det fram flera bra argument för att närvaroliggare
              bör införas inom byggbranschen. Det nämns väl dokumenterade problem
              med svartarbete. Regeringen skriver att det är angeläget att stödja
              branschens ansträngningar i denna kamp. Det sägs också att åtgärder
              för att motverka förekomsten av svartarbete är starkt efterfrågade
              av branschen. Byggbranschen i samverkan är så angelägen om att
              få en lagstiftning på plats att de har erbjudit sig att avsätta
              resurser för att bistå regeringen i att ta fram konkurrensneutrala
              och effektiva regler.
            </seg>
            <seg n="27bd82a2">
              Trots detta drog alltså regeringen en annan slutsats angående
              byggbranschen, med hänvisning till att utredningsförslaget från
              2009 i vissa delar inte var rättssäkert utan behövde utredas ännu
              mer. Det gäller till exempel att byggverksamhet inte utförs i
              en verksamhetslokal och utredningens begrepp arbetsplats, som
              regeringen inte anser vara tillfredsställande.
            </seg>
            <seg n="5d9a04e1">
              Regeringen har alltså haft tre år på sig att lösa detta men har
              inte lyckats. Det är inte utan att man undrar om det i första
              hand är den politiska viljan som har saknats.
            </seg>
            <seg n="584cb1a8">
              Nu finns det som sagt en majoritet här i kammaren som vill komma
              till skott när det gäller personalliggare inom byggbranschen och
              vill tillkännage för regeringen att vi vill se ett konkret förslag
              om personalliggare i byggbranschen som kan träda i kraft senast
              i december 2013. Regeringen har alltså ett knappt år på sig. Det
              måste den kunna klara, inte minst eftersom det är en enig byggbransch
              både arbetsgivare och fack som efterlyser detta genom Byggbranschen
              i samverkan. I sitt program Krafttag mot svartarbete har man tagit
              fram ett system för närvarokontroll på frivillig grund som kallas
              ID06. Det finns också erfarenheter från Nackaprojektet, som är
              ett samarbete mellan byggbranschen, Ekobrottsmyndigheten och Skatteverket.
            </seg>
            <seg n="c6f4402a">
              Herr talman! Det har gått mer än tre år sedan förslaget om personalliggare
              inom byggbranschen presenterades, men regeringen har hittills
              inte lyckats få fram ett konkret förslag.
            </seg>
            <seg n="b000615d">
              I sista stund tillsatte Finansen förra veckan en utredare med
              uppgift att utreda hur ett kontrollsystem kan vara utformat i
              byggbranschen. I utredningen ingår åter frågan om personal- eller
              närvaroliggare. Dock ska utredaren presentera sitt förslag senast
              den 31 januari 2014, vilket står i direkt konflikt med utskottets
              begäran om ett förslag så att personalliggare kan börja tillämpas
              i byggbranschen detta år.
            </seg>
            <seg n="58e7a206">
              Det är inte utan att man frågar sig om regeringen gör detta för
              att obstruera det troliga riksdagsbeslutet. Eller är förklaringen
              till regeringens senfärdighet i denna fråga att den är oenig?
              Har Näringsdepartementet med hjälp av regelförenklingsargumentet
              förhalat ärendet? Det är en fundering som uppstår när man läser
              uppdraget till den nye utredaren.
            </seg>
            <seg n="1bf027cc">
              Nu är utskottet i sak överens om vikten av att ta fram ett förslag
              för att minska skattefusket inom byggbranschen. Regeringssidan
              har tagit fram en tidsplan. Det ska finnas ett förslag senast
              den 31 januari 2014. Vi begär att det ska finnas på plats under
              2013. Man kan tycka att om regeringen prioriterar detta och sätter
              fart i morgon, den 24 januari, borde en proposition kunna finnas
              på plats när riksdagen öppnar i höst.
            </seg>
            <seg n="49fd0462">
              Det är mycket en fråga om vilja. Och i utredningsuppdraget, som
              regeringen har sagt, står det faktiskt att förslaget ska finnas
              senast den 31 januari 2014. Det finns alltså möjlighet för regeringen
              att lyssna. Jag tycker också att regeringen ska lyssna på riksdagsmajoriteten
              i frågan och göra allt den kan för att komma med förslaget tidigare
              så att regeringen kan uppfylla riksdagens önskan om att systemet
              ska vara på plats under 2013.
            </seg>
            <seg n="77297614">
              Med den förhoppningen, herr talman, är det en glädje i dag att
              kunna yrka bifall till utskottets förslag och avslag på reservationen.
            </seg>
          </u>
          <note type="speaker" n="b8d9b99d">
            Anf. 32 HENRIK VON SYDOW (M):
          </note>
          <u who="henrik_von_sydow_c24c61" xml:id="i-455eb145ca3e1bc9-0" n="7bc691e1">
            <seg n="eda59207">
              Herr talman! Tack för debatten om skatteutskottets betänkande!
              Jag skulle bara vilja säga ett par ord om det som faktiskt finns
              i skatteutskottets betänkande, och det är lagstiftning. Det är
              ny lagstiftning. Vi utsträcker personalliggarna också till tvätteribranschen.
              Det träder i kraft den 1 april nästa år.
            </seg>
            <seg n="7acc9e54">
              Vi har pratat om mycket annat men inte om det lagstiftningsförslag
              som nu faktiskt ligger på riksdagens bord och som vi enigt kommer
              att rösta för. Det är viktigt, och det är välkommet.
            </seg>
            <seg n="b1e44ae2">
              Jag vill också säga att jag har förståelse för oppositionspartiernas
              återkommande uppfattning att det görs för lite och för sent. Jag
              har förståelse för det. Jag tycker möjligen att just den här dagen
              inte är den bästa dagen att säga det, när vi faktiskt gör reformer
              och gör insatser mot svartarbete och skattefusk.
            </seg>
            <seg n="be837390">
              Detta är bara en del i en serie av reformer som vi alla känner
              till men som jag ändå vill påminna om. Vi har infört kassaregister
              i lagstiftningen. Vi har infört personalliggare för restaurangbranschen
              och för frisörbranschen.
            </seg>
            <seg n="c0177301">
              Vi har under arbetet i utskottet återkommande antagit nya och
              uppdaterat gamla informationsutbytesavtal med så kallade skatteparadis.
              Bara sedan 2006 är det över trettiotalet sådana.
            </seg>
            <seg n="a07dbfbf">
              Jag vill bara påminna om att vi inte ska reducera riksdagens
              arbetes roll. Vi antar faktiskt reformer. Vi antar informationsutbytesavtal.
              Vi antar ny skarp lagstiftning som försvårar för svartarbete och
              skattefusk i Sverige.
            </seg>
            <seg n="dbf35191">
              Jag vet att vi tycker olika om det här. Men jag vill ändå nämna
              reformer som RUT och ROT som bidrar till att svartarbete blir
              mindre vanligt förekommande i Sverige. Jag vill också påminna
              om det uppenbara, att vi faktiskt har väsentligt ökade anslag
              till Skatteverket. Det har i allra högsta grad bidragit till att
              den svarta ekonomin trängs tillbaka. Jag vill också nämna att
              vi återkommande får kvitton på just detta.
            </seg>
            <seg n="5b38aeeb">
              Den svarta ekonomin i Sverige trängs tillbaka. Det där är av
              naturliga skäl väldigt svårt att mäta och vara helt säker på.
              Men Skatteverkets indikatorer både för 2010 och för 2011 visar
              faktiskt att den svarta ekonomin, svartarbeten och skattefusk,
              med all sannolikhet blir mindre förekommande i Sverige.
            </seg>
            <seg n="f3b3fc30">
              Samtidigt ser vi att skattemoralen i Sverige stiger. Det är förstås
              mycket välkommet och en mycket viktig utveckling. Legitimiteten
              för vårt skattesystem ökar. Svenska folkets lojalitet mot skattesystemet
              ökar också. Skatteverket har dragit det här för utskottet. Och
              jag vill gärna påminna om att det är signifikanta attitydförändringar.
              Allt fler tar tydligt avstånd från skattefusk och svartarbete,
              och allt fler gillar vårt skattesystem. Bland svenska folket är
              det allt fler som gillar vårt skattesystem.
            </seg>
            <seg n="7d100fd0">
              Vi ska inte slå oss för bröstet alltför mycket. Jag vill till
              sist påminna om ärendeplanen. Skatteutskottets ärendeplan visar
              att det här arbetet kommer att fortgå med kraft. Vi har informationsutbytesavtal
              med Antigua och Barbuda. Vi har informationsutbytesavtal med Saint
              Lucia. Vi har en ändring i skatteavtalet mellan Sverige och Jamaica.
              Vi har informationsutbytesavtal med Panama. Vi har informationsutbytesavtal
              med Seychellerna. Vi har förslag om månadsredovisningar. Vi har
              förslag om mer kassaregisterlagstiftning. Detta finns i ärendeplanen
              för vårterminen.
            </seg>
            <seg n="c24585e8">
              Den här utvecklingen måste vi arbeta vidare på. Det är angeläget
              att kräva mer och göra mer på detta fält. Men låt oss bara notera
              att det är den utveckling som pågår. Den svarta ekonomin i Sverige
              trängs tillbaka, och skattemoralen i Sverige stiger. Det är viktigt,
              och det är mycket välkommet.
            </seg>
          </u>
          <note type="speaker" n="2ec623b4">
            Anf. 33 ANDERS KARLSSON (S) replik:
          </note>
          <u who="anders_karlsson_72cbcc" xml:id="i-814fc5620fa9fabd-2" n="ef7f1482" next="i-a09270b21eaf1d2c-2"/>
          <note n="2aaa0f1d">
            Herr talman! Tack, ordföranden i skatteutskottet, Henrik von
            Sydow!
          </note>
          <u who="anders_karlsson_72cbcc" xml:id="i-a09270b21eaf1d2c-2" n="ef7f1482" prev="i-814fc5620fa9fabd-2">
            <seg n="5cd68eb3">
              Det är ju detta vi säger. Det finns en samstämmighet i det här
              som vi har pratat om under hela den här debatten. Då undrar vi:
              Är det bara tomt prat, eller är det allvar?
            </seg>
            <seg n="4bd508ea">
              Tidningen Byggnadsarbetaren får man som medlem i det förbundet.
              Det står: Här är de tio största skattefuskarna. Var är de? I byggbranschen.
              Det står om smitarna, och det finns en lista med 15 byggföretag
              som skattefuskar mest.
            </seg>
            <seg n="adc17452">
              Det är klart att det finns en frustration över att det här får
              fortgå. Det är ändå tre och ett halvt år sedan vi pratade om att
              det här skulle kunna genomföras. Man har haft tre och ett halvt
              år på sig och har inte gjort det.
            </seg>
            <seg n="a98a9732">
              Jag tycker att det är min skyldighet, och vår skyldighet som
              riksdagsledamöter, att säga till regeringen: Nu måste ni komma,
              för det finns en samstämmighet åtminstone i retoriken i skatteutskottet
              om att det här är viktigt. Låt oss då se till att det blir gjort.
              Vi säger inte att det ska göras i morgon en del har antytt att
              vi skulle komma med lagförslag då. Vi säger att det ska komma
              inom 2013, och det ska vara på plats 2014.
            </seg>
            <seg n="3f4604e3">
              Nog ska man med tusen medarbetare kunna fixa det. Då är vi överens.
            </seg>
            <seg n="9775935a">
              Det är viktigt att det framgår för svenska folket att vi inte
              ser med blida ögon på det som beskrivs i den här tidningen. Vi
              måste komma till rätta med detta, inte minst av det skälet att
              de seriösa företagen, byggföretagen, ska ha möjlighet att vara
              med och konkurrera på den marknad som finns.
            </seg>
          </u>
          <note type="speaker" n="404d7472">
            Anf. 34 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-455eb145ca3e1bc9-1" n="7bc691e1">
            <seg n="b0932128">
              Herr talman! Jag lyssnar noga på Anders Karlsson och tycker att
              han slår in öppna dörrar. Socialdemokraterna och de fyra oppositionspartierna
              slår in öppna dörrar.
            </seg>
            <seg n="0935aa5f">
              Regeringen arbetar redan med frågan. Vi i allianspartierna säger
              i vår reservation att det är angeläget att lagstiftning kommer
              på plats och att vi får ett kontrollsystem som effektivt tar ned
              svartarbetet i byggbranschen. Det är ett regelverk som ska vara
              effektivt. Det ska vara rättssäkert. Och det ska framför allt
              vara praktiskt genomförbart.
            </seg>
            <seg n="b559910f">
              Anders Karlsson är en erfaren riksdagsledamot. Han har varit
              ordförande i försvarsutskottet och arbetsmarknadsutskottet. Han
              vet det här. Socialdemokraterna har den insikten.
            </seg>
            <seg n="163d18cd">
              Jag är förvånad över att man inte visar större förståelse för
              beredningsprocesserna när det gäller lagstiftning. Det här är
              ingen lekstuga; det är vi alla överens om. Det vi gör ska vara
              seriöst. Det ska vara ett kontrollsystem som blir effektivt, rättssäkert
              och praktiskt genomförbart.
            </seg>
            <seg n="08323494">
              Jag kan förstå att oppositionspartierna ligger på och säger:
              Vi ska ha mer. Man talar nog för hela utskottet när man uttrycker
              att det är angeläget. Men ska vi inte också vara överens om att
              vi ska ha en lagstiftning som gör att kontrollsystemet i byggbranschen
              blir både effektivt och rättssäkert och att det är praktiskt genomförbart?
            </seg>
            <seg n="120807ea">
              Av de kommentarer som har kommit från branschen de senaste dagarna
              framgår att det inte går att hafsa fram detta. Det går inte att
              få ett förslag som på ett seriöst sätt pressar tillbaka svartarbete
              i bryggbranschen. Låt lagstiftningen ta sin tid så att vi får
              ett effektivt verktyg mot svartarbete i byggbranschen.
            </seg>
          </u>
          <note type="speaker" n="5476a84d">
            Anf. 35 ANDERS KARLSSON (S) replik:
          </note>
          <u who="anders_karlsson_72cbcc" xml:id="i-bda5ee935de92d2a-3" n="ef7f1482">
            <seg n="76851281">
              Herr talman! Jag tycker inte att man hastar fram något. Regeringen
              och de tusen anställda på Finansdepartementet har haft tre och
              ett halvt år på sig att fixa detta, men inte gjort det. Man har
              inte gjort någonting för att fixa detta. Då är det väl rimligt
              att riksdagen säger ifrån?
            </seg>
            <seg n="a9dc8172">
              Jag har, som Henrik von Sydow sade, varit ordförande i en del
              utskott. Det är rätt. Jag var ordförande i arbetsmarknadsutskottet
              under socialdemokratisk majoritet. Henrik von Sydow kan läsa i
              protokollen vad utskottet gjorde. Vi gav den socialdemokratiska
              regeringen flera tillkännagivanden när vi tyckte att den inte
              skötte sin uppgift. Ett enigt utskott sade då att det var dags
              att leverera en proposition och att man hade väntat för länge.
            </seg>
            <seg n="1a0275c5">
              Jag skulle vilja se en sådan vilja också från Henrik von Sydow.
              Då kommer vi med i samma historiebok som visar att vi kan säga
              till vår egen regering: Se till att verkställa nu. Ni har haft
              lång tid på er, och ni verkställer inte.
            </seg>
            <seg n="0bd4b224">
              Vi har gett regeringen hela året för att fixa detta, så vi är
              rätt så generösa. Men har man inte klarat det på tre och ett halvt
              år klarar man det kanske inte på ett.
            </seg>
          </u>
          <note type="speaker" n="c8a2e305">
            Anf. 36 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-455eb145ca3e1bc9-2" n="7bc691e1">
            <seg n="43beaf8e">
              Herr talman! Titta på utskottets ärendeplan. Titta på propositionslistan.
              Titta på den serie av förslag som tar sikte mot svartarbete och
              skattefusk, inte bara i byggbranschen utan mer generellt. Det
              är en serie förslag som tar sikte på att stänga ned skatteparadisen.
              Det är förslag med krav på kassaregister och månadsredovisning.
            </seg>
            <seg n="a2837ebe">
              Regeringen har nu i dagarna tillsatt en utredning som syftar
              till ett kontrollsystem för att minska svartarbetet i byggbranschen.
            </seg>
            <seg n="e09e4917">
              Glöm inte helheten. Anders Karlsson borde vara glad kanske inte
              nöjd över utvecklingen i Sverige att skattefelet, den svarta ekonomin,
              trängs tillbaka samtidigt som skattemoralen, svenska folkets vilja
              att betala skatt, ökar. Den utvecklingen sker nu och har skett
              sedan 2006. Vi har börjat bryta utvecklingen i den svarta ekonomin.
              Den trängs tillbaka. Synen på skattefusk förändras signifikant.
              Det är nu ett mycket större avståndstagande.
            </seg>
            <seg n="91c7bf8b">
              Svenska folket känner legitimitet för och lojalitet med det svenska
              skattesystemet. Svenska folket gillar i större utsträckning vårt
              skattesystem. Det är en utveckling som jag tycker att Anders Karlsson
              borde välkomna.
            </seg>
          </u>
          <note n="b193c97b">
            Överläggningen var härmed avslutad.
          </note>
          <note n="256acfe6">
            13 § Associationsrätt m.m.
          </note>
          <note n="9776aec3">
            Föredrogs
          </note>
          <note n="33023ba0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="0a75ef5d">
            Anf. 37 JAN LINDHOLM (MP):
          </note>
          <u who="jan_lindholm_6c3791" xml:id="i-af64923b3c32f212-0" n="68920dfc">
            <seg n="6075afe4">
              Herr talman! Betänkande 5, Associationsrätt m.m. , är ett motionsbetänkande
              som behandlar 17 yrkanden från 14 olika motioner. Nästan hälften
              av yrkandena kommer från miljöpartister, så nu befarar säkert
              mina utskottskolleger att jag ska prata väldigt länge. Men utskottet
              har valt att behandla de flesta av förslagen förenklat, så det
              är bara i en fråga som jag har en reservation att försvara. Att
              jag dessutom har en jobbig förkylning gör att jag inte har för
              avsikt att uppehålla kammaren särskilt länge.
            </seg>
            <seg n="56f0310e">
              Herr talman! Från Miljöpartiets sida skulle vi självklart gärna
              se att riksdagen vågade vara lite mer på bettet när det gäller
              jämställdhet mellan könen. I det här betänkandet finns ett flertal
              förslag om kvotering på såväl kommunala som statliga och privata
              bolag liksom förslag om kvittering i de stora börsbolagens valberedningar.
              Den här frågan behandlade vi i kammaren senast den 19 december
              2012, alltså för bara drygt en månad sedan, när vi debatterade
              vårt betänkande nr 14. Eftersom jag har ont i halsen tänker jag
              inte upprepa alla argument som vi hade i den debatten.
            </seg>
            <seg n="68e131b5">
              Det gör inte frågan mindre viktig. Det tycker jag att kammaren
              ska komma ihåg.
            </seg>
            <seg n="2f4390bf">
              Jag ska i stället använda den röst jag har till att säga några
              ord om reservationen som handlar om hållbarhetsrapportering en
              reservation som jag alltså yrkar bifall till.
            </seg>
            <seg n="994ac855">
              Inom EU pågår diskussioner om att lägga fram förslag om hållbarhetsrapportering.
              Miljöpartiet menar att Sverige borde gå före och visa vägen. På
              det viset skulle vi kunna påverka hur hållbarhetsrapportering
              utvecklas och ser ut som verktyg så att det blir kraftfullt och
              inte bara ännu en av alla de papperstigrar som politiken tyvärr
              ofta skapar.
            </seg>
            <seg n="8ddb5783">
              Hållbarhetsrapportering är ett verktyg som försöker bygga en
              bro mellan de internationella konventioner som det globala politiska
              systemet enas kring och de konkreta verksamheter som bedrivs i
              företagen. Syftet med hållbarhetsrapporteringen är att förbättra
              styrningen mot de gemensamma målen, exempelvis när det gäller
              resursfrågor, miljöfrågor och klimatmål samt effektivitet när
              det gäller hur man utvecklar hänsyn till biologisk mångfald och
              hur man arbetar med ekosystemhänsyn.
            </seg>
            <seg n="d70017a3">
              När Miljöpartiet bildades var vi ensamma om att tala om hållbar
              utveckling. De gamla partierna vägrade på många håll runt om i
              landet att debattera med oss när vi tog upp frågor om resursknapphet,
              hotade biotoper, konsumismens skadeverkningar, växande orättvisor
              och vikten av ett globalt perspektiv. I dag är förmodligen alla
              partier överens om att vi måste anta utmaningen att bygga ett
              hållbart samhälle och skapa en hållbar framtid. Men rädslan för
              själva förändringen är fortfarande så stor att en majoritet avslår
              den motion om hållbarhetsrapportering som finns i det här betänkandet.
            </seg>
            <seg n="e48d0b98">
              Det börjar bli ont om tid. Därför måste vi öka takten i arbetet
              på en hållbar framtid. Jag hoppas därför att regeringen, trots
              detta avslag, själv kommer med en proposition gärna redan till
              hösten.
            </seg>
            <seg n="422247b7">
              Jag tror att alla förstår att det inte räcker med internationella
              konventioner och en massa fina ord. Det måste bli konkret handling,
              och det måste ske snart.
            </seg>
            <seg n="2aebb9e0">
              Jag yrkar alltså bifall till reservationen.
            </seg>
          </u>
          <note type="speaker" n="ec7c3c9f">
            Anf. 38 MARTA OBMINSKA (M):
          </note>
          <u who="marta_obminska_7dd534" xml:id="i-e73a3442554eca8e-0" n="ccc13d45" next="i-087846f7bd9022a2-0"/>
          <note n="051a08e1">
            Herr talman! Jag börjar med att yrka bifall till utskottets förslag
            och avslag på reservationen.
          </note>
          <u who="marta_obminska_7dd534" xml:id="i-087846f7bd9022a2-0" n="ccc13d45" prev="i-e73a3442554eca8e-0">
            <seg n="d3479a08">
              I betänkandet finns det, som Jan Lindholm nämnde, ett tjugotal
              motionsyrkanden. Det finns en reservation om hållbarhetsrapportering.
            </seg>
            <seg n="79e8cd1a">
              EU-kommissionen kommer under det första kvartalet detta år att
              lägga fram ett förslag om hållbarhetsrapportering för alla större
              företag. Frågan om hållbarhetsrapportering är alltså föremål för
              pågående arbete inom EU.
            </seg>
          </u>
          <note type="speaker" n="cd215f53">
            Anf. 39 OLA JOHANSSON (C):
          </note>
          <u who="ola_johansson_09875f" xml:id="i-d2c2791ae9d9caa1-0" n="ab0c2045">
            <seg n="11a7004d">
              Herr talman! Det är en kort talarlista, och det är korta anföranden.
              Det beror kanske på att en del av de frågor som har vållat debatt
              tidigare har diskuterats i ett annat sammanhang, vilket Jan Lindholm
              framhöll.
            </seg>
            <seg n="a6ce7c01">
              Då återstår den reservation som Miljöpartiet har skrivit om hållbarhetsrapportering.
              Jag vill påminna om att Centerpartiet 1960 väckte den första miljömotionen
              i Sveriges riksdag. Hållbarhet är en viktig del av Centerpartiets
              drygt hundraåriga historia och vår mer än hundraåriga framtid
              också, för den delen.
            </seg>
            <seg n="cde8b054">
              Det är glädjande att så många företag intresserar sig för hållbarhetsfrågor,
              både på eget initiativ och i sammanhang där det offentliga är
              en delaktig spelare.
            </seg>
            <seg n="1689068b">
              Kommunernas roll som upphandlare är viktig när det gäller att
              sätta upp kriterier för vad som ska gälla för de företag som de
              tecknar ramavtal med.
            </seg>
            <seg n="8e929489">
              Hemma i Halland finns EMC, Energi- och miljöcentrum, en förening
              som har funnits sedan år 2007 och som jobbar bland annat för att
              bygga kunskap och driva projekt med energifokus tillsammans med
              näringslivet och andra regionala aktörer i Halland. Medlemskap
              där är öppet för alla företag som har ett behov av inspiration
              och hjälp med energi- och miljöfrågor eller som har något att
              bidra med till andra företag.
            </seg>
            <seg n="e83eb342">
              Föreningen grundades av åtta starka företagare i Varbergs kommun.
            </seg>
            <seg n="03fb279b">
              I dag presenterar Framtidskommissionen sin rapport Vägen till
              en grönare framtid för vår näringsminister Annie Lööf på Tekniska
              museet. I den beskrivs hur världen mot bakgrund av att den globala
              medeltemperaturen stiger och att människan överutnyttjar jordens
              resurser i snabbare takt måste ställa om och vilka utmaningar
              Sverige står inför på kort och på lång sikt.
            </seg>
            <seg n="a6517f42">
              Grön omställning skapar nya möjligheter för grönare lösningar
              på nya marknader där den globala konkurrensen hårdnar. Fokus för
              svenska börsföretag måste vara att själva anpassa sig till en
              sådan utveckling.
            </seg>
            <seg n="17b03e7d">
              Energiforskningspropositionen, som presenterades av Anna-Karin
              Hatt i oktober, innehåller årliga satsningar på 1,4 miljarder
              som också inkluderar näringslivet som ska arbeta med fem fokusområden.
              Det är en fossiloberoende fordonsflotta, kraftsystem som klarar
              förnybar elproduktion, energieffektivisering i bebyggelse, ökad
              användning av bioenergi och energieffektivisering av industrin.
            </seg>
            <seg n="c64ba3f1">
              Sverige införde tidigt riktlinjer för Hållbarhetsrapportering
              för statligt ägda företag. Under den förra mandatperioden togs
              det under Maud Olofssons ledning fram nya riktlinjer med förtydligade
              informationskrav för de statliga bolagen. Det är ett ansvar som
              staten har som ägare av svenska folkets egendom. Det är ju främst
              ett ägaransvar att ha hållbarhetsrapportering.
            </seg>
            <seg n="e7f84185">
              Om vi skulle tillmötesgå reservationen kommer det att behövas
              särskild lagstiftning, förändring i aktiebolagslagen, i bokförings-
              och redovisningslagen, för att tvinga företagen att göra något
              som de rimligen själva borde ha ett intresse att ta initiativ
              till.
            </seg>
            <seg n="e55f75ae">
              CSR, corporate social responsibility, blir för fler och fler
              företag en konkurrensfördel och ett villkor för att de ska kunna
              göra affärer.
            </seg>
            <seg n="e14bcd0b">
              Vi ser en utveckling där behovet att lagstifta om detta är litet.
              I betänkandet står det, som har sagts tidigare, att ett direktiv
              från EU är på väg. Ändå kommer det nu förslag om att samtliga
              större bolag ska införa hållbarhetsrapportering.
            </seg>
            <seg n="21c2dce0">
              Det är inte bara statliga företag som ska jobba aktivt för att
              främja goda etiska principer, uppförandekod och jämställdhetspolicy,
              som det står i regeringens riktlinjer till de statliga bolagen.
              Många av storföretagen gör redan det. Jag kan här visa upp Volvogruppens
              senaste hållbarhetsrapport från 2011.
            </seg>
            <seg n="34b2a024">
              Herr talman! Eftersom ett EU-direktiv är på väg ska jag kanske
              inte säga att hållbarhetsrapportering för större svenska företag
              är något som inte behövs. Men mot bakgrund av att så mycket händer
              inom det här området och att ett initiativ redan har tagits av
              EU yrkar jag avslag på Miljöpartiets reservation och bifall till
              förslaget i betänkandet CU5.
            </seg>
          </u>
          <note n="b193c97b">
            Överläggningen var härmed avslutad.
          </note>
          <note n="7348487f">
            14 § Snabbare betalningar
          </note>
          <note n="9776aec3">
            Föredrogs
          </note>
          <note n="33023ba0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="436719d2">
            Anf. 40 YILMAZ KERIMO (S):
          </note>
          <u who="yilmaz_kerimo_f87045" xml:id="i-cc2cc8770d323f12-0" n="e2820189">
            <seg n="bbe04bb1">
              Herr talman! Låt mig börja med att yrka bifall till reservation
              1. Det är en reservation som är gemensam för Socialdemokraterna,
              Miljöpartiet och Vänsterpartiet.
            </seg>
            <seg n="6238b52e">
              Sedan vill jag gå vidare med något som är positivt i propositionen.
              Regeringens förslag innebär att betalningstiden för fakturor till
              myndigheter och andra offentliga organ blir maximalt 30 dagar.
              Det är bra, men det räcker inte.
            </seg>
            <seg n="93507806">
              Ett litet företag som utför ett arbete ska inte behöva vänta
              längre än så på sin betalning. Detta känns därför som en högst
              rimlig ordning.
            </seg>
            <seg n="6ca69718">
              Det är positivt att myndigheter och offentliga organ på detta
              sätt visar vägen och underlättar för små och medelstora företag.
              Men varför stannar regeringen vid detta? Varför ska det vara skillnad
              om småföretagaren fakturerar en myndighet och om småföretagaren
              fakturerar ett annat företag? Jag förstår inte detta. Det lilla
              företaget behöver få sina pengar lika snabbt oavsett vem som har
              fakturerats. Jag har svårt att se argumenten för att göra denna
              skillnad.
            </seg>
            <seg n="484de598">
              När jag träffar småföretagare är frågan om betalningstider något
              som de ofta tar upp som ett stort problem. Långa betalningstider
              försämrar dessa företags likviditet och lönsamhet. Detta kan i
              förlängningen också få negativa effekter för samhällsekonomin.
            </seg>
            <seg n="b3f7501f">
              Det är inte ovanligt att småföretagare får vänta mycket länge
              på att få betalt för sina varor eller tjänster.
            </seg>
            <seg n="47662e62">
              Det handlar ibland om betalningstider på upp till 120 dagar.
              Under tiden får de själva ligga ute med pengarna. Ofta får de
              också betala in momspengarna till staten innan deras faktura är
              betald.
            </seg>
            <seg n="a4e46ac6">
              Det är inte rimligt att stora företag använder mindre företag
              som bank, framför allt inte i dessa tider då många småföretag
              har svårt att få lån av bankerna.
            </seg>
            <seg n="06db2515">
              Regeringens förslag om att det ska vara möjligt att avtala om
              längre betalningstid än 30 dagar gör att det i praktiken kommer
              att handla om betydligt längre tider.
            </seg>
            <seg n="745cf733">
              Hur ska små företag kunna stå emot de stora företagens krav på
              längre krediter? Det är inte lätt.
            </seg>
            <seg n="a844a6b3">
              Hur ska underleverantören kunna hävda sin uppfattning mot ett
              stort företag utan att behöva vara rädd för att bli av med en
              stor kund? Det kanske till och med är den största och viktigaste
              kunden, eller rent av den enda kunden.
            </seg>
            <seg n="21b3d632">
              Varför ska det i fortsättningen vara möjligt för stora företag
              att använda sina underleverantörer som bank? Jag förstår inte
              det. Underleverantörer är ofta små företag som är i stark beroendeställning
              till det stora företaget.
            </seg>
            <seg n="c2458bd6">
              Vi föreslår därför att 30 dagar är den betalningstid som ska
              gälla också mellan företag. Det finns ingen anledning till olika
              regler i detta sammanhang. Det kommer att stärka små och medelstora
              företags möjligheter att finansiera en expansion. Det är nödvändigt
              för att fler jobb ska kunna skapas nu när vi är inne i en ekonomisk
              nedgång med stigande arbetslöshet och vikande sysselsättning.
            </seg>
            <seg n="ebfaf6d3">
              Vi inser att en lag om maximalt 30 dagars betalningstid inte
              helt kan jämna ut den starkare partens övertag vid affärsuppgörelser.
              Men det är en viktig del i arbetet med att skapa ett sundare förhållande
              mellan parterna. Vi vet att det skulle betyda mycket för de små
              och medelstora företagen.
            </seg>
            <seg n="992793b6">
              En undersökning bland 2 000 av landets småföretagare visar att
              nästan 60 procent av dem föredrar 30 dagars betalningstid. 40
              procent önskar ännu kortare betalningstider. Endast 1 procent
              vill ha längre tid än 30 dagar. Regeringens förslag stöds med
              andra ord endast av 1 procent av Sveriges småföretagare. Man kan
              säga att regeringen står bakom småföretagarna, men den står så
              långt bakom småföretagarna att det inte syns att den står bakom
              dem.
            </seg>
            <seg n="8178917c">
              Vi står på småföretagarnas sida och tycker att önskemålen om
              skäliga betalningstider är rimliga. Regeringen bör helt enkelt
              komma tillbaka med ett nytt lagförslag som innebär att 30 dagars
              betalningstid är det som ska gälla också mellan företag. Det skulle
              göra nytta för landets många småföretagare, inte enbart för dem
              som har myndigheter och offentliga organ som kunder utan för alla
              företagare. Oavsett om det gäller stora företag eller myndigheter
              ska det vara lika för alla. Det ska gälla oavsett storlek och
              oavsett om det är offentlig sektor eller företag.
            </seg>
          </u>
          <note n="eac779f8">
            Herr talman! Med detta yrkar jag bifall till reservation nr 1.
          </note>
          <note type="speaker" n="3f0acaf6">
            Anf. 41 JAN LINDHOLM (MP):
          </note>
          <u who="jan_lindholm_6c3791" xml:id="i-af64923b3c32f212-1" n="68920dfc">
            <seg n="242b0e0b">
              Herr talman! Civilutskottets betänkande 6 handlar, som ni har
              hört, om snabbare betalningar och vad man behöver göra för att
              anpassa svensk lagstiftning till EU-direktivet om bekämpande av
              sena betalningar vid handelstransaktioner. Detta är ett mycket
              omfattande problem som jag själv på flera olika sätt har kommit
              i kontakt med ända sedan början av 1980-talet, och förmodligen
              är problemet betydligt äldre än så. Stora bolag har fått en osund
              vana att tvinga sina underleverantörer att acceptera betalningstider
              på exempelvis det har jag exempel på 90 dagar.
            </seg>
            <seg n="dd6f6f54">
              Enligt EU-direktivet ska medlemsstaterna se till att betalningstiderna
              när det gäller transaktioner mellan privata företag och det offentliga
              inte får vara mer än 30 dagar. De ska inte tillåtas vara längre
              än så. När det gäller transaktioner mellan privata näringsidkare
              kräver EU-direktivet att betalningstiderna inte överstiger 60
              dagar om det inte finns särskilda motiv till det. Det gäller också
              under förutsättning att det inte anses oskäligt mot borgenären,
              alltså den som har levererat varan eller tjänsten och vill ha
              betalt för den.
            </seg>
            <seg n="f30368e5">
              Regeringen har valt att följa EU-direktivets krav i den första
              delen. Förslaget till beslut innebär därför att maximalt 30 dagars
              betalningstid ska gälla vid transaktioner mellan det offentliga
              och det privata. När det gäller den andra delen urvattnar regeringen
              grundregeln om 30 dagar, som alltså anges även där, med en mängd
              förbehåll och undantag som i princip eller till och med i praktiken,
              skulle man egentligen kunna säga innebär att relationen mellan
              företagen som köper och de som säljer kan fortsätta att se ut
              precis som i dag.
            </seg>
            <seg n="ad8c8a35">
              Självklart ska man inte, herr talman, inbilla sig att problemen
              skulle lösas bara genom att riksdagen beslutar om att 30 dagar
              utan några som helst undantag ska gälla för betalningar mellan
              privata näringsidkare. Verkligheten är nämligen den att de stora
              företagen på olika sätt kan göra det klart för sina underleverantörer
              att de inte får datera sina fakturor hur som helst om de vill
              fortsätta att vara med på leverantörslistan. Dessa signaler behöver
              inte vara så tydliga och formella att de går att dokumentera,
              om det nu skulle vara någon företagare som skulle våga ta strid
              om villkoren. Därför menar vi att det behövs andra, kompletterande
              åtgärder från regeringens sida om vi ska få en förändring av kulturen
              hos en del större företag.
            </seg>
            <seg n="e0a7b448">
              Jag kan, herr talman, självklart inte stå i talarstolen och uttala
              mig om hur omfattande problemet är, och jag vill absolut inte
              stå i talarstolen och peka ut några företag även om jag råkar
              känna till ett antal exempel som jag skulle kunna använda. Jag
              tror inte att vi vinner på att hänga ut vissa företag som värre
              än andra. Att avstå från att på det sättet hoppa på vissa tror
              jag ligger i allas intresse i näringslivet. Då kanske de på olika
              sätt kan arbeta och påverka varandra för att förbättra situationen.
              Det kan nämligen inte vara roligt ens med ett kollektivt dåligt
              rykte.
            </seg>
            <seg n="a5883f82">
              Herr talman! Vi i Miljöpartiet är övertygade om att en förbättring
              när det gäller betalningstiderna betyder väldigt mycket för de
              små och medelstora företagen ja, för alla underleverantörer. Det
              gynnar definitivt inte investeringsviljan och möjligheterna att
              växa om man hela tiden tvingas agera bank åt sina kunder. Vi anser
              därför att riksdagen bör rösta för reservation 1. Den innebär
              en tydlig uppmaning till regeringen att återkomma till riksdagen
              med ett förslag som innebär att längsta tillåtna betalningstid
              utan undantag, alltså även när det gäller transaktioner mellan
              privata bolag ska vara 30 dagar.
            </seg>
            <seg n="290c0c45">
              I reservationen framhåller vi även att fler åtgärder behöver
              vidtas för att de mindre bolagens ställning ska stärkas. Vi menar
              att regeringen bör återkomma till riksdagen med åtgärder så att
              inte den 30-dagarsregel vi vill ha även fortsättningsvis ska kunna
              ignoreras genom olika former av manipulation, exempelvis när det
              gäller hur man daterar fakturor. En sund kultur när det gäller
              relationen mellan företag kan rimligtvis inte få omfatta att svaga
              företag tvingas fungera som bank åt den större kunden.
            </seg>
            <seg n="fc07aab1">
              Vi hoppas självfallet att ett bifall till reservation 1 i betänkandet
              ska uppfattas som en så tydlig signal som jag tror behövs för
              att vi ska få en självsanering och en självreglering när det gäller
              betalningstider mellan företag. Att nu även finansministern, enligt
              uppgifter i tidningar, instämmer i denna uppfattning borde innebära
              att vi får en majoritet för reservationen i dagens omröstning.
            </seg>
          </u>
          <note type="speaker" n="8df82051">
            Anf. 42 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-89813524414063c6-0" n="2553494f">
            <seg n="60a6662b">
              Herr talman! Propositionen föreslår ändringar i bland annat räntelagen
              för att genomföra ett EU-direktiv om bekämpning av sena betalningar.
              Direktivet är ett minimidirektiv, vilket innebär att vi kan genomföra
              en strängare lagstiftning om vi så önskar för svenskt vidkommande.
              Jag kommer i mitt anförande att i huvudsak beröra det som kretsar
              just kring betalningstider, eftersom det är där vi har de två
              reservationer som finns i betänkandet.
            </seg>
            <seg n="4e17023d">
              Vi sverigedemokrater tycker att vi ska ha tydliga, enkla och
              rättvisa regler för företag i Sverige. Det är bra att propositionen
              och betänkandet innehåller just detta när det gäller myndigheters
              förhållande till företag som leverantörer. Vi tycker dock också
              att det ska vara enkla, tydliga och rättvisa spelregler mellan
              företag. I dag är det otvetydigt så att det finns företag, framför
              allt storföretag, som använder sina underleverantörer som bank.
              Det gör man helt enkelt det är det många som har vittnat om de
              senaste dagarna, bland annat till mig genom att man vid upphandling
              ställer krav på väldigt långa betalningstider.
            </seg>
            <seg n="ac771d42">
              Det förslag den majoritet som till att börja med fanns i utskottet
              stod bakom det förslag Alliansen stod bakom innehöll möjligheter
              att vid förhandlingarna även fortsättningsvis ställa krav på underleverantörer
              om väldigt långa betalningstider och fakturor. Det är alltså inte
              en så stor förändring från dagsläget. Många har också vittnat
              om att det kommer att fortsätta. Företag har ringt upp bland annat
              mig och sagt att vi med regeringens förslag kommer att få en liknande
              situation i framtiden.
            </seg>
            <seg n="673fea6e">
              Vän av ordning kanske noterar att vi sverigedemokrater inte alltid
              är vänner av EU-direktiv. Det händer dock ibland att även en blind
              höna och så vidare, och i det här fallet har EU gjort någonting
              bra för företagen. Om man tittar på EU-direktivet ser man att
              det är ett minimikrav med möjlighet att avtala upp till 60 dagar.
              Men regeringens förslag möjliggör ytterligare betalningsdagar
              utöver de 60 dagarna.
            </seg>
            <seg n="76135f51">
              Man säger att de små företagen används som bank. Men de små underleverantörerna
              det kan också vara medelstora och stora företag som är underleverantörer
              kan ibland hänskjuta betalningarna till sina leverantörer, som
              i sin tur hänskjuter dem till sina leverantörer. I slutändan är
              det alltid den svage som får betala, det vill säga att den svage
              får med sin checkkredit och sitt kapital finansiera de större
              företagens verksamhet. Jag tycker i ärlighetens och hederlighetens
              namn att de större företagen, om de har problem med finansieringen,
              kan sköta finansieringen via sin egen checkkredit eller lån i
              bank.
            </seg>
            <seg n="bdb6bfe9">
              Det är ändå så att underleverantörer ska betala skatter. De ska
              betala sina löner och de ska betala sina leverantörer och får
              då ibland låna pengar till detta, därför att de i sin tur har
              gett lån till sina kunder. Det är inte rimligt. Det är skadligt
              för de företagen. Många företag vittnar också om att de haft ekonomiska
              svårigheter på grund av att storföretagen utnyttjar sin starka
              ställning.
            </seg>
            <seg n="d28b4d8b">
              Det är också skadligt för Sverige, för det är i de små och medelstora
              företagen som nya företag ska växa fram. Det är i de små och medelstora
              företagen som tillväxten och de nya jobben ska komma. Om låneutrymmet
              av kapitalet i de bolagen är uppbundet av lån till kunderna kanske
              det inte blir någon ny produktutveckling och tillverkningslinje.
              Det kanske inte blir någon forsknings- och utvecklingsavdelning.
              Man kanske inte har råd att säkra patent. Man kanske inte kan
              göra satsningar på arbetsmiljö och säkerhet. I värsta fall kanske
              man inte kan nyanställa.
            </seg>
            <seg n="f0af32eb">
              Herr talman! Jag måste säga att jag är lite förvånad över att
              regeringen, som i vanliga fall brukar vara bäst i klassen när
              det gäller att implementera EU-direktiv, just i det här fallet
              har missat intentionerna i EU-direktivet och även i fortsättningen
              företräder den starkes rätt.
            </seg>
            <seg n="959481a8">
              Det förvånar mig att regeringen så klart och tydligt tar ställning
              för storföretagen mot små och medelstora företag. Om man lyssnar
              på väggarna som viskar rådde det inte full enighet inom regeringen
              i den här frågan. Om man ska tolka viskningarna rätt fanns det
              starka krafter inom regeringen som ville ha 30 dagars betalningstid.
              Samma viskningar påstår att till exempel Centerpartiet kanske
              hade en orimligt stor och stark påverkan på det förslag som slutligen
              lades fram. Då kan jag tycka att det är rätt att regeringen får
              tillbaka den här frågan, får göra ett omtag och komma med ett
              nytt förslag som tar hänsyn till vad oppositionen har sagt, men
              också funderar ett varv till och kanske ger Centerpartiet lite
              mindre inflytande över det färdiga förslaget.
            </seg>
            <seg n="1acad8ed">
              Av den anledningen kommer jag nu inte att yrka bifall till vår
              reservation 2. Vi ställer oss i stället bakom den gemensamma reservationen
              från S, V och MP, reservation 1, och kommer att rösta på den i
              kammaren senare i dag.
            </seg>
          </u>
          <note type="speaker" n="c2f17442">
            Anf. 43 MARIANNE BERG (V):
          </note>
          <u who="marianne_berg_22ebf4" xml:id="i-31865ef94117b146-0" n="96dd943d">
            <seg n="f0ebd620">
              Herr talman! Det har blåst lite kring detta betänkande. Jag hade
              inte förväntat mig att det skulle bli så mycket vindar kring detta
              betänkande, Snabbare betalningar . Det har varit turer ända in
              to the bitter end.
            </seg>
            <seg n="a4775e0f">
              Förslaget som regeringen lade fram om 30 dagars betalningstid
              när underleverantören skickat i väg sin faktura är jättebra. Så
              långt är allting lugnt och okej. Men sedan kommer detta med avtalsfriheten,
              att man ska kunna avtala bort betalningstiden, som däremot är
              ett väldigt dåligt förslag. 30 dagar, basta utan undantag, är
              vad Vänsterpartiet anser ska råda.
            </seg>
            <seg n="d3952b1f">
              När det gäller fordran från myndigheter och andra offentliga
              organ är det 30 dagars betalningstid som gäller. Samma körschema,
              oavsett om det är offentligt eller privat, är väl en tydlig och
              klar linje som alla kommer att kunna känna till och också värna.
              Frågan är varför inte borgerligheten löper linan ut så att det
              blir samma för alla berörda parter, oavsett om de är offentliga
              eller privata. Vi förordar naturligtvis 30 dagars betalningstid
              utan undantag.
            </seg>
            <seg n="a5d0b3da">
              När regeringen kommer in på avtalsfriheten medför det en stor
              risk att storföretagen fortsättningsvis, som många varit inne
              på, låter de små företagen, många gånger underleverantörer, vara
              bank.
            </seg>
            <seg n="59e27eb0">
              I dag, herr talman, kan vi se till att få en förändring i detta.
            </seg>
            <seg n="f9d7eb69">
              Det finns mer att ta upp, avtalsfriheten. Om en borgenär, det
              vill säga en underleverantör eller småföretagare, nekar ytterligare
              tid för betalning, kan beställaren helt frankt säga: Tack och
              adjö! Vi går till någon annan. Det är ett scenario som många småföretagare
              hävdar kan komma att ske, så avtalsfriheten måste strykas. Därför,
              herr talman, måste vi se till i dag att kampen David mot Goliat
              inte ska få fortsätta.
            </seg>
            <seg n="a421b1bf">
              Vi lever också i en tid då arbetslösheten är skyhög. Därför måste
              vi se till att på alla plan försöka förbättra de siffrorna. En
              del i detta är just att småföretagarna ska kunna få betalt i rätt
              tid, så att de kan ges möjligheter att eventuell anställa fler
              och känna sig trygga i att deras verksamhet ska kunna leva vidare.
            </seg>
            <seg n="9df6f054">
              Herr talman! Jag började mitt anförande med att säga att det
              blåst lite kring den här frågan, och det har det ju gjort.
            </seg>
            <seg n="521a1623">
              Efter mycket läsande, många konkreta exempel och många kontakter
              med berörda personer landade Vänsterpartiet i att 30 dagars betalningstid
              utan undantag är det som vi ställer oss bakom. Det är det som
              vi vill ska gälla. Jag är otroligt glad att Socialdemokraterna
              och Miljöpartiet följer Vänsterpartiet i denna fråga som nu mynnat
              ut i en gemensam reservation. Tack ska ni ha för det!
            </seg>
            <seg n="b663b361">
              Vid dagens omröstning här i kammaren kan vi se till att det blir
              förändringar för småföretagarna genom att rösta på reservation
              1 i betänkandet.
            </seg>
          </u>
          <note n="3ec0a122">
            Herr talman! Jag yrkar bifall till reservation 1.
          </note>
          <note type="speaker" n="23b87e6f">
            Anf. 44 JESSIKA VILHELMSSON (M):
          </note>
          <u who="jessika_vilhelmsson_f9c281" xml:id="i-1df1c27fc0434039-0" n="4ba6863a" next="i-fbf7505bc9041913-0">
            <seg n="a12f4b89">
              Herr talman! Inom EU har det under en lång tid pågått ett arbete
              med att förkorta betalningstider inom näringslivet. Ett direktiv
              har utformats som syftar till att skapa ett gott småföretagarskydd
              samtidigt som avtalsrätten värnas.
            </seg>
            <seg n="97de1308">
              Utredningen Snabbare betalningar redovisades här i april förra
              året. I utredningen fanns många olika delar av näringslivet representerade.
              Under utredningstidens remissomgång stödde de flesta instanser
              förslaget i stort. Det fanns ett förslag till ändring, att betalningstiden
              skulle vara 30 dagar i stället för 60, ett förslag som regeringen
              lyssnade på, och jag återkommer till det alldeles strax.
            </seg>
            <seg n="0d7cabda">
              Under utredningstiden har även överläggningar hållits mellan
              företrädare för ansvariga departement i de nordiska länderna.
              Vid överläggningarna har man försökt enas om hur direktivet bör
              tolkas och även, i viss mån, hur det bör genomföras.
            </seg>
            <seg n="65d28e8f">
              Regeringen har nu lämnat en proposition till riksdagen som innehåller
              förslag som syftar till att motverka sena betalningar och långa
              avtalade betalningstider inom näringslivet.
            </seg>
            <seg n="28feb518">
              Med anledning av propositionen har två motioner väckts. I ärendet
              behandlar vi också sju motioner från den allmänna motionstiden.
            </seg>
            <seg n="ae5753c9">
              Flera av talarna har varit inne på att långa betalningstider
              liksom sena betalningar, det vill säga betalningar som sker efter
              förfallodagen, är ett stort problem och får negativa konsekvenser.
              Men det är också på det viset att krediter inom näringslivet är
              betydelsefulla. De förenklar betalningsadministrationen och möjliggör
              en mer effektiv handel. Regeringens proposition syftar därför
              till att skapa ett gott småföretagarskydd samtidigt som den värnar
              avtalsfriheten. Det är inte på det viset som Jan Lindholm säger,
              att det är något slags urvattnat förslag.
            </seg>
            <seg n="eb0122ba">
              Propositionen har efter remissrundan landat i ett bra förslag
              och föreslår att en fordran vid handelstransaktioner ska betalas
              senast 30 dagar efter det att borgenären har framställt krav på
              betalning. Längre betalningstid är endast möjlig i det fall borgenären
              uttryckligen har godkänt det. Denna sista möjlighet finns dock
              inte för myndigheter eller andra offentliga organ, där 30 dagars
              betalningstid är tvingande.
            </seg>
            <seg n="c57ebcab">
              Herr talman! Långa betalningstider är som sagt ett problem. Det
              är också därför vi lägger fram det här förslaget. Det är en ändring
              av nuvarande lagstiftning. Jag tror att detta tillägg i räntelagen
              och det faktum att myndigheter och offentliga organ ska betala
              fakturor inom 30 dagar kommer att ha effekt på det övriga näringslivet.
            </seg>
            <seg n="d8899301">
              I betänkandet säger vi också uttryckligen att om detta inte får
              avsedd effekt förutsätter vi att regeringen återkommer med nya
              förslag.
            </seg>
            <seg n="7e24d308">
              Att däremot lagstifta om en indispositiv 30-dagarsregel, eller
              60-dagarsregel som Sverigedemokraterna till helt nyligen föreslog,
              är fel av många skäl.
            </seg>
            <seg n="755c2366">
              I en modern ekonomi är avtalsfriheten ett fundament för ett flexibelt
              och konkurrenskraftigt näringsliv och en grundläggande utgångspunkt
              vid global handel. Avtalsfriheten motiveras av att det är marknadens
              aktörer som är mest lämpade att avgöra frågor om avtals ingående
              och innehåll. Det är bara avtalsparterna som kan se vilka detaljvillkor
              som i praktiken passar deras avtalsrelation.
            </seg>
            <seg n="87196e95">
              Betalningstiden är en av flera delar i ett avtal. En lång betalningstid
              kan till exempel kompenseras av att säljaren får ett bättre pris.
            </seg>
            <seg n="49fac7bf">
              En tvingande reglering om betalningstiden kan leda till att affärer
              inte blir av. Nystartade företag eller mindre företag med sämre
              likviditet kan sakna möjlighet att betala en köpeskilling omedelbart
              eller inom en viss kortare tid. Det kan vara problem att ordna
              banklån. Om avtalsparterna då har möjlighet att avtala om längre
              betalningstider kan köparen förvärva på kredit och därefter betala
              säljaren när köparen sålt vidare till slutkund.
            </seg>
            <seg n="bd31a263">
              Handelskrediter och avtalsfrihet är viktiga för ett konkurrenskraftigt
              näringsliv. Det har oppositionen missförstått.
            </seg>
            <seg n="656b9e34">
              Herr talman! Som jag inledningsvis sade fördes samtal med våra
              grannländer om hur direktivet borde tolkas och genomföras. Vi
              har sedan lång tid tillbaka inom Norden en tradition att harmonisera
              våra lagar inom civilrättens område.
            </seg>
            <seg n="3c7e851f">
              Den finska riksdagen och det norska Stortinget har utifrån direktivet
              antagit lagstiftning som säger att betalningsfristen mellan näringsidkare
              får överskrida 60 dagar endast om det uttryckligen har avtalats
              om detta alltså precis i enlighet med EU-direktivet. Det innebär
              att dessa länders lagar öppnar upp för längre betalningstider
              än det svenska förslaget.
            </seg>
            <seg n="e32c6b71">
              Det danska Folketinget har antagit en lagstiftning som liksom
              den föreslagna svenska lagstiftningen säger att betalningsfristen
              mellan näringsidkare får överskrida 30 dagar endast om detta uttryckligen
              har godkänts.
            </seg>
          </u>
          <note n="77d5bce1">
            Finsk, norsk och dansk lagstiftning är alltså dispositiv vad
            gäller betalningstidens längd.
          </note>
          <u who="jessika_vilhelmsson_f9c281" xml:id="i-fbf7505bc9041913-0" n="4ba6863a" prev="i-1df1c27fc0434039-0">
            <seg n="bc9e10b6">
              En svensk tvingande lagreglering riskerar alltså att leda till
              att svenska företag går miste om avtal och affärsmöjligheter.
              Är det detta som oppositionen vill?
            </seg>
            <seg n="21758604">
              Försening av betalning är absolut ett problem, men det kommer
              inte reservanterna åt. Socialdemokraterna var inne på det, och
              det står också tydligt i reservationen.
            </seg>
            <seg n="019a3bda">
              För att motverka sena betalningar finns en hel verktygslåda i
              svensk rätt. Propositionen föreslår, förutom det jag talat om
              vad gäller betalningstider, en ny paragraf om att Marknadsdomstolen
              kan förbjuda oskälig sedvänja om till exempel betalningstid. Det
              finns också en tvingande regel om borgenärens rätt till dröjsmålsränta.
              Det finns regler om borgenärers rätt till ersättning och vilka
              belopp som ska utgå vid betalningsförsening.
            </seg>
            <seg n="16d342fd">
              Därutöver finns andra civilrättsliga och konkurrensrättsliga
              regler som kan tillämpas vid oskäliga avtalsvillkor eller sena
              betalningar. Vidare finns 36 § i avtalslagen. Det finns också
              en ganska omfattande praxis på området om vad missbruk av ställning
              innebär. Det är regler som utredningen konstaterar fungerar väl.
            </seg>
            <seg n="c3fec540">
              Hur kan Socialdemokraterna, Miljöpartiet, Vänsterpartiet och
              Sverigedemokraterna med sina dåligt underbyggda reservationer
              på allvar tro att detta skulle hjälpa småföretagen? Det saknas
              helt konsekvensanalys, och förslagen riskerar att få helt motsatt
              effekt på näringslivet. Det är inte vad Sverige behöver.
            </seg>
            <seg n="b13dc2e1">
              Herr talman! Sammanfattningsvis är det min uppfattning att propositionens
              förslag är bra. Tillsammans med övrig befintlig civilrättslig
              lagstiftning som finns på området och utarbetad praxis kommer
              det att få önskvärd effekt och ge våra företag ett bättre skydd.
              Jag yrkar bifall till propositionen och avslag på motionerna.
            </seg>
          </u>
          <note type="speaker" n="227469ab">
            Anf. 45 YILMAZ KERIMO (S) replik:
          </note>
          <u who="yilmaz_kerimo_f87045" xml:id="i-cc2cc8770d323f12-1" n="e2820189">
            <seg n="9fc401c1">
              Herr talman! Jag blir mycket förvånad. Regeringen brukar tala
              sig varm för småföretagare och småföretagande, men nu visar man
              att det bara är tomma ord utan handling. Man gör ingenting för
              småföretagare. Det är bara stora och börsnoterade företag som
              gynnas.
            </seg>
            <seg n="2c298bce">
              Småföretagare som är beroende av sina stora leverantörer får
              vänta mycket längre tid på att få sina pengar. 120 dagar brukar
              det vara. Vad gör de då? De säljer sina fakturor till finansbolag,
              och då betalar de mer ränta. De drabbas hela tiden.
            </seg>
            <seg n="b4ab54ed">
              Jag förstår av retoriken att ni inte har lyssnat på småföretagarna.
              I dag har alla ledamöter fått en vädjan till Alliansens riksdagsledamöter
              att tänka om och göra något nytt i detta. Det är Företagarna Helsingforss
              stad och Företagarna Uppsala som har undertecknat och skickat
              denna skrivelse. De tycker liksom många andra att långa betalningstider
              är ett tillväxthinder och att total avtalsfrihet kräver jämnstarka
              avtalspartner. Ett stort företag har övertag gentemot ett mindre.
              Småföretagen är beroende och kan inte avtala bort det.
            </seg>
            <seg n="34da4101">
              Moderaterna och Alliansen måste tänka om. I dag har ni chansen
              att göra något nytt, att tänka om, tänka rätt och rösta rätt kl.
              16 så att det blir rätt. Det ska vara 30 dagar och inget annat
              för alla företag, oavsett om det är stort, litet, privat eller
              offentligt.
            </seg>
          </u>
          <note type="speaker" n="6333c2ec">
            Anf. 46 JESSIKA VILHELMSSON (M) replik:
          </note>
          <u who="jessika_vilhelmsson_f9c281" xml:id="i-add7991bd03633b3-0" n="4ba6863a">
            <seg n="8cd030fe">
              Herr talman! Vi är överens om att sena betalningar är ett problem.
              Men ni kommer inte till rätta med problemet med ert förslag. Det
              betyder inte att företagen fortsättningsvis kommer att betala
              i tid. Det är problemet.
            </seg>
            <seg n="8d6b8d2a">
              Regeringen lyssnar. Det har varit en omfattande remissbehandling.
              Det har varit en utredning som har bestått av näringslivets olika
              representanter. Vi har lyssnat. Vi gick från 60 dagar till 30
              dagar.
            </seg>
            <seg n="39e1a8a4">
              Jag undrar om det är ni som inte har lyssnat. Er reservation
              har ingen som helst konsekvensanalys av vad detta skulle innebära.
              Är det inte viktigt för näringslivet att ha handelskrediter? Är
              det inte viktigt för näringslivet att ha avtalsfrihet? Är det
              inte viktigt för näringslivet att självt kunna bestämma vad ett
              avtal ska innehålla? För mig är det viktigt.
            </seg>
            <seg n="44cb937b">
              Det här ger tydliga signaler om vad vi tycker att betalningstiden
              ska vara, men det ger också utrymme för företagen att själva få
              skapa sina avtal.
            </seg>
            <seg n="74b35319">
              Vad har ni tänkt? Hur ska det bli med handelskrediter för småföretagen?
              Kommer detta inte att få andra effekter? Det är inte bara stora
              företag som utnyttjar långa betalningstider; det gör även små
              företag. Har ni tagit in det i er analys?
            </seg>
          </u>
          <note type="speaker" n="63a065e9">
            Anf. 47 YILMAZ KERIMO (S) replik:
          </note>
          <u who="yilmaz_kerimo_f87045" xml:id="i-cc2cc8770d323f12-2" n="e2820189">
            <seg n="aea182e5">
              Herr talman! Jag förstår fortfarande inte retoriken. Först säger
              ni att eftersom kommuner och övrig offentlig sektor ska betala
              inom 30 dagar kommer det att bli effekt även på andra, och de
              kommer också att betala inom 30 dagar. Om de inte gör det ska
              ni titta på det en gång till.
            </seg>
            <seg n="7944232e">
              Det är motsägelsefullt. Först säger ni att det inte går och att
              det måste vara på detta sätt för avtalsfriheten. Samtidigt är
              ni beredda att pröva det ändå. Varför gör man det inte nu när
              man har lyssnat på småföretagarna? De tycker att det är ett tillväxthinder.
              Det går inte, de måste sälja sina fakturor och de kan inte växa.
            </seg>
            <seg n="1135eebb">
              Det är bara de stora och börsnoterade företagen som får nytta
              av detta. Varför ska det vara skillnad mellan offentlig sektor
              och stora företag? Varför ska bara en del gynnas? Jag förstår
              inte hur ni tänker.
            </seg>
            <seg n="677b7774">
              Det är bara 1 procent av de företagare som tillfrågats som tycker
              att förslaget är bra. Ert förslag stöds alltså av endast 1 procent.
              Resten, det vill säga 99 procent, tycker att 30-dagarsregeln ska
              gälla oavsett om det är stora eller små företag.
            </seg>
            <seg n="d495c18a">
              Nu har ni möjlighet att visa att ni inte bara i ord utan även
              i handling står bakom små och medelstora företag, att ni inte
              enbart står bakom de börsnoterade stora företagen.
            </seg>
          </u>
          <note type="speaker" n="23bab7d1">
            Anf. 48 JESSIKA VILHELMSSON (M) replik:
          </note>
          <u who="jessika_vilhelmsson_f9c281" xml:id="i-add7991bd03633b3-1" n="4ba6863a">
            <seg n="50006bca">
              Herr talman! Jag skulle nog vilja säga att det var ett ganska
              grovt missbruk av statistik, men det kan vi kanske diskutera senare.
            </seg>
            <seg n="34d0b26a">
              Jag tror inte att förslaget bara gynnar stora företag. Nu vet
              jag inte vem som sade att de hade träffat företagare, men också
              jag har träffat företagare, små företagare som är beroende av
              långa kredittider. Om de inte får det, ja då diskuterar de priserna.
            </seg>
            <seg n="5d0d5f49">
              Min fråga, som jag nu inte kan få svar på, är vad som är nästa
              steg. Ska vi härifrån även bestämma vad priset ska vara, bestämma
              ett maxpris? Var går gränsen? Det här är en avvägning mellan avtalsfrihet
              och att motverka långa betalningstider. Vad gäller myndigheter
              är det skillnad, för myndigheter kan vi råda över. Vi är förstås
              för korta betalningstider.
            </seg>
          </u>
          <note type="speaker" n="1ca252e7">
            Anf. 49 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-89813524414063c6-1" n="2553494f">
            <seg n="32d3a549">
              Herr talman! Jessika Vilhelmsson anför att nystartade företag
              som har svårt att få kredit i bank kan behöva låna av sina leverantörer.
              Det kan förvisso vara så, men jag tror att den omvända problematiken
              är betydligt vanligare, det vill säga att nystartade små och medelstora
              företag är tvingade att låna ut pengar till sina kunder. Det har
              inte minst inköpare från den typen av företag, storföretag, vittnat
              om de senaste dagarna. De ställer regelmässigt krav på långa betalningstider.
              Take it or leave it är beskedet till leverantörerna. Regeringens
              och Alliansens förslag ger utrymme för detsamma. Det är ingen
              förändring.
            </seg>
            <seg n="210f8137">
              Det sägs att affärer kan gå Sverige förbi, att andra länder som
              tolkar EU-direktiv annorlunda får del av affärer som borde ha
              tillfallit svenska företag. Om de större företagen, som vi huvudsakligen
              talar om, behöver gå till banken och skaffa kredit för att finansiera
              sin verksamhet, de extra 30, 60 eller 90 dagarna som det handlar
              om, kommer det att påverka priset på deras produkter med promillen.
              Det är inte det som avgör om de får kontraktet eller kan sälja
              produkten.
            </seg>
            <seg n="9dce3903">
              För det lilla eller medelstora företaget som ska leverera kan
              det vara avgörande för om de kan betala sina skatter och lön till
              personalen eller utvidga sitt företag. Det är inte bra för Sverige.
              Det är inte bra för tillväxten. Jag tolkar Moderaternas och Alliansens
              ambitioner så att vi ska låta företag växa, att vi ska ha tillväxt
              i Sverige och säkra jobben. På vilket sätt rimmar förslaget med
              dessa ambitioner?
            </seg>
          </u>
          <note type="speaker" n="02f01f23">
            Anf. 50 JESSIKA VILHELMSSON (M) replik:
          </note>
          <u who="jessika_vilhelmsson_f9c281" xml:id="i-add7991bd03633b3-2" n="4ba6863a">
            <seg n="4fff3b0b">
              Herr talman! Jag har precis som Sven-Olof Sällström lyssnat på
              företagare, och jag har hört många företag och organisationer
              värna avtalsfriheten; det framkommer även i utredningen. Det verkar
              Sverigedemokraterna ha glömt bort.
            </seg>
            <seg n="d0fd5333">
              Take it or leave it, säger Sven-Olof Sällström. Vad händer då
              med den här lagstiftningen? Kommer det att bli någon skillnad?
              Vad får det för konsekvenser för de företagen? De är fortfarande
              beroende. Det enda som då händer är att man betalar för sent.
              Det är ett problem redan i dag.
            </seg>
            <seg n="6e6e4042">
              Jag måste ta upp något som sades om EU-direktivet. Jag uppfattade
              Sven-Olof Sällströms inlägg så att EU-direktivet har någon sorts
              maxgräns på 60 dagar. Det stämmer inte. Det är fortfarande en
              avvägning mellan avtalsfrihet och snabbare betalningar. Därför
              förvånar det mig att man gör den tolkningen.
            </seg>
            <seg n="98b0f553">
              Ja, det är klart att vi tycker att Sveriges näringsliv ska utvecklas
              och växa, och vi tror att det förslag som Sverigedemokraterna
              nu stöder är tillväxthämmande. Vi tycker precis tvärtom.
            </seg>
          </u>
          <note type="speaker" n="ac39148e">
            Anf. 51 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-89813524414063c6-2" n="2553494f">
            <seg n="ad926055">
              Herr talman! När Jessika Vilhelmsson talar om avtalsfriheten
              på det sättet och använder det i detta sammanhang kommer jag att
              tänka på målningen Grindslanten . Det är ett gäng barn som gemensamt
              hjälps åt att öppna en grind för att släppa fram hästskjutsen.
              När det sedan kommer till betalningen är det den starkes rätt
              som gäller.
            </seg>
            <seg n="bfe5a50c">
              När vi stiftar lagar i det här landet liksom man gör i alla andra
              länder är det för att värna den svages rätt och ge rättvisa spelregler.
              Det är precis det vi nu sysslar med. Vi stiftar lagar för att
              ge rättvisa spelregler. Tillkännagivandet innebär att regeringen
              får tillbaka förslaget på sitt bord. Då kan regeringen komma tillbaka.
              Man kan förankra sina förslag i kammaren, vilket man sällan gör.
              Nu har man chansen.
            </seg>
            <seg n="883e1688">
              Man kan börja med att förankra förslaget i regeringen, vilket
              jag förstått inte med säkerhet skett i det här fallet. Börja där.
              Fortsätt sedan med att förankra förslaget i kammaren. Kom tillbaka
              med ett förslag som kammaren kan acceptera. Sedan kan vi utgå
              från det och vad som ska gälla i framtiden beträffande avtal mellan
              företag. Det finns utrymme för regeringen att komma med ett förslag
              som kanske går utanför de 30 dagarna men ändå har en slutpunkt,
              ett förslag som innebär att man som mäktig och stark inte ska
              kunna ställa vilka krav som helst på sina leverantörer.
            </seg>
            <seg n="4883b900">
              Kom tillbaka med ett förslag så får vi se vad vi kan göra. Vi
              kanske kommer överens. Det föreliggande förslaget kan vi inte
              ställa oss bakom. Vi kommer inte heller att ställa oss bakom vår
              egen reservation, för i så fall skulle Alliansens förslag gå igenom
              vid omröstningen i dag. Vi ställer oss bakom Socialdemokraternas
              och den övriga oppositionens förslag för att ni i Alliansen ska
              få tillbaka det på ert bord och komma med ett bättre förslag.
            </seg>
          </u>
          <note type="speaker" n="f6b31e38">
            Anf. 52 JESSIKA VILHELMSSON (M) replik:
          </note>
          <u who="jessika_vilhelmsson_f9c281" xml:id="i-add7991bd03633b3-3" n="4ba6863a">
            <seg n="f22e5a28">
              Herr talman! Det var ju ett tydligt besked.
            </seg>
            <seg n="317bb374">
              Vi talar förbi varandra kan jag delvis tycka. Det är tråkigt
              att inte något av partierna som har den gemensamma reservationen
              tar upp de andra förslag som finns i propositionen, såsom förslag
              om oskäliga avtalsvillkor och dröjsmålsränta. Det här är som sagt
              en del av ett förslag. Det finns många andra delar. Ni i oppositionen
              inskränker genom ert förslag företagens rätt att kunna utvecklas
              och få tillväxt. Det tycker jag är tråkigt.
            </seg>
            <seg n="0dfdb4f2">
              Det saknas en konsekvensanalys, men utredningen har tidigare
              gjort en sådan och landat i att avtalsfriheten måste värnas. Tillsammans
              med de förslag som finns i propositionen är det en bra avvägning.
            </seg>
          </u>
          <note type="speaker" n="25657b51">
            Anf. 53 NINA LUNDSTRÖM (FP):
          </note>
          <u who="nina_lundstrom_bfbd4f" xml:id="i-0527e919ce03f6ba-0" n="646446fe">
            <seg n="803f1658">
              Herr talman! Jag vill börja med att yrka bifall till utskottets
              förslag i betänkandet och avslag på reservationerna. I dag behandlar
              riksdagen ett förslag som förbättrar villkoren för företagandet
              i Sverige. Regeringen föreslår i propositionen lagstiftning för
              att få till stånd dessa förbättringar. Det är viktigt att notera
              att den tvingande 30-dagarsregeln för alla företag, utan möjligheter
              för borgenär att godkänna undantag, i dagsläget saknar stöd bland
              företagarorganisationer som lämnat remissvar på förslagen.
            </seg>
            <seg n="659355b2">
              Som alla i utskottet vet har företagare olika uppfattningar i
              den här frågan. Det finns de som anser att det behövs stärkta
              regler, men så finns det också de företagare som anser att det
              inte behövs tvingande regler. De företagare som inte vill ha tvingande
              regler framhåller att det är viktigt att det finns en avtalsfrihet.
              Jag har blivit kontaktad av ett antal företagare i båda lägren
              och också talat med studenter som skriver uppsatser i ämnet och
              kan konstatera att bilden är väldigt spridd. Det finns olika uppfattningar.
            </seg>
            <seg n="cbf605bb">
              Dagens förslag syftar till att förstärka förutsättningarna. Jag
              noterar att flera av de partier som nu brinner för en tvingande
              30-dagarsregel inte väckte några motioner när propositionen lades
              fram i riksdagen. Jag noterar även att Sverigedemokraterna bytt
              åsikt i sak. Från att ha haft en 60-dagars stupstock förordar
              de nu 30 dagar.
            </seg>
            <seg n="2dbd2aa5">
              Uppfattningarna är som sagt olika mellan företagare om hur problemen
              ser ut. De som inte ser problem anser att det är viktigt med någon
              grad av avtalsfrihet. Som Jessika Vilhelmsson var inne på är betalningsvillkor
              ett av flera villkor i avtal. Också företagare som verkar exempelvis
              som underleverantörer av vissa varor till större företag har olika
              erfarenheter. Somliga av dem ser problem, andra inte. Jag gissar
              att de samtalen och mejlen nått oss alla i utskottet.
            </seg>
            <seg n="b744c27a">
              Herr talman! Propositionen Snabbare betalningar innebär att vi
              i Sverige går längre än EU-direktivet. Lagen har redan beskrivits
              i debatten. Jag konstaterar att två motioner av två partier väckts
              med anledning av propositionen.
            </seg>
            <seg n="58343859">
              Jan Lindholm påtalar att han har följt problematiken sedan 1980-talet.
              Jag konstaterar att det är viktigt för oss alla att ta del av
              utvecklingen. Miljöpartiet hade heller inte någon motion i frågan
              när propositionen lades fram.
            </seg>
            <seg n="d6789048">
              Alla partier stöder lagförändringarna i sig vad gäller propositionen.
              Men det finns två reservationer som avser tillkännagivanden om
              att regeringen ska återkomma med ytterligare förslag.
            </seg>
            <seg n="2bfbe136">
              Jessika Vilhelmsson var inne på det nordiska samarbetet. Det
              finns beskrivet i betänkandet. Det har under utredningsarbetet
              förts överläggningar mellan företrädare för ansvariga departement
              i de nordiska länderna. Vid överläggningarna har man försökt enas
              om hur direktivet bör tolkas och i viss mån även hur det lämpligen
              bör genomföras.
            </seg>
            <seg n="57ea558e">
              Utifrån höstens behandling av propositionen har jag antagit att
              det finns en ganska stor samstämmighet kring hur vi ser på lagförändringarna.
              Det synes även vara läget här i dag, förutom vad gäller tillkännagivandena.
            </seg>
            <seg n="28005da3">
              De lagförslag som utskottet ställt sig bakom syftar till att
              förbättra främst för de mindre företagen. Utredningens kartläggning
              visade att den genomsnittliga betalningstiden som små och medelstora
              företag angav i sina fakturor till andra företag och offentlig
              sektor var 27 dagar. Den vanligaste avtalade betalningstiden i
              Sverige var 30 dagar alternativt en kalendermånad. Men i vissa
              branscher förekom längre avtalade betalningstider.
            </seg>
            <seg n="02bc11a4">
              Förslagen bör få en positiv effekt för leverantörerna genom att
              leda till snabbare betalningar och bättre kompensation vid sena
              betalningar. De förslag som lämnats innebär att särskilt de mindre
              företagens ställning stärks.
            </seg>
            <seg n="2c3daf88">
              I och med att betalningar sker snabbare och i tid kan företagens
              finansierings- och administrationskostnader minska, förutsättningar
              för en sund konkurrens förbättras och i förlängningen samhällsekonomiska
              vinster uppnås.
            </seg>
            <seg n="4e81b68d">
              En del mindre företag har problem med finansiering av sin verksamhet,
              vilket bland annat hindrar dem från att växa och att anställa
              fler medarbetare. Det finns många orsaker till det.
            </seg>
            <seg n="4e14aa8b">
              Ett av problemen är att de får vänta onödigt länge innan de fått
              betalt när de levererat tjänster och varor. Det finns också många
              orsaker till det.
            </seg>
            <seg n="a3be6c0c">
              Utskottet konstaterar att regeringens förslag ligger väl i linje
              med den redovisade faktiska genomsnittliga betalningstiden i Sverige,
              som enligt senare undersökningar är knappt 30 dagar.
            </seg>
            <seg n="585e614e">
              Utskottet anser liksom regeringen att betalningsperiodens längd
              ska vara 30 dagar om inte borgenären uttryckligen har godkänt
              en längre betalningsperiod.
            </seg>
            <seg n="99504715">
              En längre betalningsperiod än 30 dagar förutsätter inte bara
              ett uttryckligt avtal. Den längre betalningsperioden får heller
              inte vara grovt oskälig mot borgenären, precis som Jessika Vilhelmsson
              var inne på.
            </seg>
            <seg n="a94de170">
              För myndigheter och offentliga organ är 30-dagarsregeln inte
              möjlig att förhandla bort. Men mellan företag är det fortsatt
              möjligt att avtala om längre betalningstider.
            </seg>
            <seg n="f00db783">
              Herr talman! I betänkandet står det väldigt tydligt angivet att
              regeringen kommer att följa frågan, precis som vi ledamöter i
              utskottet gör. Jag citerar betänkandet: Utskottet förutsätter
              att regeringen noga kommer att följa effekterna av den nya lagstiftningen
              för de mindre företagen och att regeringen vid behov återkommer
              till riksdagen med ytterligare förslag.
            </seg>
            <seg n="d26e1474">
              Sådana nya överväganden måste beredas och synpunkter måste inhämtas
              från berörda. Jag noterade i den tidigare debatten i dag om skatteutskottets
              betänkande frågan om hur snabbt och hur fort man ska ta fram förslag
              kontra hur länge man ska utreda.
            </seg>
            <seg n="91619aa4">
              Oppositionen riktar ibland kritik mot att frågor bereds för snabbt
              och att man har för bråttom. Det hade också utskottet en debatt
              om i december. Då ville man att det skulle utredas mer och längre.
              I dag verkar åsikten från oppositionen vara att beredning samt
              att lyssna in synpunkter från dem det berör är överflödigt vad
              gäller flera ärenden som i dag debatterats i kammaren.
            </seg>
            <seg n="8668b346">
              Herr talman! För oss i Alliansen är småföretagens villkor väldigt
              viktiga. I Folkpartiet hade vi en slogan på den tiden vi kallade
              förskola för dagis. Vi sade: Sverige behöver både företag och
              dagis.
            </seg>
            <seg n="100782ca">
              Småföretagens villkor är oerhört viktiga. I dag har vi möjlighet
              att fatta beslut som gör att de villkoren förbättras. Men vi ska
              också väga in de synpunkter som har inkommit och fortsätta att
              följa och bereda frågan så att vi också lyssnar in de önskemål
              och synpunkter som finns.
            </seg>
          </u>
          <note type="speaker" n="b4f669a2">
            Anf. 54 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-89813524414063c6-3" n="2553494f">
            <seg n="278a206b">
              Herr talman! Nina Lundström har tolkat vårt agerande i dag som
              att vi går från en stupstock på 60 dagar till en stupstock på
              30 dagar. Det är inte riktigt så.
            </seg>
            <seg n="9bc3de8e">
              Det kammaren med all sannolikhet kommer att besluta senare i
              dag är ett tillkännagivande till regeringen. Man lämnar bollen
              tillbaka till regeringen. Regeringen ska komma med ett förslag
              som är väl förankrat i kammaren och som den har en chans att få
              igenom.
            </seg>
            <seg n="d13dee5b">
              Anledningen till att vi ställer oss bakom oppositionens samlade
              förslag är inte för att det är perfekt utan för att vi anser att
              ert förslag är sämre. Ert förslag innebär status quo och oförändrade
              förutsättningar. Det är många som de senaste dagarna i samtal
              med i varje fall mig har vittnat om att det inte kommer att bli
              någon förändring.
            </seg>
            <seg n="e675a048">
              Regeringen har nu chansen att ta omtag, förankra sina förslag,
              och kanske fundera på om man till exempel ska begränsa avtalsfriheten
              när det gäller längden på de avtal som man kan sluta mellan företag.
            </seg>
            <seg n="612795d7">
              Vi Sverigedemokrater är fortfarande öppna för att tycka att 60
              dagar i vissa fall kan vara rimligt. Vi hade dessa tre förslag
              framför oss på bordet i dag. Hade vi ställt oss bakom vår egen
              reservation så hade regeringens och ert förslag gått igenom.
            </seg>
            <seg n="1eaf6596">
              Vi ställer oss bakom den övriga oppositionens förslag för att
              regeringen ska komma tillbaka till riksdagen med ett väl förankrat
              förslag som är bra för alla företag.
            </seg>
            <seg n="dd87471e">
              Jessika Vilhelmsson får vara beredd att hjälpa till i utskottet
              och gå tillbaka till regeringen och säga: Ni får komma med ett
              förslag och förankra det hos riksdagen så att vi får igenom ett
              förslag som är bra för alla företag. Det handlar till exempel
              om de synpunkter som vi sverigedemokrater haft när det gäller
              att begränsa upp till 60 dagar.
            </seg>
          </u>
          <note type="speaker" n="fc22ed6c">
            Anf. 55 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-0527e919ce03f6ba-1" n="646446fe">
            <seg n="7cee7cad">
              Herr talman! Det är intressant vilket fokus man har på frågan.
              Om jag uppfattar Sverigedemokraterna rätt är det viktiga här att
              se till att vinna en votering. Jag brinner för att förbättra för
              alla företagare i Sverige.
            </seg>
            <seg n="1e0a61ef">
              Jag konstaterar också att det som Sverigedemokraterna nu i dag
              argumenterar för i kammaren inte var innehållet i motionen och
              Sverigedemokraternas ståndpunkt i utskottet.
            </seg>
            <seg n="1d02dd99">
              Man ska alltid som politiker och inte minst som lagstiftare verkligen
              fundera över: Kommer steget att räcka? Kommer vi att behöva göra
              mer? Det ansvaret bär vi alla.
            </seg>
            <seg n="93769345">
              Jag är övertygad om att även Sverigedemokraterna har fått åsikterna
              från företagare att det finns spridda uppfattningar. Om det i
              remissvaren hade varit entydigt och alla företagare mangrant hade
              sagt att det är detta som måste till, hade alldeles säkert regeringen
              och likaså utskottet lyssnat.
            </seg>
            <seg n="519e6801">
              Min fråga till Sverigedemokraterna är: Hör inte ni de företagare
              som inte håller med? Håller Sverigedemokraterna med om att det
              finns olika åsikter bland företagarna?
            </seg>
            <seg n="543b97df">
              Jag personligen tycker att detta är ett väldigt bra steg att
              ta. Jag tycker också att vi ska följa frågan. Det är viktigt med
              det nordiska samarbetet, och det har varit en beredningsprocess.
            </seg>
            <seg n="63aa8d64">
              En nordisk marknad innebär att många av de företag som jobbar
              inom Norden kommer att ha likvärdiga förutsättningar. Fokus är
              på att ge företagarna bästa möjliga förutsättningar. Det är det
              viktigaste för Alliansen. Det viktigaste för Sverigedemokraterna
              är en votering och vem som vinner den.
            </seg>
          </u>
          <note type="speaker" n="20c36bf5">
            Anf. 56 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-89813524414063c6-4" n="2553494f">
            <seg n="9d1ea846">
              Herr talman! Då har Nina Lundström fullständigt missuppfattat
              vårt agerande. Det har ingenting att göra med att vinna voteringar.
              Det handlar om det faktiska förslaget.
            </seg>
            <seg n="cdcb8cd1">
              Återigen: Om vi hade gått på vårt eget förslag hade det förslag
              som ligger från regeringen vunnit, och det är inte ett bra förslag.
              Ni får chansen nu. Vi lämnar över bollen till er, och ni får chansen
              att komma tillbaka med ett nytt förslag som är väl förankrat här
              i Sveriges riksdag. Då kan ni vinna voteringen, fast lite senare.
              Det är detta det handlar om.
            </seg>
            <seg n="26453acd">
              Jo, jag har lyssnat på företag, och jag har lyssnat på företagare.
              Jag har lyssnat på röster från båda sidor. Nästan alla invändningar
              jag har hört handlar om varför man ska tillåta denna avtalsfrihet
              fullt ut. Det gäller just detta som har anförts tidigare i dag
              i kammaren: Affären kan gå Sverige förbi om andra, till exempel
              våra grannländer, kan erbjuda villkor som är mer fördelaktiga.
              Faktum är att prisbilden förändras med promillen om företagarna
              tvingas finansiera sin verksamhet i bank för de extra 30, 60 eller
              90 dagarna. De kan också tvingas låna av sina leverantörer, som
              kanske inte har råd att betala löner och skatter och sina leverantörer
              i sin tur. Det är inte detta som avgör om det blir en affär eller
              inte.
            </seg>
            <seg n="0a257f3c">
              Ta nu detta på rätt sätt! Kom tillbaka med ett förslag som ni
              har förankrat i riksdagen! Vi är beredda att ställa oss bakom
              ett förslag och en kompromisslösning. Det som vi lämnade fram
              var från grunden en kompromisslösning. Kom med en egen kompromisslösning
              som ni kan få majoritet för i riksdagen! Se det inte som ett nederlag,
              för det är det inte. Ni får chansen att komma tillbaka.
            </seg>
          </u>
          <note type="speaker" n="5aa64f22">
            Anf. 57 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-0527e919ce03f6ba-2" n="646446fe">
            <seg n="475ecac7">
              Herr talman! Låt mig upprepa: Alla partier i riksdagen har hitintills
              ställt sig bakom lagförslagen i propositionen. Det vi talar om
              nu är ett uppdrag och ett tillkännagivande till regeringen om
              att återkomma.
            </seg>
            <seg n="6842b8bd">
              Nu låter det på Sverigedemokraterna som att de vet exakt vilken
              lagförändring som borde finnas. Jag noterar att det inte finns
              några sådana förslag i Sverigedemokraternas motion. Om det vore
              solklart att det fanns ett annat förslag skulle jag kanske lite
              grann förstå den argumentation som förs nu. Men jag noterar att
              Sverigedemokraterna så sent som vid justeringen i förra veckan
              ansåg att Tyskland med 60 dagar var en bättre modell än det förslag
              som fanns i det andra tillkännagivandet. Jag noterar att Sverigedemokraterna
              i dag har ändrat uppfattning både i sak och när det gäller vilket
              förslag de vill lägga fram.
            </seg>
            <seg n="216dd054">
              Jag noterar också att det ändå är glädjande att så många i utskottet
              känner ett sådant engagemang i företagarnas villkor. Jag tycker
              att det är ett viktigt budskap från riksdagen. Detta är ett steg
              som vi ska ta i dag.
            </seg>
            <seg n="0e1a0504">
              Jag tycker fortfarande att det är viktigt att företagarna själva
              ska kunna ge synpunkter på ytterligare förslag. Vi vet hitintills
              att det finns olika synpunkter, som jag har redogjort för från
              talarstolen. Men arbetet fortsätter i den här frågan precis som
              i alla andra frågor.
            </seg>
            <seg n="d3fcea19">
              Detta är ett viktigt beslut att fatta i dag, och om det skulle
              visa sig att det av någon anledning inte räcker och att småföretagare
              och alla företagare vill ha ytterligare ett förslag är jag helt
              säker på att både Alliansen och riksdagens kammare kommer att
              ha möjlighet att ta till nya förslag. Men i dag har vi möjlighet
              att fatta ett bra beslut som stöttar företagandet. Det är ett
              viktigt budskap från kammaren i dag.
            </seg>
          </u>
          <note type="speaker" n="7863e801">
            Anf. 58 JAN LINDHOLM (MP) replik:
          </note>
          <u who="jan_lindholm_6c3791" xml:id="i-af64923b3c32f212-2" n="68920dfc">
            <seg n="61ffd8ac">
              Herr talman! Vi har nu hört Nina Lundström redovisa alla de stora
              skillnader i åsikter som finns i frågan från företrädare för företag.
              Det är naturligtvis riktigt. Då tycker jag att det är svårt att
              förstå hur Nina Lundström kan säga att för henne är det viktigaste
              att skapa de bästa förutsättningarna för företagen utan att lägga
              till frågan: För vem då? Hon har ju själv redovisat de stora motsättningar
              som finns.
            </seg>
            <seg n="92f4c5df">
              Från allianssidan försöker man vrida detta till någonting som
              inte alls är det som vi från oppositionen står för. Vi vill inte
              stoppa frivillig kreditgivning, utan ofrivillig kreditgivning.
              Om det stora företaget inte kan få banklån kan det vända sig till
              sina leverantörer och säga: Har ni lust att gå in med kapital
              i vårt företag? Vill ni vara bank åt oss? Man kan skriva låneavtal.
              Det är svårt att förstå vad ni har för verklighetsbild.
            </seg>
            <seg n="b77b1b4e">
              Jag tycker att vi har fått en tydlig verklighetsbild. Många av
              underleverantörerna tvingas i dag att datera sina fakturor när
              det passar den stora och starka kunden, och de kommer att fortsätta
              att tvingas till det även med denna lagstiftning. Det är därför
              vi har en del tillägg i vår reservation. Precis som på alla andra
              politikområden menar jag att politikens uppgift här är att stå
              för de svaga. Vi politiker ska försöka se till att förbättra förhållandena
              just för dem. Nu vågar jag inte tala för alla företrädare för
              dem som säger sig stödja reservationen, utan jag talar för Miljöpartiet.
              För oss är det viktigt att se till att balansen mellan de svaga
              och de starka blir mer till de svagas förmån än den är i dag.
            </seg>
          </u>
          <note type="speaker" n="8b16d1da">
            Anf. 59 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-0527e919ce03f6ba-3" n="646446fe">
            <seg n="2a99b0a1">
              Herr talman! Jag blir genuint osäker på vad Jan Lindholm och
              Miljöpartiet egentligen tycker i sak. Jag noterade under behandlingen
              av förslaget i utskottet att det inte fanns några egna förslag
              från Miljöpartiet. Det fanns inte heller några förslag från allmänna
              motionstiden. Vad sakuppfattningen egentligen innebär har jag
              fått uttolka av kammarens debatt i dag.
            </seg>
            <seg n="0fbcfe3c">
              Jag tycker även där att det är bra att vi är så många som talar
              väl om företagandet och vill stötta det på olika sätt. Alla partier
              har ställt sig bakom lagförslagen i sig. Frågan är vad mer vi
              tror behöver göras. Jag tror att det är viktigt att lyssna på
              företagarna. Jag noterar, precis som Jan Lindholm var inne på,
              att det finns olika uppfattningar. Därför är det också viktigt
              att notera att man kunde se en bild växa fram av att man kunde
              ha ett tuffare regelverk än 60 dagar rakt av. 30 dagar gentemot
              offentliga och som en generell regel men med möjlighet att avtala
              om någonting annat tycker jag därför är en bra kompromiss.
            </seg>
            <seg n="acf31900">
              Sedan återstår det att se hur utvecklingen ser ut framöver. Men
              jag tror att vi alla har lyssnat in synpunkter från företagare
              som upplever detta som ett problem. Samtidigt måste vi väga in
              de företagare som anser att det inte är ett problem och sedan
              hitta en lösning. Så är det med politik och när vi bereder förslag.
              Vi måste hitta förslag som försöker fånga in så mycket som möjligt
              av de åsikter som finns.
            </seg>
            <seg n="0851bfca">
              Jag tycker att det blir intressant att följa utvecklingen. Jag
              tar del av och lyssnar in det som Jan Lindholm säger, och sedan
              får vi se hur eftermiddagens votering går. Detta är som sagt en
              viktig dag för företagandet. Vi förstärker företagarnas förutsättningar
              och villkor. Sedan finns det mycket annat som behöver göras, och
              detta löses inte av dagens frågeställningar eller av förslaget
              här. Nu handlar det om snabbare betalningar. I de övriga företagarfrågorna
              har vi anledning att återkomma.
            </seg>
          </u>
          <note type="speaker" n="aca5f24c">
            Anf. 60 JAN LINDHOLM (MP) replik:
          </note>
          <u who="jan_lindholm_6c3791" xml:id="i-af64923b3c32f212-3" n="68920dfc">
            <seg n="e0dceee2">
              Herr talman! Nina Lundström använder sin repliktid till att ifrågasätta
              vad Miljöpartiet tycker i frågan eftersom vi inte hade några motioner
              från allmänna motionstiden i ämnet. Vi valde att inte skriva en
              följdmotion eftersom vi tycker att regeringen tar steg i rätt
              riktning. Det är bra. Vi såg inte då att det fanns förutsättningar
              att gå längre. Det har under resans gång visat sig att det fanns
              förutsättningar att göra det.
            </seg>
            <seg n="0f7152b2">
              Det står i betänkandet att regeringen tänker följa frågan och
              återkomma med ytterligare åtgärder om så behövs. Det tycker jag
              öppnar för möjligheter. Nu när det finns en majoritet för att
              redan i dag ge regeringen ett uppdrag att gå längre förstår jag
              inte riktigt oviljan att göra det från alliansföreträdarna här.
              Det som vi politiker har ansvar för är att försöka se till att
              den part som har den svagaste ställningen får möjlighet att hävda
              sina intressen.
            </seg>
            <seg n="981a90f4">
              Jag tror inte att Nina Lundström kan förneka att hon känner till
              att de små och medelstora företagen underleverantörerna till de
              större företagen i vårt land mot sin vilja i stor utsträckning
              får acceptera att datera sina fakturor mycket senare än vad som
              är rimligt. De tvingas att acceptera mycket långa kredittider.
              90 dagar är inte alls ovanligt i dag. Vi vet att detta kan ske
              utan några formella krav som går att bestrida på något sätt.
            </seg>
            <seg n="cfeb192c">
              Det här är en verklighet som vi lever med och som vi måste arbeta
              med. Det är därför som det är så viktigt att säga att den här
              reservationen innehåller ytterligare förslag till åtstramningar
              och inte bara 30 dagar.
            </seg>
          </u>
          <note type="speaker" n="a5f3e163">
            Anf. 61 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-0527e919ce03f6ba-4" n="646446fe">
            <seg n="c7476abd">
              Herr talman! Det är glädjande att Jan Lindholm och Miljöpartiet
              också tycker att dagens förslag är ett steg i rätt riktning. Och
              det vi beslutar om i dag när det gäller lagförslaget i propositionen
              står ett fullständigt enigt utskott bakom. Inget parti har motsatt
              sig lagförslaget. Sedan är frågan vilka ytterligare steg man är
              beredd att ta.
            </seg>
            <seg n="92a1668e">
              Jag försöker verkligen lyssna in vilka ståndpunkter oppositionen
              har. När det väcks viktiga frågeställningar väger man in dem i
              beredningen i utskottet. Jag noterar att före justeringssammanträdet
              i förra veckan, när vi fastställde betänkandet, hade det inte
              framgått exakt vad de partier som inte väckt motioner tyckte i
              sak, men i de motioner som hade väckts kunde man utläsa partiståndpunkten.
            </seg>
            <seg n="13d6150e">
              Detta försvårar också kommunikationen. Jag har lyssnat på Jan
              Lindholm här i kammaren i dag.
            </seg>
            <seg n="5b1fc76f">
              Låt mig ge ett exempel på något som också försvårar ett uppdrag
              till regeringen. I Sverigedemokraternas reservation står det:
              Enligt min mening ska näringsidkare kunna träffa avtal om en betalningsperiod
              om som längst sextio dagar. Så står det i den ena reservationen.
            </seg>
            <seg n="139129f3">
              I sista stycket i den andra reservationen formulerar man det
              så att det ska vara 30 dagar, men man ser trots det en sådan utformning
              av lagen som en viktig del för att skapa ett sundare förhållande
              mellan parterna.
            </seg>
            <seg n="2a110f21">
              Man kan säga att partierna har lite olika uppfattningar i sak
              när det gäller vad uppdraget ska bestå i.
            </seg>
            <seg n="b967b14b">
              Vi lyssnar på de synpunkter som kommer in. Vi kommer att följa
              detta. Budskapet från riksdagen är att företagarfrågor engagerar.
              Sedan får vi se hur vi ska återkomma om det behövs. Jag är beredd
              att lyssna om det skulle behövas även efter dagens debatt.
            </seg>
            <seg n="ead9036a">
              I dag tar vi ett viktigt steg, och därför yrkar jag bifall till
              utskottets förslag.
            </seg>
          </u>
          <note type="speaker" n="b390a0b2">
            Anf. 62 OLA JOHANSSON (C):
          </note>
          <u who="ola_johansson_09875f" xml:id="i-d2c2791ae9d9caa1-1" n="ab0c2045">
            <seg n="222dcb49">
              Herr talman! Det är lite trist att det förefaller svårt att övertyga
              oppositionen med argument.
            </seg>
            <seg n="4b388f3c">
              Herr talman! Jag har haft förmånen att under 25 år arbeta inom
              svensk fordonsindustri. Den dagen jag inte befinner mig här hoppas
              jag att jag kan få återkomma som säljare av tjänster och system
              som stöder fordonstillverkarnas verkstäder och få ge deras kunder
              information om hur man reparerar och underhåller deras produkter.
            </seg>
            <seg n="689d2ed7">
              Jag har själv upplevt hur många jobb skapas genom bemannings-
              och konsultföretagen. Inom tillverkningsindustrin och på storföretagens
              utvecklingsavdelningar gör unga yrkesutbildade och ingenjörer
              varje dag betydande insatser för att stärka Sverige och utveckla
              hållbara lösningar för transport och kommunikation hos Volvobolagen,
              Ericsson och deras underleverantörer.
            </seg>
            <seg n="f23950a9">
              Kostnaderna för att anställa unga i vårt land är låga. Tack vare
              att arbetsgivaravgifterna för ungdomar under 25 år har halverats
              kan svenska ungdomar konkurrera internationellt med sin kompetens
              utan att behöva arbeta till avsevärt lägre löner än sina äldre
              arbetskamrater.
            </seg>
            <seg n="5931d172">
              Industrin är global, och många av de utvecklingsuppdrag som beställs
              av storföretagen utförs i Asien, Östeuropa och Afrika eller närheten
              av anläggningar i anslutning till företagens respektive marknader
              och fabriker, det vill säga utanför Sverige, där villkoren för
              att arbeta och driva företag är annorlunda. Det brukar kallas
              offshoring när hela verksamheter och utvecklingsuppdrag flyttas
              till Bangalore i Indien, till Wrocław i Polen eller till Shanghai
              i Kina.
            </seg>
            <seg n="7fe21980">
              Kolleger till mig berättar nu att det just på grund av de halverade
              arbetsgivaravgifterna finns ett inflöde av uppdrag eftersom det
              finns en kostnadsmässig fördel med att lägga utvecklingsuppdrag
              hos unga svenska ingenjörer i stället för att beställa offshore.
            </seg>
            <seg n="ce669557">
              Storföretagens drivkrafter handlar om kvalitet, tillgänglighet
              och kostnad. I förhållande till leverantörer är tonen ibland hård.
              Det tillhör affärslivets spelregler att som köpare utnyttja konkurrensen
              för att skaffa sig själv egna fördelar. Kostnadseffektivitet och
              god totalekonomi är viktigt. Låga timpriser i kombination med
              längre betalningstider har blivit ett verktyg för storföretagen
              när det gäller att göra urvalet bland de många leverantörsföretagen
              i Sverige som konkurrerar om uppdragen. Leverantörsföretagen i
              Sverige ersätts för sitt arbete med uppemot fyra månaders eftersläpning.
              Likadant eller till och med värre är det i resten av Europa. Därför
              är det mycket glädjande att EU genom direktiv nu vill se till
              att medlemsländerna reglerar det här oskicket.
            </seg>
            <seg n="119e073f">
              Regeringen har tillsatt en utredning för att komma till rätta
              med sena betalningar i Sverige. Med den utredningen som grund
              har det utarbetats ett förslag på Justitiedepartementet där utgångspunkten
              är att 30 dagar ska vara den längsta acceptabla betalningstiden
              och att det med leverantörens uttryckliga medgivande, det vill
              säga inte i allmänna villkor utan genom ett faktiskt medgivande
              när beställningen läggs, ska vara möjligt att träffa avtal om
              längre tider i det privata näringslivet. Offentliga upphandlingars
              betalningstider ska däremot fastställas till 30 dagar indispositivt.
            </seg>
            <seg n="b7ee6e8e">
              Sena betalningar betyder att underleverantörers möjligheter att
              investera, erbjuda en god löneutveckling och en egen kompetensutveckling
              och i övrigt erbjuda bra anställningsvillkor omintetgörs. Det
              hämmar svensk industris utveckling när leverantörerna inte tillåts
              att ha ett eget kapital att investera i produkt- och tjänsteutveckling.
              Därför är det välkommet att regeringen nu säger att man vill följa
              utvecklingen noggrant och kan komma att skärpa lagen om den fria
              avtalsrätten inte räcker till.
            </seg>
            <seg n="57e01275">
              När Socialdemokraterna, Vänsterpartiet och Miljöpartiet nu i
              elfte timmen och Sverigedemokraterna i tolfte timmen gemensamt
              säger att de vill införa en bindande lagstiftning på nivån 30
              dagar riskeras den konkurrenskraft som svenska konsult- och bemanningsföretag
              ännu har. Inte nog med att de vill återställa arbetsgivaravgifterna
              och driva unga bort från arbetsmarknaden, utan de vill också driva
              jobben bort från Sverige. Det kan bli den omedelbara följden av
              en ensidig svensk lagstiftning om 30 dagars betalningstid, vilket
              man nu föreslår i elfte timmen.
            </seg>
            <seg n="c686ff3e">
              Vi ska inte tala om sydeuropeiska betalningstider här. De är
              långa, och framför allt efterlevs inte de regler som finns. I
              stället kan vi tala om hur det ser ut i Norden och i Tyskland.
              Med 30 dagars absolut betalningstid i Sverige går vi betydligt
              längre och hårdare fram än exempelvis Norge och Finland, som tillåter
              60 dagar med rätt att träffa avtal om längre tid, eller Danmark,
              som har lagt sig på exakt den nivå som regeringen nu har föreslagit,
              det vill säga 30 dagar med bibehållen avtalsfrihet. I Tyskland
              är det också möjligt att avtala om längre betalningstid om säljaren
              uttryckligen medger det.
            </seg>
            <seg n="96d62f92">
              Ibland är det viktigt att gå före och vara ett gott exempel internationellt,
              men att så till den grad anpassa sig till EU-lagstiftningen att
              man går avsevärt längre än vad direktiven föreskriver och längre
              än vad de närmaste grannländerna gör på en så rörlig global marknad
              är inte så genomtänkt. Det är rent av oansvarigt.
            </seg>
            <seg n="34b5ee61">
              Herr talman! Vi har talat om svårigheterna för små företag att
              klara likviditeten vid långa betalningstider. Risken att gå i
              konkurs är överhängande för den som tvingas ligga ute med egna
              leverantörsfakturor, moms, arbetsgivaravgifter och löner medan
              man väntar på att få betalt av de stora företaget, det vill säga
              kunden.
            </seg>
            <seg n="721800fb">
              Men det finns också förhållanden där det är kunden som har låg
              likviditet och behöver avtala om längre betalningstider. Det kanske
              är ett nystartat företag under uppbyggnad som tvingas låna eller
              ta upp checkkrediter för att få verksamheten att gå runt den första
              tiden. För dessa företag skulle det vara en fördel att kunna komma
              överens och med leverantörens, storföretagets, goda vilja få lov
              att betala lite senare för det man har köpt. De i sin tur väntar
              kanske på att få betalt.
            </seg>
            <seg n="f6be33f8">
              En tvingande lagstiftning är således riskabel för nystartade
              företag, som riskerar konkurs redan innan de har fått betalt för
              sin första kundfaktura.
            </seg>
            <seg n="c527d3bf">
              För Centerpartiet är omsorgen om småföretagen viktig. Vi är medvetna
              om att det finns olika intressen att tillgodose. Näringslivets
              organisationer har stöttat regeringen i sitt förslag och har bidragit
              med sina egna erfarenheter. Regeringen har lyssnat till dem även
              om några av dem har börjat ändra sig. I vårt betänkande skriver
              vi att vi förutsätter att regeringen kommer att följa effekten
              av den nya lagstiftningen och vid behov återkomma med ytterligare
              förslag.
            </seg>
            <seg n="0ae0ff9d">
              Med den erfarenhet jag har kan jag säga att det behövs en påtryckning
              mot storföretagen. Därför tycker jag att det är väldigt glädjande
              att det här tillägget finns. Men det är också exakt det som Socialdemokraterna
              skrev i sin kommittémotion på propositionen. Skulle det visa sig
              att storföretagen missbrukar sin maktställning för att pressa
              fram medgivande om sena betalningstider kommer regeringen att
              agera och skärpa lagstiftningen. Det är också den position som
              Socialdemokraterna har haft tills helt nyligen. Miljöpartiet och
              Vänsterpartiet har inte haft någon uppfattning alls intill nu.
              Sverigedemokraterna å sin sida hade föreslagit 60 dagar bindande,
              och risken med det är att det görs till praxis och att de korta
              betalningstiderna som vi redan har om 30 dagar förlängs så att
              fler företag än de som nu pressas av storföretagen blir utsatta.
            </seg>
            <seg n="efe2942d">
              Herr talman! Läser man i tidningar som beskriver läget inför
              omröstningar och lyssnar till den självutnämnda lobbyisten som
              ringer runt bland partierna i den här frågan kan ett ej utrett,
              illa underbyggt och helt spontant framlagt förslag få majoritet
              i kammaren. Regeringen måste då på något sätt göra riksdagen till
              viljes och arbeta fram en lag utan att konsekvenserna för företagen
              är riktigt klara, i strid med vad företagarnas organisationer
              har uttryckt som sin vilja när de har haft möjlighet att svara
              under remisstiden. Det åligger dem som lagt fram de här förslagen
              och oss som röstar i eftermiddag att se till att riksdagen fattar
              långsiktiga och väl underbyggda beslut som inte försämrar svensk
              konkurrenskraft, driver jobben utomlands och skapar problem för
              nystartade företag.
            </seg>
            <seg n="ac49bc95">
              Traditioner är viktiga, sägs det. De kanske inte är det jämt,
              men inom affärslivet och arbetslivet skapar de långsiktigt hållbara
              spelregler. Det är en trygghet för parterna att veta vad som gäller.
              Avtalsfrihet är en sådan sak, både mellan parter i en transaktion
              och mellan parter i arbetslivet. Jag vågar inte ens tänka på hur
              fackliga organisationer skulle reagera om vi inskränkte avtalsfriheten
              på arbetsmarknaden med politiska beslut som vi gör nu när det
              gäller näringslivet.
            </seg>
            <seg n="d9946a62">
              Jag kan med egna erfarenheter intyga att det är något sjukt över
              storföretagens finans- och inköpschefers bonusar baserade på kassaflöden.
              I ett småföretag kan det ta upp till sex år av vinster i anspråk
              för att fylla det hål i likviditeten som skapas vid betalningstider
              på runt 120 dagar, för att inte tala om vad som sker med likviditeten
              om företaget dessutom skulle växa under den här tiden. Det är
              oacceptabelt att små företag ska behöva agera bank åt storföretag
              och själva hindras att växa och utvecklas. Men den döbelnsmedicin
              som ordinerats här är klart överdriven och riskerar patientens
              liv och hälsa. Jag skulle kunna läsa lite ur Runebergs dikt Döbeln
              vid Jutas , men vi tar det en annan gång. Ni kan googla på det.
            </seg>
            <seg n="81f5b801">
              Regeringens förslag, som jag har varit pådrivande för, innebär
              ett ökat och angeläget tryck på storföretagen att anpassa för
              en god utveckling med möjlighet till fler jobb i Sverige med storföretagen
              som den självklara motorn. Småföretagen är ryggraden i svensk
              ekonomi. Fyra av fem jobb har skapats i småföretagen de senaste
              20 åren. Möjlighet till en sådan anställning och till att leverera
              tjänster av hög kvalitet som konsult åt ett storföretag är det
              bästa sättet för en ung ingenjör att etablera sig på arbetsmarknaden.
              Det vilar ett tungt ansvar på alla att denna möjlighet inte utarmas
              och dessa jobb flyttar till något annat europeiskt land, till
              Indien eller Kina.
            </seg>
          </u>
          <note n="7cacc32f">
            Herr talman! Jag yrkar bifall till förslaget i betänkande CU6
            och avslag på motioner och reservationer.
          </note>
          <note type="speaker" n="7a734f73">
            Anf. 63 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-89813524414063c6-5" n="2553494f">
            <seg n="9148889f">
              Herr talman! Först vill jag komma med några tillrättalägganden.
              Ola Johansson påstår att vi tidigare har föreslagit 60 dagar som
              någon absolut gräns som också skulle kunna bli ett rättesnöre
              och att vi därefter ändrat oss till att det ska fastställas till
              30 dagar som ska bli något slags rättesnöre. Det är inte riktigt.
              Det vi föreslog tidigare var 30 dagar plus möjlighet att, genom
              avtalsfrihet, förhandla upp det ytterligare 30 dagar ungefär på
              samma sätt som i Alliansens förslag men att vi sätter gränsen
              till max 60 dagar.
            </seg>
            <seg n="01b8a90a">
              Det förslag som vi nu ställer oss bakom är ingen absolut gräns.
              Det vet också Ola Johansson. Det är ett tillkännagivande till
              regeringen att komma tillbaka med ett förslag till riksdagen.
              Vi tycker fortfarande att det ska finnas möjlighet att avtala
              till en viss gräns. Men det vi gör just nu är att vi ger bollen
              tillbaka till regeringen att komma med ett förslag som är förankrat
              i riksdagen. Det var inte det tidigare förslaget.
            </seg>
            <seg n="d4406147">
              Det är rätt att vi är överens. Vi är överens om så mycket. Vi
              är alla överens här inne om att 30 dagar ska vara något slags
              norm. Det är jättebra. Vi träter egentligen om en väldigt liten
              del av det här betänkandet. Det är bra att vi är överens och att
              vi tar ställning för små och medelstora företag som utnyttjas
              på det sätt som Ola Johansson själv beskrev från fordonsbranschen,
              som jag tror att det var. Så ska det naturligtvis inte vara. Det
              framstår för mig som lite märkligt att Ola har de erfarenheter
              som han har och beskriver så detaljrikt hur små och medelstora
              företag i vissa branscher systematiskt utnyttjas samtidigt som
              han har ståndpunkten att man ska ge de stora företagen möjlighet
              att fortsätta att göra detta.
            </seg>
            <seg n="22472f00">
              Gör så här: Gå hem, fundera ett varv till och låt regeringen
              komma tillbaka med ett förslag som är förankrat i kammaren och
              som innebär att vi kan ha avtalsfrihet men en begränsad sådan.
            </seg>
          </u>
          <note type="speaker" n="f72755d8">
            Anf. 64 OLA JOHANSSON (C) replik:
          </note>
          <u who="ola_johansson_09875f" xml:id="i-d2c2791ae9d9caa1-2" n="ab0c2045">
            <seg n="0a1ae877">
              Herr talman! Det är just att sätta en hårdare press på storföretagen
              som regeringens förslag innebär. Som jag sade i mitt anförande
              handlar det här inte om att regelmässigt och med rutiner tvinga
              leverantörerna att skriva under avtal med längre betalningstider.
              Det handlar om ett mycket starkare krav på företagen att faktiskt
              begära leverantörens medgivande.
            </seg>
            <seg n="f2731492">
              Om Sven-Olof Sällström tillrättavisar mig när det gäller vad
              jag berättar om Sverigedemokraternas förslag måste jag nog rätta
              Sven-Olof Sällström när det gäller vad tillkännagivande innebär.
              Tillkännagivandet som vi kommer att votera om i dag handlar om
              30 dagar. Det är inte ett förhandlingsmandat att komma överens
              om något annat. Jag ogillar antydningarna om någon form av kohandel.
              Vi gör inte sådana uppgörelser med Sverigedemokraterna, och det
              vet Sven-Olof Sällström.
            </seg>
            <seg n="8560bbb4">
              Jag är nyfiken på hur det kommer sig att Sverigedemokraterna,
              som i andra sammanhang är ett EU-kritiskt parti som värnar svenska
              intressen i förhållande till Europa och globala marknader, på
              det här sättet vill försvåra för svenska företag att göra sig
              gällande på en global marknad genom att ensidigt införa 30-dagarsregler
              som är icke-dispositiva och sent ansluta sig till ett sådant förslag
              från vänstersidan. Det förvånar mig mycket.
            </seg>
          </u>
          <note type="speaker" n="be0b7a1d">
            Anf. 65 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-89813524414063c6-6" n="2553494f">
            <seg n="9d0f9820">
              Herr talman! Ola Johansson! Eftersom det som jag tidigare har
              sagt på exakt denna plats vid, tror jag, två tillfällen verkar
              otydligt får jag upprepa det. Skulle vi ha gått på vår egen reservation
              i dag hade regeringens förslag gått igenom. Nu går vi på oppositionens
              förslag, det vill säga regeringen får tillbaka bollen. Det är
              mycket enkelt att förstå. Regeringen får komma tillbaka med ett
              nytt förslag.
            </seg>
            <seg n="4bdbcbb3">
              Ja, vi är EU-kritiska. Men det händer väl att också en blind
              höna hittar ett korn. Ola Johansson och Centerpartiet kommer under
              våren och kanske till hösten att vid ytterligare tillfällen få
              se att det finns andra EU-direktiv som vi kommer att ställa oss
              bakom. Jag tänker framför allt på blåkortsdirektivet och sanktionsdirektivet,
              där jag tror att vi kommer att stå på motsatt sida. Vi får väl
              se.
            </seg>
            <seg n="909578cd">
              När det gäller just det här direktivet tycker vi att det är bra.
              Vi tycker att man ställer rimliga krav på de avtal som kan slutas
              mellan företag när det gäller betalningstider.
            </seg>
            <seg n="eece2cfa">
              Återigen: Sverige ska alltså förlora affärer på att stora företag
              tvingas gå till banken och få krediter om de inte kan finansiera
              sina egna affärer därför att de inte kan låna av sina leverantörer
              under ytterligare 30, 60 eller 90 dagar. Vilka räntor betalar
              storföretagen på sina checkkrediter? Hur lång tid pratar vi om?
              Pratar vi om 30, 60 eller 90 dagar? Vilken påverkan har det på
              ett slutpris på en produkt eller en tjänst? Och hur rimligt är
              det att anta att det är det som avgör om man får en order eller
              inte? Konsekvensanalys är det rimligt att anta att det som sägs
              stämmer?
            </seg>
          </u>
          <note type="speaker" n="6e12b128">
            Anf. 66 OLA JOHANSSON (C) replik:
          </note>
          <u who="ola_johansson_09875f" xml:id="i-d2c2791ae9d9caa1-3" n="ab0c2045">
            <seg n="01c11a67">
              Herr talman! Jag ska börja där Sven-Olof Sällström slutade, det
              vill säga om kostnader för krediter i förhållande till pris.
            </seg>
            <seg n="fe869212">
              En av de saker som vi diskuterar här är avtalsrätten, och det
              borde i så fall inte vara främmande för Sällström att även ha
              synpunkter på vilka priser man sätter när man tecknar ett avtal
              med ett företag. Det kan faktiskt vara så att en kredittid eller
              en längre betalningstid kan kompenseras med prislappen eller annat
              om företagen är överens om detta. Detta hindrar dock inte att
              Centerpartiet och regeringen tycker att det är ett oskick med
              långa betalningstider och lägger fram ett förslag där vi drar
              åt tumskruvarna hårdare framför allt på storföretagen och följer
              utvecklingen noga.
            </seg>
            <seg n="373516df">
              Det är däremot väldigt oklart vad Sverigedemokraterna egentligen
              tycker i den här frågan. Det är över huvud taget svårt att följa
              Sverigedemokraterna i deras utskottsarbete. Det måste vara en
              tuff uppgift för ledamoten att stå för en sak i utskottet och
              sedan behöva stå för någonting annat i kammaren. Jag känner igen
              det från debatten om privatuthyrningen av bostäder, där man uttryckte
              en åsikt till att börja med och sedan ändrade sig mot slutet,
              men det här måste jag säga är nytt rekord i snabba förändringar.
            </seg>
            <seg n="697f8b55">
              Jag har ungefär lika lite erfarenhet som Sven-Olof Sällström
              av att sitta i riksdagen, men jag vet vad ett tillkännagivande
              är. Finns det ett tillkännagivande om 30 dagar så är det 30 dagar
              som gäller. Då är det regeringens uppgift att tillgodose det tillkännagivandet.
              Sven-Olof Sällström lever i föreställningen om att det här är
              något man kan snacka om och diskutera. Men det är 30 dagar som
              gäller.
            </seg>
            <seg n="0c1ae54b">
              Ni vill ha 60 dagar; det kommer ni inte att få såvida ni inte
              följer regeringens förslag och röstar med oss i kammaren. Det
              är upp till er.
            </seg>
          </u>
          <note type="speaker" n="7b8a7af9">
            Anf. 67 OTTO VON ARNOLD (KD):
          </note>
          <u who="unknown" xml:id="i-eadc6b8c83559032-0" n="da65f9e7">
            <seg n="b5035469">
              Herr talman! Vi har under de senaste åren sett en väldigt bra
              framväxt av småföretagande i Sverige, detta efter en lång tid
              av socialdemokratiskt vurmande för stora företag och straffbeskattning
              av de små och medelstora företagen och inte minst av deras delägare.
            </seg>
            <seg n="04d0aed9">
              Jag vill påminna kammaren om att framgångsrika företagare under
              en lång tid sågs med oblida ögon av den S-styrda statsmakten.
              Lagstiftningen premierade försäljning av företaget framför försäljning
              av de producerade varorna, och många sålde sina företag och flyttade
              utomlands för att undvika marginalskatter på över 100 procent
              i det så kallade landet Monismanien. Det var ett slag sedan, men
              det finns trots allt med i Socialdemokraternas cv. Sedan har man
              byggt på detta ganska nyligen med höjda arbetsgivaravgifter och
              ökade skatter på företag.
            </seg>
            <seg n="2b8b5bfd">
              Detta var bara som bakgrundsinformation för den här debatten.
            </seg>
            <seg n="9ad476d4">
              Konkurrenskraften är avgörande för företag, och att tillse att
              företagen kan upprätthålla en sund konkurrenskraft är viktigt
              för lagstiftaren. Lagstiftaren ska se till att det finns en balans
              mellan små och stora företag när det gäller att värna företagsamheten
              som är välstånds- och välfärdsskapande motorer i samhället och
              se till att de avtal som ingås mellan näringsidkare varken är
              otillbörliga eller oskäliga.
            </seg>
            <seg n="8b9ef2ce">
              Därför har vi tillsammans med våra nordiska grannar utvecklat
              en gemensam avtals- och köprätt sedan många år, och den är fortfarande
              levande. Som det har beskrivits här förekommer allt som oftast
              diskussioner om hur dessa ska anpassas till varandra så att vi
              får en balans inom det nordiska marknadsområdet.
            </seg>
            <seg n="a1a8abaf">
              Det är också positivt att EU nu kommer med sitt direktiv som
              ligger till grund för dagens betänkande om hur man ska kunna hjälpa
              mindre företag att slippa fungera som bank, vilket har beskrivits
              på ett alldeles lysande sätt här, och vilka nackdelar det får
              för mindre företag som oftast är nystartade. Vi är helt överens
              om den saken. Det är något vi måste göra någonting åt.
            </seg>
            <seg n="1f2b7e02">
              I Sverige har det inte varit något större problem. Vi har en
              betalningstid på 27 dagar i genomsnitt. Det finns dock stora företag
              som är köpare, till exempel inom fordonsindustrin, telekom och
              till och med inom spannmålsbranschen, som utnyttjar denna obalans
              och det företräde de har mot de lokala företagen till att avtala
              om vad som kan sägas vara oskäliga avtalsvillkor, där betalningstiden
              är ett av många. Det finns många andra avtalsvillkor som berörs
              i de här sammanhangen också, och jag tycker att debatten har blivit
              lite förenklad när man bara tittar på betalningstiden. Om man
              skulle göra en grundlig analys skulle man säkert hitta många andra
              avtalsvillkor som har lika stor betydelse, om inte större.
            </seg>
            <seg n="838804a3">
              Regeringen föreslår i sin proposition 30 dagars betalningstid
              om inget annat uttryckligen godkänns av borgenären. Man förstärker
              medvetet avtalsvillkorslagen, bland annat 36 § avtalslagen. Det
              är den viktiga biten i det hela: Vi måste titta på balansen. Vi
              kan inte titta på bara ett avtalsvillkor, utan vi måste titta
              på hela spektrumet, och där kommer den viktiga förstärkningen
              av avtalsvillkorslagen in. Det är någonting som jag tycker att
              oppositionen har missat.
            </seg>
            <seg n="b592dbef">
              Detta är helt i linje med våra internationella avtal och går
              i takt även med våra nordiska grannländer. Om man inte gör det
              finns det en uppenbar risk för att de svenska företagen förlorar
              i konkurrenskraft. Vi kan inte ha en speciallagstiftning för vartenda
              avtalsvillkor, men det är där vi riskerar att hamna. Det är det
              som oppositionen öppnar för med denna Pandoras ask. Vi måste i
              stället se till att vi har en förstärkt avtalsvillkorslag som
              domstolarna och regeringen ska följa.
            </seg>
            <seg n="f3b989e2">
              Att få en detaljreglering som oppositionen öppnar för skulle
              vara synnerligen olyckligt. Vi skulle få sitta här varenda dag
              och votera i mer eller mindre samma frågor. Det är ingenting vi
              ser fram emot. Vi måste låta parterna hantera detta inom rimliga
              gränser, och det är upp till oss att sätta ramarna.
            </seg>
            <seg n="ec5f7a4b">
              Jag tycker att det har varit en klargörande debatt där vi från
              allianssidan har framhållit fördelarna med att bevara avtalsfriheten.
              Man stärker de små företagen på ett mycket bra sätt. Vi stärker
              näringslivet över huvud taget, och vi får en höjd moral. Därför,
              herr talman, yrkar jag avslag på reservationerna och bifall till
              förslaget i betänkandet.
            </seg>
            <seg n="767d26da">
              (Applåder)
            </seg>
          </u>
          <note n="b193c97b">
            Överläggningen var härmed avslutad.
          </note>
          <note n="9b32552d">
            Ajournering
          </note>
          <note n="6293cc6c">
            Kammaren beslutade kl. 12.48 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="unknown" xml:id="i-c8f1a6f2253b1dcc-0" n="da65f9e7">
            <seg n="2ce13384">
              Återupptagna förhandlingar
            </seg>
          </u>
          <note n="2a777e19">
            Förhandlingarna återupptogs kl. 16.00.
          </note>
          <note n="72f91f1a">
            15 § Beslut om ärenden som slutdebatterats vid dagens sammanträde
          </note>
          <note n="16caba48">
            Punkt 3
          </note>
          <note n="8eeffad8">
            Övriga punkter
          </note>
          <note n="28d55e5f">
            Punkt 1
          </note>
          <note n="f136c495">
            Punkt 2
          </note>
          <note n="1cbdb707">
            16 § Bordläggning
          </note>
          <note n="febfe33e">
            Anmäldes och bordlades
          </note>
          <note n="48ab020e">
            17 § Anmälan om interpellationer
          </note>
          <note n="ddb756e4">
            Anmäldes att följande interpellationer framställts
          </note>
          <note n="4fd9d7ca">
            den 23 januari
          </note>
          <note n="57646329">
            Gunvor G Ericson
          </note>
          <note n="071d8f41">
            Annika Lillemets
          </note>
          <note n="2ea40bf9">
            Jonas Sjöstedt
          </note>
          <note n="f557bd2d">
            Interpellationerna redovisas i bilaga som fogats till riksdagens
            snabbprotokoll tisdagen den 29 januari.
          </note>
          <note n="8a8d52b2">
            18 § Anmälan om frågor för skriftliga svar
          </note>
          <note n="f091784a">
            Anmäldes att följande frågor för skriftliga svar framställts
          </note>
          <note n="a5fc32e3">
            den 22 januari
          </note>
          <note n="e2e524b9">
            Robert Halef
          </note>
          <note n="4fd9d7ca">
            den 23 januari
          </note>
          <note n="a8039058">
            Peter Hultqvist
          </note>
          <note n="a8039058">
            Peter Hultqvist
          </note>
          <note n="a8039058">
            Peter Hultqvist
          </note>
          <note n="a8039058">
            Peter Hultqvist
          </note>
          <note n="a8039058">
            Peter Hultqvist
          </note>
          <note n="a8039058">
            Peter Hultqvist
          </note>
          <note n="9c73fc15">
            Peter Persson
          </note>
          <note n="dacb2e97">
            Christina Oskarsson
          </note>
          <note n="dacb2e97">
            Christina Oskarsson
          </note>
          <note n="eb6b37cb">
            Frågorna redovisas i bilaga som fogats till riksdagens snabbprotokoll
            tisdagen den 29 januari.
          </note>
          <note n="2dbca025">
            19 § Anmälan om skriftliga svar på frågor
          </note>
          <note n="fc3896f0">
            Anmäldes att skriftliga svar på följande frågor inkommit
          </note>
          <note n="a5fc32e3">
            den 22 januari
          </note>
          <note n="a4a67c68">
            Helene Petersson
          </note>
          <note n="6298e611">
            Penilla Gunther
          </note>
          <note n="6298e611">
            Penilla Gunther
          </note>
          <note n="2ceec487">
            Johan Andersson
          </note>
          <note n="862fbbb6">
            Ylva Johansson
          </note>
          <note n="4fd9d7ca">
            den 23 januari
          </note>
          <note n="f7fb4914">
            Lena Olsson
          </note>
          <note n="3d9856dc">
            Krister Örnfjäder
          </note>
          <note n="a4a67c68">
            Helene Petersson
          </note>
          <note n="862fbbb6">
            Ylva Johansson
          </note>
          <note n="25e2ccfb">
            Allan Widman
          </note>
          <note n="0c2097ee">
            Morgan Johansson
          </note>
          <note n="88e2c721">
            Svaren redovisas i bilaga som fogats till riksdagens snabbprotokoll
            tisdagen den 29 januari.
          </note>
          <note n="8fbccb72">
            20 § Kammaren åtskildes kl. 16.03.
          </note>
          <note n="78b15e6d">
            Förhandlingarna leddes
          </note>
          <note n="fa2be39a">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
