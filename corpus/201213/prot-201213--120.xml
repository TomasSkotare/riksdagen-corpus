<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--120</head>
          <docDate when="2012-06-11">2012-06-11</docDate>
        </div>
      </front>
      <body>
        <div>
          <note n="ee625ef8">
            ﻿
          </note>
          <note n="b4b686a2">
            Riksdagens protokoll
          </note>
          <note n="af70f2d6">
            2012/13:120
          </note>
          <note type="date" n="878b0081">
            Tisdagen den 11 juni
          </note>
          <note n="2ac7143d">
            Kl. 13:00 - 20:35
          </note>
          <note n="febc67e7">
            1 § Justering av protokoll
          </note>
          <note n="b5820e12">
            Justerades protokollet för den 4 juni.
          </note>
          <note n="202b93c1">
            2 § Anmälan om fördröjda svar på interpellationer
          </note>
          <note n="a885ccb2">
            Till riksdagen hade inkommit följande skrivelser:
          </note>
          <note n="2efe5707">
            Interpellation 2012/13:451
          </note>
          <note n="6cb932b5">
            Interpellation 2012/13:451 Kvinnor och barn i rättens gränsland
          </note>
          <note n="65fc6608">
            Interpellationen kommer att besvaras fredagen den 28 juni 2013.
          </note>
          <note n="5023ab6b">
            Skälet till dröjsmålet är redan tidigare inbokade engagemang
            och resor.
          </note>
          <note n="e440dee8">
            Maria Arnholm
          </note>
          <note n="3f6c394b">
            Interpellation 2012/13:470
          </note>
          <note n="21a1afd1">
            Interpellation 2012/13:470 Den svenska modellen
          </note>
          <note n="e1d3b4b6">
            Interpellationen kommer att besvaras 27 juni 2013.
          </note>
          <note n="7927cffa">
            Skälet till dröjsmålet är redan inbokade engagemang.
          </note>
          <note n="aae19f39">
            Marianne Jenryd
          </note>
          <note n="f1ce5063">
            Interpellation 2012/13:473
          </note>
          <note n="82b7d843">
            Interpellation 2012/13:473 Ökad och säker cykeltrafik
          </note>
          <note n="9aa5ca1a">
            Interpellationen kommer att besvaras onsdagen den 26 juni 2013.
          </note>
          <note n="782b1e2f">
            Skälet till dröjsmålet är tidigare inbokade resor och arrangemang.
          </note>
          <note n="47b0c7cf">
            Christina Nyström
          </note>
          <note n="8a88da69">
            Interpellation 2012/13:475
          </note>
          <note n="d4b3e905">
            Interpellation 2012/13:475 Arbetsmarknadspolitikens roll i samhället
          </note>
          <note n="230abf88">
            Interpellationen kommer att besvaras den 25 juni 2013.
          </note>
          <note n="f51feae6">
            Skälet till dröjsmålet är inbokade engagemang som inte kan ändras.
          </note>
          <note n="f52ea60d">
            Monica Rodrigo
          </note>
          <note n="4b158df5">
            3 § Förnyad bordläggning
          </note>
          <note n="b5b36496">
            Föredrogs och bordlades åter
          </note>
          <note n="4a30397c">
            4 § Hänvisning av ärenden till utskott
          </note>
          <note n="2f83bb3b">
            Föredrogs och hänvisades
          </note>
          <note n="bc110203">
            5 § Svar på interpellation 2012/13:419 om glesbygdskommuners
            behov av rekrytering inom välfärdssektorn
          </note>
          <note type="speaker" n="fc270a96">
            Anf. 1 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-5bf7d44c7fdd6c7b-0" n="489145e9">
            <seg n="67e8e2ea">
              Fru talman! Maria Stenberg har frågat arbetsmarknadsministern
              om hon avser att vidta några åtgärder för att säkerställa att
              generationsskiftet inom de viktiga välfärdsjobben inte påverkar
              kvaliteten och tillgängligheten, speciellt med tanke på glesbygdskommunernas
              utmaningar. Arbetet inom regeringen är så fördelat att det är
              jag som kommer att besvara interpellationen.
            </seg>
            <seg n="7648fd94">
              Jag har nyligen svarat på liknande frågor från Maria Stenbergs
              partikamrater. Låt mig först säga att jag delar engagemanget när
              det gäller vikten av att säkerställa kompetensförsörjningen inom
              välfärdssektorn. Här spelar naturligtvis gymnasieskolans yrkesprogram
              en mycket viktig roll. Även vuxenutbildningen är betydelsefull,
              och från och med 2009 har det på regeringens förslag gjorts omfattande
              satsningar på yrkesinriktad vuxenutbildning på gymnasial nivå,
              så kallad yrkesvux, där en stor andel årsplatser gått till utbildning
              inom vårdsektorn. Därutöver har Socialstyrelsen uppdragits att
              genomföra kompetenssatsningen Omvårdnadslyftet.
            </seg>
            <seg n="2a793cee">
              Regeringen bedömer att en nyckelfråga för yrkesutbildningens
              attraktionskraft är att den håller hög kvalitet, leder till skicklighet
              i yrket och möjliggör en övergång till arbetslivet direkt efter
              examen. Samtidigt får inga program utgöra återvändsgränder, och
              alla elever ska erbjudas möjlighet att också förbereda sig för
              högre studier. Därför finns det i dag en rättighet för eleverna
              på yrkesprogrammen att inom gymnasieskolan skaffa sig grundläggande
              behörighet till högre utbildning.
            </seg>
            <seg n="ba97748a">
              Inom vård- och omsorgssektorn riskeras brist på arbetskraft framöver,
              och betydligt färre elever har sökt sig till dessa utbildningar
              under 2000-talet jämfört med början av 1990-talet. För att säkra
              kompetensförsörjningen på området har regeringen därför lämnat
              ett uppdrag till Statens skolverk om utveckling av vård- och omsorgsprogrammet
              på gymnasiet. Skolverket ska utreda om det är lämpligt att till
              exempel utfärda en särskild undersköterskeexamen för elever med
              yrkesexamen från programmet. Dessutom ska en särskild inriktning
              föreslås för den som vill utbilda sig vidare till sjuksköterska.
            </seg>
            <seg n="69dfb355">
              Låt mig avsluta med att påpeka att yrkesutbildningens ökade attraktionskraft
              är ett delat ansvar mellan utbildningsväsendet och arbetslivet.
              Utbildningsväsendet måste erbjuda yrkesutbildning av hög kvalitet
              med relevant innehåll, och olika branscher måste visa på karriärmöjligheter
              och erbjuda attraktiva arbetsplatser för att attrahera ungdomar
              till yrkesutbildningar.
            </seg>
          </u>
          <note type="speaker" n="13422ae8">
            Anf. 2 MARIA STENBERG (S):
          </note>
          <u who="maria_stenberg_ac6055" xml:id="i-649f74cb2e59e9d1-0" n="2d450531">
            <seg n="bafd4ccd">
              Fru talman! Tack för svaret, utbildningsminister Björklund! Precis
              som du påpekade ställde jag från början min fråga till arbetsmarknadsminister
              Hillevi Engström. Det gjorde jag med utgångspunkt i generationsskifte,
              välfärdsjobbens framtid, kvalitet och tillgänglighet och med den
              extra lilla knorren att ha glesbygdsperspektivet i fokus. Men
              jag har ingenting emot att debattera med utbildningsministern.
              Det ska bli rätt intressant.
            </seg>
            <seg n="fe2b9ccf">
              Fru talman! Jag känner en oro för mitt eget yrke, undersköterska,
              inte för att yrket inte behövs eller för att det inte finns jobb
              att få utan för att rekryteringen till yrket går så trögt. På
              många håll gapar gymnasieskolans yrkesprogram tomt. Generationsskiftet
              inom välfärdens yrken går helt enkelt trögt. Det oroar.
            </seg>
            <seg n="a84e57b1">
              Eftersom jag bor i glesbygdskommunen Arjeplog med 3 054 invånare
              och en åldrande befolkning känner jag en extra oro för oss som
              bor i glesbygden ganska långt norrut. Vi kommer att få, eller
              vi har rättare sagt redan i dag det tufft att nyrekrytera. Det
              gäller inte bara undersköterskor utan även lärare, sjuksköterskor
              och tjänstemän till den kommunala förvaltningen, för att inte
              tala om läkare. Det oroar.
            </seg>
            <seg n="1feddacf">
              Arjeplog, precis som många andra små kommuner, erbjuder förhoppningsvis
              en variation i innehållet på jobbet, men vi klarar sällan av att
              erbjuda de löner som de större städerna kan erbjuda. Det innebär,
              som jag ser det, att vi riskerar att kvaliteten kan bli lidande
              i den andra änden. Äldre, sjuka och barn kan få en minskad kvalitet
              eftersom svårigheten att nyrekrytera är så stor. Det oroar.
            </seg>
            <seg n="00cc94de">
              Fru talman! Jag tror att vi är många som känner till och kan
              läsa om sjukhusen som inte kan rekrytera sjuksköterskor, läkare
              och undersköterskor. Semestertiden närmar sig, och oron blir större
              och större. I tidningar hemma i Norrbotten kunde man i dag läsa
              att Kalix sjukhus stänger ett antal vårdplatser på grund av svårigheter
              att rekrytera sjuksköterskor. Belastningen på den personal som
              jobbar året runt ökar, och erbjudandena om att skjuta på sin sommarsemester
              kommer ofta som ett brev på posten. Stressen och kraven ökar,
              och vi vet vart det leder. Det leder till ökad ohälsa med ökad
              sjukfrånvaro. Många kvinnor betalar priset för ett pressat arbetsliv.
            </seg>
            <seg n="07767730">
              Många äldreboenden, sjukhem, trygghetsboenden och hemtjänster
              behöver nya medarbetare. Skolan behöver anställa lärare, och socialtjänsten
              behöver socialarbetare. Kommunerna behöver anställa byggnadsingenjörer
              och väldigt många andra kommunala handläggare. Välfärdens yrken
              behöver helt enkelt nyanställa, och det finns en framtid för dem
              som väljer de yrkena.
            </seg>
            <seg n="6f887921">
              Men den verkligheten i bagaget blir för min del utbildningsministerns
              regeringskollega finansminister Anders Borgs uttalande på en konferens
              som hölls för kommuner och landsting helt obegripligt. Eller också
              är det fullständigt begripligt om det finns en önskan att trycka
              ned lönerna och lägga sig i lönebildningen. Därför måste jag fråga
              utbildningsministern om han håller med Anders Borg om att lönerna
              inom välfärdsyrkena är för höga och behöver hållas tillbaka.
            </seg>
          </u>
          <note type="speaker" n="3002d8a2">
            Anf. 3 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-0" n="fde53668">
            <seg n="707b3eac">
              Fru talman! Tack för en intressant interpellation, Maria Stenberg!
              Och tack för ett uttömmande svar om regeringens politik på området,
              utbildningsministern!
            </seg>
            <seg n="691bcc92">
              Jag begärde ordet därför att jag studsade till vid slutklämmen
              i utbildningsministerns kommentar till frågeställningarna som
              restes av interpellanten. Där står det att det gäller också att
              erbjuda attraktiva arbetsplatser. Maria Stenberg nämnde också
              i sin kommentar till svaret att det är viktigt. Glesbygdsproblematiken
              i norr handlar naturligtvis om att om vi ska ha möjlighet att
              över huvud taget få arbetskraft som undersköterskor och sjuksköterskor
              måste också läkare kunna stimuleras till att arbeta i glesbygd.
            </seg>
            <seg n="4e9f887d">
              Det handlar om att vid sidan av yrkesutbildningen erbjuda en
              vision framåt. Hur kommer den här arbetsplatsen att se ut? Kommer
              det att vara en stimulerande arbetsplats till innehållet? Det
              är klart att om man, när det gäller vård- och omsorgsbiten, har
              en hög medicinsk kompetens innebär det i sig en fortbildning på
              arbetsplatsen som ofta stimulerar till valet av yrke.
            </seg>
            <seg n="02c2f2ca">
              Det är naturligtvis viktigt att också notera den här regeringens
              ambition att öka mångfalden av dem som bedriver vård- och omsorgsverksamhet
              i så måtto att det ska finnas många olika affärsidéer för att
              möta den arbetskraft som kan lockas in efter att ha genomgått
              en yrkesutbildning inom vård- eller omsorgssektorn. Då kan de
              erbjudas arbete inte bara hos offentliga arbetsgivare utan också
              hos entreprenöriella arbetsgivare som kanske i många stycken,
              som jag har sett vid mina besök på äldreboenden, ger olika alternativ
              till medarbetarna att inblanda sig i. Det kan handla både om uppbyggnaden
              av verksamheten och om att kunna påverka innehållet i verksamheten
              på ett annat sätt än vad till exempel jag själv, som har varit
              offentliganställd i hela mitt liv, har upplevt att min arbetsgivare
              har givit mig utrymme att göra.
            </seg>
            <seg n="c3a48f9c">
              Vi behöver få ett större engagemang för de välfärdstjänster som
              vi verkligen är överens om är hotade av att inte få en succession
              av nya, pigga medarbetare, och då gäller det naturligtvis att
              utbildningsväsendet tar sitt ansvar. Jag tycker att utbildningsministern
              på ett förtjänstfullt sätt har beskrivit hur det verkligen förhåller
              sig när det gäller möjligheterna för den som vill som går ett
              yrkesinriktat program att också välja högskolebehörighet. Man
              kan välja bort den, men man kan också välja till den. Det är ett
              aktivt val som den enskilde har.
            </seg>
            <seg n="8b8e5e47">
              Sedan handlar det i mångt och mycket om att arbetsmiljön och
              arbetsplatsen ska vara stimulerande. De två huvudfaktorerna där
              är, tror jag, att arbetet har ett intressant innehåll, så att
              man redan när man väljer sin yrkesutbildning tycker att det ska
              bli spännande och vill fortsätta att förkovra sig inom yrket och
              att det finns olika arbetsgivare att välja mellan.
            </seg>
            <seg n="a1e87f13">
              Sist men inte minst, eftersom det här, än så länge, är kvinnodominerade
              yrken vi får hoppas att den trenden bryts handlar det om att vi
              också behöver få ett företagande inom vård- och omsorgssektorn
              som drivs och etableras av kvinnor som vågar och vill anställa
              fler. Tack vare inte minst regeringens ambitioner med lagen om
              valfrihet ökar möjligheterna att få entreprenöriell verksamhet
              att komma in i välfärdstjänsterna på ett helt annat sätt än när
              Socialdemokraterna styrde och huvudsakligen ville ha offentligt
              driven verksamhet som begränsade möjligheterna att utveckla affärsidéer
              och därmed stimulera unga medarbetare i vård- och omsorgssektorn
              att delta och stimulera sin vidareutveckling. Så småningom hoppas
              jag få se allt fler kvinnor som vill och vågar ta ansvar för att
              utveckla en egendriven vård- eller omsorgsverksamhet.
            </seg>
          </u>
          <note type="speaker" n="8226c974">
            Anf. 4 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-5bf7d44c7fdd6c7b-1" n="489145e9">
            <seg n="a4a24362">
              Fru talman! Den diskussion vi har sönderfaller i några olika
              delar. Klarar vi av att på nationell nivå rekrytera tillräckligt
              många till välfärdsutbildningarna? Vill man sedan jobba i den
              sektorn med tanke på anställningsvillkoren? Sedan finns också
              den särskilda dimensionen att vissa delar av landet, till exempel
              den del som interpellanten kommer från, har svårare på detta område
              liksom på flera andra områden att rekrytera kvalificerad arbetskraft.
              Det är olika problem som kräver lite olika lösningar.
            </seg>
            <seg n="021f06e7">
              När det gäller utbildningsvolymerna i Sverige, om vi nu talar
              om sjukvården och äldreomsorgen i första hand, har vi inga som
              helst problem med läkarutbildningarna. Söktrycket är jättestort.
              Vi skulle kunna dubblera antalet platser och fortfarande ha högkvalificerade
              studenter. Det är mer utbildningskvaliteten som skulle lida skada
              av en mycket forcerad utbyggnad. Men vi bygger ut läkarutbildningen
              nu. Där har vi alltså inga problem att totalt sett rekrytera till
              utbildningarna. Det har vi heller inte på sjuksköterskesidan.
              Vi har ett starkt söktryck till sjuksköterskeutbildningarna. Även
              när det gäller interpellantens geografiska hemområde har till
              exempel Umeå universitet ett starkt söktryck till sjuksköterskeutbildningen.
              Vi bygger nu dessutom ut sjuksköterskeutbildningarna över hela
              Sverige för att kunna rekrytera ännu fler.
            </seg>
            <seg n="7ca2c459">
              När det däremot gäller den personalkategori som interpellanten
              pekar på, nämligen undersköterskor, är det ett svagt söktryck.
              Det går tillbaka till när den tvååriga utbildningen gjordes treårig.
              Det medförde ett drastiskt fall i utbildningsvolymerna, och söktrycket
              har efter det legat på en mycket lägre nivå. Det är möjligt att
              det var att den blev treårig som påverkade, men det finns en annan
              aspekt på detta också, och det är att medan den tidigare tvååriga
              utbildningen hade en utpräglat medicinsk inriktning målbilden
              var att jobba i sjukvården kom det i stället att bli att målbilden
              var att jobba i äldreomsorgen, och utbildningen döptes om till
              omvårdnadsprogrammet. Vi kan resonera om hur klokt det var. Ungdomar
              väljer som de gör, och den här utbildningen kom att bli betydligt
              mindre attraktiv för ungdomar i och med detta.
            </seg>
            <seg n="4c1e0ab2">
              Det är bakgrunden till att jag har bett Skolverket att titta
              på om vi kan göra vård- och omsorgsprogrammet mer attraktivt.
              I det ligger att ge undersköterskeexamen en särskild inriktning
              för vidareutbildning till sjuksköterska och att faktiskt stärka
              den medicinska profilen, därför att förändringen inom äldreomsorgen
              också går mot att personalen där successivt kommer att få mer
              medicinskt ansvar.
            </seg>
            <seg n="323263f9">
              Jag tror att det är några delar i att förbättra attraktiviteten
              i detta program. Dock, ska sägas, är vård- och omsorgsprogrammet
              väldigt stort inom vuxenutbildningen. Om man bara tittar på gymnasieskolan
              ser man att det är alldeles för få undersköterskor som utbildas,
              men tittar man på vuxenutbildningens undersköterskeutbildning
              ser man att den är större än gymnasiets i dag. Det behöver inte
              vara fel. Ofta är det personer som kommer från andra länder som
              jobbar som vårdbiträden i äldreomsorgen. Inte sällan är det så,
              men det är naturligtvis också många som kommer från Sverige. De
              jobbar några år, och sedan läser de vidare med den yrkeserfarenhet
              som de då har. Det är naturligtvis inte fel. Tvärtom är det ju
              bra att man har med sig kompetens in i utbildningen. Men långsiktigt
              skulle vi behöva förstärka attraktiviteten även i gymnasiets vård-
              och omsorgsutbildning, och därav detta uppdrag som vi har givit
              Skolverket.
            </seg>
          </u>
          <note type="speaker" n="1f90cdbf">
            Anf. 5 MARIA STENBERG (S):
          </note>
          <u who="maria_stenberg_ac6055" xml:id="i-649f74cb2e59e9d1-1" n="2d450531">
            <seg n="01b4912f">
              Fru talman! Okej, låt oss diskutera gymnasieskolan, yrkesprogrammen
              och min egen yrkeskår undersköterskorna. Jag blir faktiskt lite
              glad när jag hör om utbildningsministerns ambitioner när det gäller
              omvårdnadsprogrammet. Hur det än är finns det en brist. Som jag
              försökte säga orkar vi i glesbygden inte hålla jämn takt med de
              större städerna när det gäller löneutvecklingen. Det handlar inte
              bara om undersköterskor utan också om lärare, sjuksköterskor och
              även läkare.
            </seg>
            <seg n="2982fdb5">
              Utbildningsministern har gjort om gymnasieskolan och, lite förenklat,
              delat upp den i två spår. Det ena spåret är yrkesprogrammen, och
              det andra är de högskoleförberedande programmen. Det är meningen
              att yrkesprogrammen ska slussa ett antal unga direkt ut på arbetsmarknaden.
              Det är det som är problemet med till exempel omvårdnadsprogrammet,
              alltså att jobben finns men söktrycket är litet.
            </seg>
            <seg n="6bfed0db">
              Unga människor är kloka. Det är inte säkert att man vill vara
              undersköterska i 4550 år. Tröskeln kan också vara för hög när
              man är 3540 år och vill läsa vidare till sjuksköterska, sjukgymnast,
              ingenjör eller vad man nu vill bli om man behöver läsa in ett
              antal ämnen. Jag och mitt parti tror att det inte är bra om yrkesprogrammen
              inte ger behörighet till högskola. Jag vet att det är fritt att
              välja de kurserna, men de följer inte med i grundutbildningen,
              och det är ett bekymmer.
            </seg>
            <seg n="5a66c543">
              Därför blir utbildningsministerns skoldebatt lite uppochnedvända
              världen för mig. Jag sysslar mest med arbetsmarknadspolitik, men
              jag följer skoldebatten lite grann ändå. Utbildningsministern
              agiterar mycket för prov, provtillfällen, kunskap och kärnämnen
              och så vidare hela vägen genom grundskolan.
            </seg>
            <seg n="4a323ff0">
              Någonstans där, när det börjar vara tre år kvar tills du ska
              ut i yrkeslivet, tappas det bort när det gäller de unga som väljer
              yrkesprogrammen. Det är mycket märkligt att det i skoldebatten
              inte tas med att om man väljer att bli undersköterska ska man
              senare i livet kunna välja att göra någonting annat. Man kanske
              inte vill jobba i yrket i 40 år.
            </seg>
            <seg n="3cd7b9cf">
              Utbildningsministern brukar säga att vissa ungdomar ska bli skickliga
              yrkesmän och yrkeskvinnor, att alla inte vill bli akademiker.
              Nej, det kanske de inte vill, men det kanske inte heller är till
              hundra procent självklart att du vet exakt vad du vill göra hela
              ditt yrkesverksamma liv när du är 1516 år och ska välja gymnasieprogram.
            </seg>
            <seg n="03227544">
              Jag tror inte att uppdelningen på yrkesprogrammen underlättar
              rekryteringen av nya medarbetare till välfärdssektorn, framför
              allt inte till omvårdnadsprogrammet. Därför har jag två frågor,
              eftersom utbildningsministern inte svarade på min förra fråga.
              Varför fullföljer utbildningsministern inte sin skolpolitiska
              debatt om höga kunskapsmål även för dem som går yrkesprogrammen?
              Delar utbildningsministern finansministerns uttalande på SKL-konferensen
              att lönerna borde ned i välfärdssektorn?
            </seg>
          </u>
          <note type="speaker" n="67df2ed4">
            Anf. 6 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-1" n="fde53668">
            <seg n="793a5cd7">
              Fru talman! Jag tycker att vi nu närmar oss pudelns kärna i den
              här debatten, eller snarare den skillnad som råder mellan Alliansens
              syn på yrkesutbildning och möjligheten att gå vidare i livet och
              Socialdemokraternas utgångspunkt, som är att i princip alla ska
              förberedas för högskola. Det är Socialdemokraternas mål.
            </seg>
            <seg n="c0721fda">
              Jag har själv erfarenhet av att arbeta som vårdbiträde när den
              typen av verksamhet var ganska utbredd i landet. Då upplevde flera
              av mina kolleger det som ett väldigt arbetsamt krav att utbilda
              sig till undersköterska när man i många år hade haft en vårdbiträdesfunktion.
              Det fanns förstås också de som gladde sig åt detta, och det fanns
              vårdbiträden som långt tidigare valt att gå vidare till både sjuksköterske-
              och läkarutbildning.
            </seg>
            <seg n="91f6fc62">
              Det speglar hur individer, som jag upplever det, tar sig fram.
              Det finns de som är stolta och glada över att de har en yrkesutbildning
              som inte gör anspråk på behörighet till högre utbildning på universitet.
              Sedan finns det de som har precis den ambitionen, och min uppfattning
              är att de skaffar sig den kompetensen, den behörigheten.
            </seg>
            <seg n="6e753fb3">
              Att tvinga alla människor som vill ha en yrkesidentitet nu handlar
              det om vård och omsorg, men i Socialdemokraternas paradigm handlar
              det om all typ av yrkesförberedande utbildning till att ha behörighet
              till högre utbildning, som de kanske aldrig kommer att utnyttja,
              kan kännas som både stressande och som ett krav och någonting
              bortkastat om man inte i stället vill förkovra sig i det yrke
              man faktiskt passionerat har valt.
            </seg>
            <seg n="54671fba">
              Min erfarenhet av vården och omsorgen, så som den har utvecklats,
              stämmer väl med vad utbildningsministern sade, att söktrycket
              till undersköterskeprogrammet började dala när man tvingade fram
              en längre utbildning. Om det stämmer har i så fall Socialdemokraternas
              politik, att tvinga alla som vill in i ett yrkesprogram att skaffa
              sig högskolebehörighet, blivit en negativ faktor när det gällt
              att rekrytera folk till dessa viktiga yrken. Jag är glad att vi
              försöker hålla den utvecklingen stången.
            </seg>
          </u>
          <note type="speaker" n="b55a23b9">
            Anf. 7 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-5bf7d44c7fdd6c7b-2" n="489145e9">
            <seg n="cb684584">
              Fru talman! Interpellanten fick det att låta som om söktrycket
              till undersköterskeutbildningen kraftigt sjunkit under min tid
              som utbildningsminister. Det är ett missförstånd. Det sjönk på
              90-talet, efter att utbildningen gjordes treårig och efter att
              man krävde högskolebehörighet för alla. Det sjönk drastiskt. Söktrycket
              till det programmet halverades i flera omgångar under 90-talet.
              Om slutsatsen då är att högskolebehörighet är det avgörande har
              man missat något viktigt när det gäller att dra slutsatser av
              vad som hände på 90-talet.
            </seg>
            <seg n="de037c15">
              Jag tror att det finns flera aspekter. En är den som jag nämnde,
              att man ändrade inriktning från en mer medicinsk sjukvårdsinriktning
              till en inriktning mot äldreomsorg. Vi kan tycka vad vi vill om
              det, men ungdomar tycker ofta att det är mer spännande med sjukvård
              än med äldreomsorg. Det gjorde att söktrycket sjönk.
            </seg>
            <seg n="98af50ac">
              Uttunningen av undersköterskebegreppet som har skett tror jag
              också är central. Den tidigare tvååriga vårdlinjen var väldigt
              tydlig man blev undersköterska, och den rollen var tydlig. I dag
              är det mycket mer otydligt i vårdsektorn, vilket bland annat beror
              på att vårdbiträdena helt har försvunnit. De allra enklaste arbetsuppgifterna
              utförs plötsligt av undersköterskor i stället för som tidigare
              av vårdbiträdena. Det har med säkerhet bidragit till att undersköterskeyrkets
              attraktionskraft minskat.
            </seg>
            <seg n="5d6eaa92">
              Det är många förändringar som spelat in. Vi ska inte tro att
              lösningen är att man ska bli universitetskompetent, att det skulle
              pumpa upp söktrycket. Det finns inget som tyder på det. Det var
              när man införde det kravet som söktrycket sjönk.
            </seg>
            <seg n="83fab17d">
              Sedan för interpellanten en mer generell utbildningspolitisk
              debatt om yrkesprogrammen och frågar om man inte ska ha så höga
              mål som möjligt på yrkesprogrammen. Jag tycker att det ligger
              en nedvärdering av yrkeskunskaper i interpellantens resonemang.
              Interpellanten säger att vi från Alliansens sida sänkt kunskapskraven
              på yrkesprogrammen. Det har vi inte alls gjort. Vi har höjt kunskapskraven
              när det gäller yrkeskunskaper, men det ser ni inom Socialdemokraterna
              inte, för ni stirrar er blinda på högskolebehörigheten. Det är
              det enda som räknas. Det är den största nedvärderingen av yrkesprogrammen,
              att man inte räknar yrkeskunskaper. Det enda som räknas är att
              alla ska bli universitetskompetenta. På kuppen slår ni ut rätt
              många ungdomar som inte mäktar med att bli universitetskompetenta.
              Det är vad ni gör på kuppen.
            </seg>
            <seg n="d1b138df">
              Jag delar verkligen Finn Bengtssons synpunkter. När jag möter
              mina europeiska kolleger, utbildningsministrarna i EU, sitter
              nästan alla med ungefär samma problem ett sjunkande intresse för
              yrkesutbildningar under några årtionden. Det beror på att i alla
              dessa länder, i hela västvärlden, har en stark trend varit att
              alla måste bli högskolebehöriga. Det är det enda som räknas. Alla
              ska gå på universitet i framtiden, de andra jobben försvinner
              nog. Men nu upptäcker vi att de inte försvinner, att de finns
              kvar. De kanske är färre, men de finns kvar. Universitetskompetens
              kan inte vara det enda som räknas.
            </seg>
            <seg n="20fe0053">
              Nu inrättar vi från regeringens sida lärlingsutbildningar. Vi
              inrättar yrkeshögskola, yrkesvux, en ny yrkeslärarutbildning.
              Vi gör en lång rad reformer på yrkesutbildningsområdet, som i
              årtionden försummades i Sverige. Allt var nämligen fokuserat på
              att alla skulle gå på universitetet. Så kan det inte vara. Samhället
              fungerar inte om alla är akademiker. Dessutom vill inte alla bli
              akademiker. Kräver man att alla ska bli det kommer många att slås
              ut. Det är vad som sker. Tro därför inte att det är det som är
              svaret.
            </seg>
            <seg n="fe206048">
              Jag håller helt med interpellanten om att vi måste öka attraktionskraften
              i vård- och omsorgsprogrammet. Det är inte en utbildningspolitisk
              fråga, utan vårdsektorn, landstingen Norrbottens och Västerbottens
              läns landsting som vi i huvudsak talar om måste fundera över sin
              roll som arbetsgivare, ifall de sitter kvar i stelbenta gamla
              organisationer som behöver förnyas, och se till att ha anställningsvillkor
              som gör yrket attraktivt. Skolväsendet löser inte alla problem,
              men att kräva att alla ska bli akademiker är inte lösningen.
            </seg>
          </u>
          <note type="speaker" n="c562e456">
            Anf. 8 MARIA STENBERG (S):
          </note>
          <u who="maria_stenberg_ac6055" xml:id="i-649f74cb2e59e9d1-2" n="2d450531">
            <seg n="320d68d1">
              Fru talman! Nej, jag kräver inte att alla ska bli akademiker.
              Däremot är det bra om man har den möjligheten ifall man vill det
              senare i livet.
            </seg>
            <seg n="c3299205">
              Det är lite intressant att höra att vi tvingade fram en längre
              gymnasieutbildning och att söktrycket på omvårdnadsprogrammet
              därför blev lägre. Det tål att synas i kanten. Däremot tror jag
              att utbildningsministern har rätt när han säger att en orsak kan
              vara att omvårdnadsprogrammet gått från att vara medicinskt inriktat
              till att mer riktas mot omvårdnadssidan. Precis som utbildningsministern
              säger tycker unga att medicin är mer spännande än omvårdnad.
            </seg>
            <seg n="ab628136">
              Om man då som undersköterska senare i livet upptäcker att nej,
              jag vill bli sjuksköterska eller lärare eller någonting annat
              som kräver en universitetsutbildning är det praktiskt och bra
              att den möjligheten finns i ryggsäcken, att den funnits med sedan
              gymnasieskolan. Vi tror att det är bra att man rustar de unga
              för den framtid de är på väg mot.
            </seg>
            <seg n="1c67eff7">
              Sverige har en jättehög ungdomsarbetslöshet, närmare 25 procent.
              I förhållande till jämförbara länder har vi en skyhög ungdomsarbetslöshet.
              Det kan inte vara någon större överraskning för utbildningsministern
              att det är så. En del av jobben finns i välfärdssektorn. Jag tvivlar
              på att yrkesprogrammen med den förändring som skett har gjort
              dem mer attraktiva. Om ambitionen varit att få fler att söka exempelvis
              till omvårdnadsprogrammet tvivlar jag på att man genom att sänka
              kunskapskraven och rikta in sig på yrkeskunskaperna, som utbildningsministern
              säger, gjort det mer attraktivt för unga att jobba i yrket.
            </seg>
            <seg n="6f047ecb">
              Sedan skulle jag kunna ha en lång debatt om själva yrket, men
              det räcker inte min talartid till.
            </seg>
          </u>
          <note type="speaker" n="73846f13">
            Anf. 9 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-5bf7d44c7fdd6c7b-3" n="489145e9">
            <seg n="ab81c9e2">
              Fru talman! Det är väl ändå bra om vi har något att stödja oss
              på när vi kastar ur oss påståenden.
            </seg>
            <seg n="f607980d">
              När det gäller att ungdomsarbetslösheten skulle bero på min gymnasiereform
              har de första eleverna inte ens gått ur det nya gymnasiet, för
              det första. För det andra kom det häromdagen en stor forskningsrapport
              från Institutet för arbetsmarknads- och utbildningspolitisk utvärdering,
              IFAU. De skulle hitta förklaringar till varför den svenska ungdomsarbetslösheten
              är hög för det är den.
            </seg>
            <seg n="70df5c53">
              IFAU pekar ut det treåriga gymnasiet med krav på högskolebehörighet
              som en avgörande faktor för att Sverige har en högre ungdomsarbetslöshet.
              Bakgrunden till det är inte den interpellanten säger, alltså att
              det är bra om alla har med sig kunskaper. Det håller jag med om
              om alla grejade att läsa in högskolebehörighet vore det fantastiskt;
              då är det en jättebra reform. IFAU konstaterar dock att det har
              skapat en massutslagning att alla ska tvingas läsa in akademisk
              behörighet. Alla måste inte bli akademiker, men alla ska tvingas
              läsa in akademisk behörighet i er gymnasieskola.
            </seg>
            <seg n="5334d18a">
              Det har skapat en massutslagning. En tredjedel av varje årskull
              når inte målen, och så har det varit i 20 år. Det är därför vi
              gör om gymnasiet. Enligt IFAU är detta orsaken. Att säga att den
              gymnasiereform den här regeringen har genomfört har orsakat ungdomsarbetslösheten
              förstår jag inte hur man får ihop, för de första eleverna har
              inte ens gått ur det nya gymnasiet. Det är den gamla gymnasieskolan,
              som vi nu lämnar, som är huvudorsaken till ungdomsarbetslösheten
              enligt IFAU.
            </seg>
            <seg n="c120c75d">
              Fru talman! Vi behöver öka attraktionskraften i vårdutbildningarna.
              Det pågår ett arbete, och regeringen har gett ett uppdrag till
              Skolverket. Jag delar uppfattningen att vård- och omsorgsprogrammet
              måste bli mer attraktivt, och jag har redogjort för de förändringar
              vi planerar. Jag uppfattade att interpellanten höll med om flera
              av dem. Sedan får vi ta ställning till förslagen när de kommer
              från våra myndigheter. Det ligger naturligtvis också ett ansvar
              hos landsting och kommuner att göra dessa yrken attraktiva när
              det gäller anställningsvillkor och annat.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="e161d465">
            6 § Svar på interpellation 2012/13:430 om attraktiva yrkesprogram
            för jobb
          </note>
          <note type="speaker" n="386a5df3">
            Anf. 10 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-5bf7d44c7fdd6c7b-4" n="489145e9">
            <seg n="684455c3">
              Fru talman! Fredrik Lundh Sammeli har frågat mig vilka initiativ
              jag tänker ta så att de nya yrkesprogrammen rustar unga människor
              både för yrkeslivet och för kommande behov av studier.
            </seg>
            <seg n="add77d94">
              Sverige behöver yrkesutbildning av hög kvalitet för att klara
              den globala konkurrensen. Gymnasieskolans yrkesprogram utgör en
              viktig del av den nationella kompetensförsörjningen. Yrkesutbildningarna
              ska hålla hög kvalitet, leda till skicklighet i yrket och möjliggöra
              en övergång till arbetslivet direkt efter examen. Samtidigt får
              inga program utgöra återvändsgränder, och alla elever ska erbjudas
              möjlighet att förbereda sig för vidare studier.
            </seg>
            <seg n="eac623b2">
              Därför finns det i dag en rättighet för eleverna på yrkesprogrammen
              att inom gymnasieskolan skaffa sig grundläggande behörighet till
              högre utbildning. Skolverket arbetar för närvarande, på regeringens
              uppdrag, med att förändra vilka kurser som huvudmännen får erbjuda
              eleverna på de olika yrkesprogrammen, i syfte att det på samtliga
              yrkesprogram ska vara möjligt att erhålla grundläggande behörighet
              inom ramen för 2 500 gymnasiepoäng. Dessutom har den som har yrkesexamen
              rätt att senare läsa in den grundläggande behörigheten inom ramen
              för den kommunala vuxenutbildningen.
            </seg>
            <seg n="148d8979">
              Jag vill också upplysa Lundh Sammeli om att Skolverket i sin
              senaste lägesbedömning konstaterar att man för närvarande inte
              har kunskap om orsakerna till ungdomars gymnasieval.
            </seg>
            <seg n="0af47c5d">
              De senaste åren har regeringen vidtagit en rad åtgärder som syftar
              till att öka kvaliteten i yrkesprogrammen och därmed även attraktionskraften.
              Låt mig nämna några av regeringens insatser. Skolverket har fått
              resurser för att genomföra insatser för att höja kvaliteten i
              det arbetsplatsförlagda lärandet. Satsningar görs för att utbilda
              handledare på arbetsplatserna och för att öka antalet yrkeslärare
              med lärarexamen. Skolinspektionen och Statens skolverk har fått
              permanent ökade anslag för att kunna öka sitt fokus på yrkesutbildning.
            </seg>
            <seg n="b0d6ed19">
              Avslutningsvis vill jag peka på att det tar tid innan åtgärderna
              ger effekt i form av något slags kraftigt märkbar ökad andel sökande
              till yrkesprogrammen och i form av färre avhopp och ökad genomströmning.
              Yrkesprogrammens kvalitet och attraktionskraft är en prioriterad
              fråga, och jag följer utvecklingen noga.
            </seg>
          </u>
          <note type="speaker" n="5a75d5b9">
            Anf. 11 FREDRIK LUNDH SAMMELI (S):
          </note>
          <u who="fredrik_lundh_sammeli_60dcac" xml:id="i-13185ed4102a5ec1-0" n="994c86fd">
            <seg n="9427e391">
              Fru talman! Jag får börja med att tacka utbildningsministern
              för svaret på min interpellation om attraktiva yrkesprogram för
              jobb. Jag har ställt interpellationen utifrån att Sverige behöver
              yrkesutbildningar som har hög status och intresserar ungdomar.
            </seg>
            <seg n="fb05dce5">
              I svaret som utbildningsministern ger finns en del bra delar,
              men verkligheten ser ju lite annorlunda ut. De två senaste åren
              visar på en skrämmande utveckling åt ett helt annat håll och den
              debatten har pågått under lång tid nämligen att andelen elever
              på gymnasiets yrkesprogram har minskat ganska radikalt. Vi kan
              alltid diskutera vad bakgrunden till raset är, men ett ras på
              18 procent på två år är det.
            </seg>
            <seg n="7b4e361d">
              Svenskt Näringsliv, LO, lärarfacken, elevorganisationerna och
              många andra pekar på problemen. En undersökning Svenskt Näringsliv
              gjorde visar också att 25 procent av de elever som i dag går på
              högskoleförberedande program aktivt har valt bort yrkesprogrammen
              eftersom de inte ger högskolebehörighet. Jag kan bara tolka flykten
              från yrkesprogrammen som ett underkännande av regeringens gymnasiereform,
              som trädde i kraft 2011, och som att ministern och regeringen
              tänkte fel på den punkten.
            </seg>
            <seg n="65724669">
              Sedan gymnasiereformen genomfördes tappar nämligen yrkesprogrammen
              över hela landet elever, och en hel del program tvingas lägga
              ned. En rektor jag själv träffade på fordonsprogrammet hemma i
              mitt län, i Kalix, tycker jag på ett enkelt sätt fångade vad det
              hela handlar om: Man vet inte vad man kommer att drömma om i morgon
              och vill därför ha högskolebehörighet med sig i bagaget.
            </seg>
            <seg n="c81418a3">
              Skolverkets analys är väl inne på detsamma, alltså att en trolig
              förklaring till elevtappet är att den automatiska behörigheten
              till högskolestudier är borttagen och att dörren till högskolan
              upplevs som stängd. Ungdomar vill inte göra ett utbildningsval
              som begränsar framtida möjligheter att göra andra val. Det är
              någonting som också försvårar möjligheten till karriärbyte längre
              fram i livet.
            </seg>
            <seg n="1bbdb7e9">
              Ministern pekar i sitt svar på att möjligheten finns att läsa
              in behörigheten. Det är en verklighet som stämmer, men det är
              också väldigt många elever som pekar på svårigheten och det tuffa
              i att lyckas med det parallellt med den utbildning man går. Det
              är många som har varnat för utvecklingen och också lyfter fram
              någonting från SKL som jag tycker är viktigt att ha med sig i
              debatten, nämligen att rågången mellan era yrkesutbildningar och
              högskoleutbildningar inte är särskilt bred. Utvecklingen ligger
              i stället någonstans däremellan.
            </seg>
            <seg n="6587426e">
              I svaret på interpellationen riktar utbildningsministern in sig
              på en rad åtgärder som regeringen har vidtagit. Mina funderingar,
              med anledning av frågan i interpellationen, är: Finns det fler
              initiativ ministern avser att ta, eller är ministern nöjd med
              de yrkesutbildningar vi i dag har? Vad är det som har fått utbildningsministern
              att ändå ändra sig på punkten att tillföra möjligheten att läsa
              in högskolebehörighet inom befintligt program och befintliga poäng?
            </seg>
          </u>
          <note type="speaker" n="fddf3d95">
            Anf. 12 ROGER HADDAD (FP):
          </note>
          <u who="roger_haddad_de36c7" xml:id="i-f2f196f3ab69c7e6-0" n="f59c0527">
            <seg n="448949ba">
              Fru talman! Jag vill också tacka statsrådet Björklund för svaret,
              som pekar på utvecklingsmöjligheter för de nya yrkesprogrammen
              i gymnasiet.
            </seg>
            <seg n="6e63bcb4">
              Det är intressant att återigen ta del av denna debatt. Den förs
              nästan varje vecka, vilket absolut pekar på att det finns ett
              jätteintresse. Det handlar inte minst om arbetsmarknadspolitiken,
              men vi landar alltid i utbildningspolitiken som grund för hur
              det sedan går för våra ungdomar och vuxna i arbetslivet.
            </seg>
            <seg n="0afa7f27">
              När man lyssnar på Fredrik Lundh Sammeli och hör oron för söktrycket
              till yrkesprogrammen kan man tro att det kanske är sant det kanske
              är så att den automatiska, grundläggande behörigheten påverkar
              ungdomarnas möjligheter att välja någonting annat. Låt oss då
              vrida tillbaka klockan till när Socialdemokraterna och Fredrik
              Lundh Sammeli styrde politiken och den gamla gymnasieskolan, som
              varade fram till hösten 2011.
            </seg>
            <seg n="08c7096c">
              Tittar vi på resultaten våren 2011 på nationell nivå var det
              40 procent som gick yrkesprogrammet som inte fick med sig något
              slutbetyg efter tre år. På de program där eleverna skulle ges
              högskoleförberedande behörighet var det 25 procent som lämnade
              efter tre år utan slutbetyg.
            </seg>
            <seg n="d022ed9f">
              Den gamla gymnasieskolan var en treämnesskola. Det räckte med
              matte, svenska och engelska för att antas. Nu har det höjts till
              åtta ämnen. Det är grundskolans medskick in i gymnasiet som har
              påverkat kvaliteten. Vi har höjt intagningskraven. Det är fler
              praktiska moment. Det är mer tid ute på en arbetsplats.
            </seg>
            <seg n="9830eebe">
              Låt mig en gång för alla säga att det inte är ett program för
              skoltrötta elever. Yrkesprogram är någonting viktigt. Det är någonting
              som branschen och inte minst småföretagen efterfrågar. De skriker
              efter den kompetensen.
            </seg>
            <seg n="3d5751cb">
              Fredrik Lundh Sammeli inleder med att fråga hur vi ska rusta
              ungdomarna, och han landar i grundläggande högskolebehörighet.
              Skolverket, inte Folkpartiet, har tagit fram fakta om hur eleverna
              presterat tre år efter att ha gått i den gamla gymnasieskolan.
            </seg>
            <seg n="d98fccdd">
              Det var 40 procent som lämnade er gymnasieskolas yrkesprogram
              utan slutbetyg. De fick inte någon grundläggande behörighet. De
              hamnade i vuxenutbildningen och hos Arbetsförmedlingen. De har
              kostat samhället, och kostar fortfarande samhället, massor med
              pengar för att lappa och laga.
            </seg>
            <seg n="a43f449d">
              Det finns två vägval. Antingen gör man om yrkes- och lärlingsutbildningen
              så att eleverna lämnar gymnasieskolan med en fullständig gymnasieutbildning
              och får inträde in i arbetslivet, eller så fortsätter eleverna
              med studieförberedande, kompletterar inom vuxenutbildningen och
              läser vidare på högskolan.
            </seg>
            <seg n="a8973634">
              Varför drar Socialdemokraterna inga slutsatser av den gamla gymnasieskolan?
              Hela er argumentation bygger på att allting fungerade perfekt
              i det gamla upplägget. Det är precis det som era kolleger i utbildningsutskottet,
              där jag är ledamot, står och säger i kammaren. De vill gå tillbaka
              till den gamla gymnasieskolan. Det säger vi nej till.
            </seg>
          </u>
          <note type="speaker" n="746a431a">
            Anf. 13 MARIA STENBERG (S):
          </note>
          <u who="maria_stenberg_ac6055" xml:id="i-649f74cb2e59e9d1-3" n="2d450531">
            <seg n="7e497fff">
              Fru talman! Jag skulle vilja ställa en fråga till utbildningsministern.
              En ganska väsentlig del av yrkesprogrammen är att du får lära
              dig yrket med arbetsplatslärandet och den praktik du gör på en
              arbetsplats. I dag innebär vissa yrkesprogram till vissa yrken
              att du ska gå ganska många timmar på en arbetsplats innan du får
              ut din licens och blir licensierad yrkesman.
            </seg>
            <seg n="c49e96ed">
              Vi vet att arbetsplatserna i dag är pressade. Det är slimmade
              organisationer, pressade arbetsscheman, och så vidare. Det är
              inte bara yrkesprogrammens unga som behöver arbetsplatserna för
              att bli fullgoda anställbara medarbetare. De ska upplåta praktikplatser
              till långtidsarbetslösa, sjuka, nya svenskar, och så vidare.
            </seg>
            <seg n="9c0d6fc1">
              Ovanpå det behöver arbetsplatserna ha väldigt skickliga handledare.
              Jag vet att utbildningsministern har sagt att man har avsatt pengar
              för det. Men det känns ibland som att skolan och arbetsplatserna
              inte riktigt lever i samma värld. Det innebär att det blir svårt
              för unga att få en praktikplats som gör att de blir anställbara
              i slutänden.
            </seg>
            <seg n="bebaa5ae">
              Vi är överens om att målet är att de som går ut yrkesprogrammen
              ska bli anställbara på en arbetsplats. Men arbetsplatserna är
              i dag trängda, och arbetslivet är hårt.
            </seg>
            <seg n="4d77f0ec">
              Jag har en fråga till utbildningsministern. Hur ser han på möjligheten
              i den nya gymnasieutbildningen och yrkesprogrammen att tillgodose
              den del av arbetsplatslärandet som eleverna behöver ha så att
              de kommer ut på arbetsmarknaden och är anställbara?
            </seg>
          </u>
          <note type="speaker" n="6fdf9208">
            Anf. 14 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-5bf7d44c7fdd6c7b-5" n="489145e9">
            <seg n="8ddbf5cc">
              Fru talman! Jag ska svara på den frågan. Jag ska dock börja med
              interpellantens frågor.
            </seg>
            <seg n="b1544018">
              En tredjedel av varje årskull i det hittillsvarande, socialdemokratiska
              gymnasiet så många ungdomar var det, lägg siffran på minnet har
              slagits ut varje år. Om en årskull är 120 000 ungdomar, som kan
              vara ett genomsnitt de senaste 20 åren, har uppåt 40 000 av dem
              inte fullföljt gymnasiet.
            </seg>
            <seg n="5e2f95f7">
              Jag kan vänta ett tag medan interpellanten lyssnar klart på den
              nu som talar till honom.
            </seg>
            <seg n="ef2f348b">
              Det är en tredjedel av varje årskull, upp till 40 000 ungdomar
              varje år, som inte har nått målen. De blev aldrig högskolebehöriga.
              De har slagits ut. Många av dem hoppade av helt och hållet. Andra
              gick färdigt men nådde inte målen och blev underkända. Det är
              vad ni nu vill ha tillbaka.
            </seg>
            <seg n="879f9d1d">
              Det var inte en gymnasieskola för alla, som det hette när Göran
              Persson införde den. Det var en gymnasieskola med en av de största
              utslagningsmekanismerna i västvärlden.
            </seg>
            <seg n="70f8bace">
              Jag påpekade i en tidigare debatt att IFAU, det forskningsinstitut
              som har att utvärdera arbetsmarknadspolitik och utbildningspolitik
              i Sverige, pekar på att den treåriga gymnasieskolan med krav på
              alla att bli högskolebehöriga är en av de viktigaste förklaringarna
              till att Sverige har en högre ungdomsarbetslöshet än andra länder.
            </seg>
            <seg n="65f512ef">
              Det bör interpellanten i sitt nästa inlägg förhålla sig till
              när han kräver att vi ska återinföra detta krav som har slagit
              ut så många ungdomar. Det låter jämlikt att alla ska bli universitetskompetenta.
              Men inte ett enda land mer än Sverige har kommit på tanken att
              hela befolkningen ska bli universitetsbehörig.
            </seg>
            <seg n="6e475b98">
              Det vore bra om det fungerade i verkligheten. Jag förstår ambitionen.
              Men är det värt det när så många slås ut? Vi gör nu försök att
              ändra så att fler ska kunna fullfölja gymnasiet. Det räcker inte
              med att 100 procent av ungdomarna börjar gymnasiet. De ska gå
              färdigt och ta en examen.
            </seg>
            <seg n="01bef394">
              Problemet ligger i att den som hoppar av och slås ut inte får
              något slutbetyg. Arbetsgivare blir väldigt tveksamma att anställa
              den personen. Personen har inget kompetensbevis och ingen examen.
              Man vet inte om personen klarar av att sköta ett jobb. Personen
              klarade inte av att sköta utbildningen. Så resonerar många arbetsgivare.
            </seg>
            <seg n="11c4df6f">
              Detta är en viktig orsak till den höga ungdomsarbetslösheten.
              Det måste ni förhålla er till när ni nu kräver att det gamla gymnasiet
              ska komma tillbaka. Jag är inte säker på att den reform vi har
              lagt fram i varje detalj är rätt. Men detta avgörande vägval är
              rätt. Vi kan inte kräva att alla i ett land ska bli universitetskompetenta.
            </seg>
            <seg n="3fa5bb70">
              Det finns justeringar vi måste göra. Det kan finnas mer. Det
              är möjligt att vi till och med måste gå längre i differentieringar
              av olika utbildningar. Men att återinföra kravet på att alla i
              Sverige ska bli akademiskt behöriga med påföljd att en tredjedel
              varje år slås ut är en omänsklig syn på ungdomar.
            </seg>
            <seg n="9a4d796b">
              Vad är det som har hänt i söktrycket? Några program har minskat.
              Det har minskat för flera av de yrkestekniska programmen. I gengäld
              har det ökat kraftigt för det nya teknikprogrammet. På det nya
              teknikprogrammet kan man läsa in ett fjärde år och bli gymnasieingenjör.
              Det har tagit elever från några av de yrkestekniska programmen.
              Det är vad som har hänt.
            </seg>
            <seg n="faf671d2">
              Är det dåligt? Industrin jublar i själva verket över att teknikprogrammet
              ökar. Vi kan nästan börja ifrågasätta om några av de yrkestekniska
              programmen ska vara kvar. Att teknikprogrammet ökar och att fler
              vill bli gymnasieingenjörer är det man har önskat. Det är mycket
              mer avancerat att vara industriarbetare i dag än vad det var på
              1950-talet. Det är ingen tvekan om det.
            </seg>
            <seg n="c7dbca53">
              Det är den stora förändringen i söktrycket som interpellanten
              väcker sin interpellation utifrån. De yrkestekniska programmen
              har minskat. De eleverna har i stället gått till ett teknikprogram.
              Det är väl bra? Industrin tycker att det är bra.
            </seg>
          </u>
          <note type="speaker" n="f0c779b1">
            Anf. 15 FREDRIK LUNDH SAMMELI (S):
          </note>
          <u who="fredrik_lundh_sammeli_60dcac" xml:id="i-13185ed4102a5ec1-1" n="994c86fd">
            <seg n="6cf6c268">
              Fru talman! Jag ser med stor oro på att ansökningarna minskar
              samtidigt som det finns ett sådant stort behov av nya medarbetare
              i de yrken som programmen borde rusta för och utbilda till.
            </seg>
            <seg n="9b0184e0">
              Om jag går tillbaka till mitt eget hemlän Norrbotten finns där
              en efterfrågan på yrkesutbildad personal. Många företag har svårt
              att rekrytera personal med rätt kompetens. Därför är yrkesutbildningar
              som är attraktiva för unga människor i dag och som är bra även
              för framtiden helt avgörande för Norrbotten och för vårt land.
            </seg>
            <seg n="1f904a4c">
              Det är inte bara sakfrågan i sig som gör mig orolig utan också
              sättet att se på samhället och helheten. Bristande studieresultat,
              minskat antal sökande till yrkesprogrammen och en växande ungdomsarbetslöshet
              kan inte längre ses som ett individuellt problem. Det handlar
              om den enskilda människans framtid men också om Sveriges konkurrenskraft
              och möjlighet som nation.
            </seg>
            <seg n="f8906dbf">
              Utvecklingen på arbetsmarknaden har ministern själv varit inne
              på. Det går mer och mer från traditionellt väldefinierade yrken
              till en bredare yrkesroll där också behovet av ett livslångt lärande
              är tydligt. Då går det inte att bygga återvändsgränder i svensk
              skolpolitik.
            </seg>
            <seg n="16674938">
              Kritiken mot regeringens skolpolitik är bred. Man behöver bara
              googla för att ha dagar av läsning, och bilden som framkommer
              är tydlig. Det handlar om en nedåtgående spiral; för få söker
              och kvaliteten sjunker. Samtidigt har företag svårt att hitta
              de personer de söker.
            </seg>
            <seg n="c6cd51cc">
              Återförandet av högskolebehörigheten är en viktig del, men det
              är inte allt. Den stora frågan är hur vi ska kunna säkerställa
              attraktiv utbildning som möter branschernas behov av medarbetare
              med rätt kompetens. Det är det debatten behöver handla om.
            </seg>
            <seg n="8b1e5407">
              Vi kan alltid gå tillbaka och se hur det har sett ut tidigare,
              men såvitt jag vet har ingen annan utbildningsminister fått förtroendet
              att sitta så länge som utbildningsminister Björklund.
            </seg>
            <seg n="b660fa63">
              Det är nu vi bygger grunden för framtiden. Det handlar om att
              blicka framåt och titta på vad vi behöver förändra i den svenska
              skolpolitiken för att den ska bli ännu bättre. Det är en stor
              utmaning när bransch efter bransch pekar på att man har svårt
              att hitta personal med rätt kompetens och kunskap.
            </seg>
            <seg n="642dbe51">
              Färre och färre unga människor väljer yrkesprogrammen samtidigt
              som vi har en arbetsmarknad som inom de kommande åren kommer att
              ha ett stort behov av att anställa nya människor.
            </seg>
            <seg n="e91bf8f8">
              Vi behöver också titta på de yrkesprogram vi har. Här är avhoppen
              rätt många; man byter program och lämnar även dagens gymnasieskola
              utan slutbetyg. Kopplingen till arbetsmarknaden är dessutom alltför
              dålig.
            </seg>
            <seg n="e1de7f9a">
              Vad tänker ministern göra utöver de uppräkningar av all förträfflig
              politik som han och regeringen har genomfört? Finns det fler områden
              där ministern vill genomföra förändringar för att säkerställa
              attraktiva yrkesprogram för jobb?
            </seg>
          </u>
          <note type="speaker" n="badad075">
            Anf. 16 ROGER HADDAD (FP):
          </note>
          <u who="roger_haddad_de36c7" xml:id="i-f2f196f3ab69c7e6-1" n="f59c0527">
            <seg n="9ac3f4f5">
              Fru talman! Nyligen presenterades ett delbetänkande av före detta
              generaldirektör Per Thullberg där han bland annat skriver att
              det har varit hyfsat lätt att få igenom, implementera, regeringens
              skolreformer eftersom de har varit efterfrågade. Det gäller speciallärarutbildningen,
              lärarutbildningen, matematiksatsningen och så vidare. Det är alltså
              inte så att alla tycker att skolreformerna inte är bra.
            </seg>
            <seg n="adbf530d">
              I Spanien, Sverige och Finland, som jag nyligen har besökt, har
              man helt skilda förklaringar till ungdomsarbetslösheten. I Finland
              och Spanien säger man inte att den beror på utbildningssystemet,
              men det säger man i Sverige. Då är det vårt ansvar som politiker
              att göra något åt det.
            </seg>
            <seg n="56b51fd1">
              Jag har några kommentarer till Fredrik Lundh Sammelis interpellation
              och inlägg. I den gamla socialdemokratiska skolan användes yrkesprogrammen
              som en uppsamlingsplats för skoltrötta ungdomar, i huvudsak killar.
              Bara det är ett feltänk. Var man obehörig hamnade man på IV-programmet.
              Var man behörig men inte ville läsa samhällsvetenskapligt program
              gick man fordonstekniskt program. Många fick visserligen jobb
              när de lämnade bygg eller fordon, men de fick aldrig slutbetyg.
              Varför ska de inte få ett slutbetyg? Det är ju grundläggande.
            </seg>
            <seg n="ee9231ea">
              Tittar vi på övergångsfrekvensen när det gäller att gå från yrkesprogram
              till universitet och högskola, vilket är ert utbildningspolitiska
              mål, är den 1015 procent på yrkesprogram men 8095 procent på studieförberedande
              program.
            </seg>
            <seg n="20600db9">
              Innan ni drar förhastade slutsatser måste ni titta på fakta,
              på varför ungdomarna har valt som de har gjort och vart de sedan
              har tagit vägen.
            </seg>
          </u>
          <note type="speaker" n="a1256e91">
            Anf. 17 MARIA STENBERG (S):
          </note>
          <u who="maria_stenberg_ac6055" xml:id="i-649f74cb2e59e9d1-4" n="2d450531">
            <seg n="b875daf4">
              Fru talman! Jag ska fatta mig kort, för jag såg att utbildningsministern
              så gärna ville ge sig in i debatten med interpellanten och ska
              därför ge honom möjlighet till det.
            </seg>
            <seg n="4d711e22">
              Jag är dock fortfarande intresserad av att utbildningsministern
              utvecklar detta: I det stressiga och pressade arbetsliv vi ser
              i dag, där det i vissa yrkeskategorier är hårt styrt medan det
              i andra är mycket flexibelt, ska också yrkesprogrammens unga ha
              sin del av kakan på arbetsplatserna för att kunna fullfölja sitt
              arbetsplatsförlagda lärande. En del i detta är att ha en välutbildad
              handledare.
            </seg>
            <seg n="aeff60ad">
              Men hur ser utbildningsministern på möjligheten att öppna arbetsplatserna
              för det arbetsplatsförlagda lärandet? Min son gick försöksprogrammet
              på lärlingsutbildningen, och det var en historia för sig. Han
              blir nog aldrig sig själv igen, tänkte jag nästan säga, för hans
              arbetsplatsförlagda lärande fungerade inte alls.
            </seg>
            <seg n="54ac399f">
              Kan ministern utveckla hur han ser på det arbetsplatsförlagda
              lärandet när yrkeslivet är så pressat som det är i dag?
            </seg>
          </u>
          <note type="speaker" n="72d630ca">
            Anf. 18 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-5bf7d44c7fdd6c7b-6" n="489145e9">
            <seg n="68cf09b4">
              Fru talman! När det gäller den sista frågan är det precis som
              Maria Stenberg beskriver. Det är ofta svårt för skolorna att tränga
              in med praktikplatser i olika former på gymnasiet kallas det arbetsplatsförlagt
              lärande. Det gäller inte bara gymnasiet utan en lång rad utbildningsformer
              och arbetsmarknadspolitiska åtgärder som medför praktiktjänstgöring
              på arbetsplats.
            </seg>
            <seg n="045ac12a">
              Två saker gäller. Det ena är att vi gemensamt måste kräva av
              alla arbetsgivare i både näringsliv och offentlig sektor att de
              ställer upp. Det är deras framtida medarbetare. Ibland är attityden:
              Skolan får utbilda, och sedan tar vi hand om dem. Men arbetsgivarna
              har ett delansvar.
            </seg>
            <seg n="23e9b7e1">
              Det andra är att vi med olika typer av insatser, både ekonomiska
              stimulanser och utbildning av handledare, hela tiden måste förbättra
              detta. Jag delar uppfattningen att det är en utmaning.
            </seg>
            <seg n="340f595e">
              Så till interpellanten. För ett tag sedan hörde jag Socialdemokraternas
              finanspolitiska talesperson Magdalena Andersson räkna upp länder
              i Europa med lägre ungdomsarbetslöshet än Sverige. Det var bland
              annat Österrike, Tyskland, Danmark och Nederländerna.
            </seg>
            <seg n="4b6269a9">
              Dessa länder har en sak gemensamt: De har yrkesutbildningar som
              är mycket mer yrkesorienterade än de svenska. De har i huvudsak
              lärlingssystem. De har inte ens kommit på tanken att kopiera Sverige
              och införa krav på högskolebehörighet.
            </seg>
            <seg n="0d9f0ad0">
              Nästa gång jag möter mina kolleger från dessa länder, och några
              har socialdemokratiska regeringar, kan jag fråga å interpellantens
              vägnar om de har tänkt tanken att införa högskolebehörighet. Jag
              lovar interpellanten att de kommer att gapflabba. De tänker inte
              ens tanken. Dessa länder har lägre ungdomsarbetslöshet för att
              de har lärlingsutbildning.
            </seg>
            <seg n="32736f45">
              Bryggan mellan skolan och arbetslivet, som Maria Stenberg nyss
              talade om, uppstår per automatik när man har lärlingssystem. Lärlingssystemet
              är bryggan. Man lär sig yrket, och om man klarar lärlingsutbildningen
              blir man dessutom ofta anställd på arbetsplatsen.
            </seg>
            <seg n="b08e707b">
              Det är i denna riktning vi behöver gå. Att totalakademisera yrkesutbildningarna
              är helt fel spår. Inget av de länder som har lägre ungdomsarbetslöshet
              har valt denna väg. Sverige har högre ungdomsarbetslöshet för
              att Sverige har valt en annan väg, och den försöker vi nu stegvis
              söka oss bort från.
            </seg>
            <seg n="83b0ab0e">
              Men precis som interpellanten säger ska alla ha möjlighet att
              gå vidare till högre utbildning. Det tycker jag också, och så
              är reformen konstruerad. Man ska ha möjligheten att läsa in högskolebehörighetsgivande
              ämnen både under utbildningen och efteråt.
            </seg>
            <seg n="7f39db43">
              Jag noterade några intressanta ordval hos interpellanten. Interpellanten
              hänvisar till samtal med elever som går yrkesprogram och väljer
              att läsa till de högskolebehörighetsgivande kurserna, och interpellanten
              säger att det är ganska tufft. Just det, men interpellantens slutsats
              är att kräva att det ska vara obligatoriskt. Men det kommer att
              slå ut fler.
            </seg>
            <seg n="81bcda88">
              Att läsa in högskolebehörighet, som vi har som ett frivilligt
              tillval och som interpellanten själv säger är tufft, vill ni göra
              obligatoriskt. Det ökar utslagningen.
            </seg>
            <seg n="61ad330d">
              Det är precis den väg som de länder i Europa som har lägre ungdomsarbetslöshet
              inte har valt. De har gått mycket längre och tycker att de steg
              jag tar är mesiga. De tycker att man ska ha lärlingssystem och
              att det ska vara yrkesinriktat, men det ska inte vara så mycket
              krav på obligatoriska högskoleförberedande ämnen. Den reform vi
              har genomfört är en västanfläkt i jämförelse med de andra länderna,
              och de länderna har mycket lägre ungdomsarbetslöshet. Målet måste
              väl ändå vara att ungdomarna ska få jobb?
            </seg>
          </u>
          <note type="speaker" n="9b525861">
            Anf. 19 FREDRIK LUNDH SAMMELI (S):
          </note>
          <u who="fredrik_lundh_sammeli_60dcac" xml:id="i-13185ed4102a5ec1-2" n="994c86fd">
            <seg n="ea20f8be">
              Fru talman! Sverige behöver yrkesutbildningar med hög status
              som intresserar ungdomar. Där verkar jag och ministern ha en gemensam
              syn.
            </seg>
            <seg n="40932d39">
              Kvaliteten behöver höjas. Yrkesprogrammen behöver leda till högskolebehörighet,
              och en övergång till en arbetsmarknad med attraktiva arbetsvillkor
              måste säkerställas.
            </seg>
            <seg n="bdb71091">
              En del av de elever jag träffar tycker att det är tufft att förutom
              det program de läser också läsa in det som tidigare ingick. Frågan
              är om det är bättre att sänka ambitionerna än att hitta vägar
              för att göra högskolebehörighet till en naturlig del av den svenska
              utbildningen.
            </seg>
            <seg n="2abc29be">
              Ganska stora delar av ministerns anföranden här har gått ut på
              att rikta kritik mot och klanka ned på den socialdemokratiska
              politiken och vår målsättning. Nu är det dock inte vi som styr.
              Det intressanta är att höra vad utbildningsministern själv har
              för målsättning när det gäller hur många som ska läsa vidare till
              högre utbildningar. I den verklighet och den utveckling vi ser,
              vad ser utbildningsministern för saker kvar att göra för att säkerställa
              att Sverige har attraktiva yrkesprogram som många söker och som
              ger en snabb övergång ut i arbetslivet?
            </seg>
          </u>
          <note type="speaker" n="0eceddff">
            Anf. 20 Utbildningsminister JAN BJÖRKLUND (FP):
          </note>
          <u who="jan_bjorklund_b0359f" xml:id="i-5bf7d44c7fdd6c7b-7" n="489145e9">
            <seg n="c0e738fe">
              Fru talman! Precis före den här debatten hade vi en annan interpellationsdebatt,
              som handlade om vård- och omsorgsprogrammet. Det är, skulle jag
              säga, det yrkesprogram där det verkligen är rekryteringsproblem.
              Det har ganska lite att göra med hur gymnasieskolan är konstruerad.
              I varje fall har det väldigt lite att göra med den gymnasiereform
              vi nu genomfört. Det stora fallet för vård- och omsorgsprogrammet
              skedde på 90-talet, när man gjorde det treårigt, högskoleförberedande
              och mera äldreomsorgsinriktat i stället för sjukvårdsinriktat.
              Det var då det föll. Det är för få ungdomar som vill gå in på
              vård- och omsorgsprogrammet. Det har säkert att göra också med
              hur man upplever att jobba i den sektorn. Det är inte bara hur
              skolväsendet är konstruerat, utan det är hur sektorn uppfattas
              av ungdomar som arbetsplats för resten av livet.
            </seg>
            <seg n="7921c91a">
              Vi behöver också fundera över de tekniska utbildningarna. På
              grund av den tekniska utvecklingen moderniseras yrkeslivet i några
              av de yrkestekniska branscherna snabbt. När interpellanten frågar
              mig om vi är färdigreformerade är mitt svar att vi förmodligen
              aldrig blir det. Det kommer alltid att finnas förändringar och
              förbättringar som behöver göras på grund av att arbetslivet utvecklas
              och att man vinner erfarenhet. Plötsligt blir det trender för
              ungdomar att söka på ett visst sätt, och så måste vi justera utbildningarna
              så att de mer motsvarar arbetsmarknadens behov, så färdigreformerat
              tror jag aldrig att det blir. Det finns alltid mer att göra.
            </seg>
            <seg n="46a0d190">
              Det vi nu behöver koncentrera oss på är vård- och omsorgsprogrammet
              och möjligen också de yrkestekniska utbildningarna. Det är där
              jag vill att vi tänker vidare och går vidare i utvecklingen.
            </seg>
            <seg n="e8332a6a">
              Jag vill däremot inte gå tillbaka till en gymnasieskola där en
              tredjedel av varje årskull slogs ut. Det var ett grymt system,
              och jag hoppas att det inte kommer tillbaka.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="73fc3b58">
            7 § Svar på interpellation 2012/13:441 om kontroll av vårdcentraler
            inom vårdvalet
          </note>
          <note type="speaker" n="f0bf403e">
            Anf. 21 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-8fa1c741a737c81e-0" n="06422dd2">
            <seg n="97244ba9">
              Fru talman! Hillevi Larsson har frågat mig vad jag gör för att
              stävja missbruk inom ramen för de olika vårdvalssystem som tillämpas,
              vad jag gör för att främja system som premierar de vårdcentraler
              som sköter sig och om jag avser att verka för etiska riktlinjer
              som klargör var gränsen går för vad som är acceptabelt för vårdcentraler
              att göra i syfte att öka den ekonomiska ersättningen.
            </seg>
            <seg n="817d898d">
              Vårdvalssystem i primärvården är obligatoriskt enligt hälso-
              och sjukvårdslagen sedan 2010. Lagen ställer krav på att landstingen
              ger alla invånare möjligheter att välja utförare inom primärvården
              utan begränsningar till visst geografiskt område inom landstinget.
              Ersättningen till utförare ska följa individers val. Det är således
              respektive landsting som bestämmer hur vårdgivarnas uppdrag samt
              ersättningssystemen ska utformas inom ramen för vårdvalssystemet.
            </seg>
            <seg n="d8639e33">
              Införandet av vårdval är en framgång med en kraftig nyetablering
              av vårdcentraler, totalt ca 190 nya enheter, förbättrad tillgänglighet
              och service. Vårdvalet kan skapa förutsättningar för att leverera
              en mer högkvalitativ och kostnadseffektiv vård. Vi kan dock konstatera
              att denna potential ännu inte utnyttjats fullt ut. En avgörande
              faktor för effekterna av vårdval är ersättningssystemens utformning.
            </seg>
            <seg n="1e5d21b9">
              Socialdepartementet har mot denna bakgrund under de senaste åren
              initierat två utvecklingsprojekt som syftar till att åstadkomma
              ökad kvalitet för patienterna och minskade kostnader för vården
              genom bättre fungerande ersättningssystem. Genom att stödja landstingen
              i arbetet med att utveckla ersättningssystem är förhoppningen
              att incitamenten ökar till att ta helhetsansvar för patienten
              så att vården, till exempel av patienter med omfattande och komplexa
              vårdbehov, förbättras.
            </seg>
            <seg n="01ef7060">
              Hillevi Larsson har bland annat frågat mig vad jag avser att
              göra för att stävja missbruk inom ramen för de olika vårdvalssystem
              som tillämpas. Att registrera felaktiga diagnoser och åtgärder
              med avsikt att erhålla högre ersättning i ett ersättningssystem
              som bygger på medicinsk grundinformation kan vara brottsligt och
              få allvarliga konsekvenser. Handlingen kan även bryta mot hälso-
              och sjukvårdslagen och bör således anmälas till Inspektionen för
              vård och omsorg. Som jag har nämnt tidigare är det landstinget
              som bestämmer hur det egna vårdvalet ska utformas och det är därför
              viktigt att det enskilda landstinget ser över effekterna av till
              exempel valet av ersättningssystem.
            </seg>
            <seg n="99465c8f">
              Jag vill i den här diskussionen även lyfta fram arbetet med att
              ta fram en etisk plattform som syftar till att öka öppenheten
              och insynen kring kvalitet, ekonomi och anställningsvillkor hos
              utförare av vård och omsorg med offentlig finansiering.
            </seg>
            <seg n="e140104c">
              När det gäller marknadsföring av hälso- och sjukvården finns
              det grundläggande bestämmelser i marknadsföringslagen som bland
              annat reglerar att reklam ska följa god marknadsföringssed, vilket
              betyder att den måste följa vissa regler till skydd för konsumenten.
              Flera landsting har dessutom egna policyer eller riktlinjer som
              syftar till att klargöra vad som gäller i det enskilda landstinget
              när det gäller frågor som rör marknadsföring och aktiviteter som
              till exempel reklam.
            </seg>
            <seg n="90cefd5f">
              Jag vill avsluta med att säga att Sverige ligger i topp i alla
              internationella jämförelser där medicinsk kvalitet jämförs. Internationellt
              är vi ett föredöme vad gäller öppenhet och möjlighet att beskriva
              verksamhet, kostnader och kvalitet. Vi är dock alla medvetna om
              att system kan missbrukas och kan ha negativa bieffekter. Regeringen
              har därför stärkt både transparensen och tillsynen inom vården
              genom bland annat stora satsningar på öppna jämförelser och en
              ny tillsynsmyndighet i form av Inspektionen för vård och omsorg.
              Det är viktigt för att vi ska kunna uppmärksamma och agera mot
              systemfel.
            </seg>
          </u>
          <note type="speaker" n="1d190752">
            Anf. 22 HILLEVI LARSSON (S):
          </note>
          <u who="hillevi_larsson_618770" xml:id="i-839aff03b862abce-0" n="fb037762">
            <seg n="cd2ddc20">
              Fru talman! Det var rätt intressant när man tittade på hur vårdvalet
              hade fallit ut. Det jag framför allt tänkte prata om är det så
              kallade ACG-systemet. Det handlar om att man bygger ersättningen
              till vårdcentraler på hur många diagnoser de ställer på sina patienter.
            </seg>
            <seg n="3df60c35">
              I Skåne kunde man se att antalet diagnoser ökade markant sedan
              man införde det nya systemet, och man kunde dessutom se att det
              framför allt var på de privata vårdcentralerna som diagnoserna
              ökade. Man kunde inte se samma ökning på de offentliga vårdcentralerna.
            </seg>
            <seg n="f2f6839c">
              Det som händer är att de privata vårdcentralerna anses ha sjukare
              patienter när de ställer fler diagnoser. Eftersom systemet är
              relativt innebär det att de offentliga vårdcentralerna anses ha
              friskare patienter i jämförelse med de privata. Självklart finns
              det undantag det finns privata vårdcentraler som inte ställer
              extremt många diagnoser men man kan ändå se en tydlig, stark tendens.
            </seg>
            <seg n="9795e233">
              Det har inte hänt någonting sedan man upptäckte den här tendensen.
            </seg>
            <seg n="d217a31e">
              Däremot tittade man på det här ganska nyligen i Jönköping. Där
              blev det en större grej av det. Där kunde man se precis samma
              tendens. Man kunde se extremt många diagnoser som inte var relaterade
              till vårdbesöken.
            </seg>
            <seg n="f5718646">
              Som ett exempel kan nämnas en man som kom in med förmaksflimmer.
              Man ställde naturligtvis diagnosen förmaksflimmer. Men man ställde
              inte bara den diagnosen utan sammanlagt 19 diagnoser. En var lindrig
              synnedsättning. Det baserade man på att mannen hade glasögon vid
              besöket. Han hade ett ospecificerat ångestsyndrom. Det baserade
              man på att han var nedstämd vid besöket. Och så hittade man en
              massa sådana saker.
            </seg>
            <seg n="ccff03bc">
              Det är bara ett av många exempel. Det värsta exemplet var 40
              olika diagnoser vid ett och samma besök.
            </seg>
            <seg n="68b7df3f">
              Det som är olyckligt är att patienterna inte automatiskt får
              vård för alla de här diagnoserna. Däremot får vårdcentralerna
              ersättning ju fler diagnoser de kan ställa. Sedan är det klart
              att vissa diagnoser ger mer pengar än andra. Syftet med det är
              att de vårdcentraler som har väldigt vårdtunga patienter ska få
              en högre ersättning.
            </seg>
            <seg n="87cf4cca">
              Men det blir väldigt fel när det går att se att det egentligen
              inte är sjukare patienter utan bara handlar om att man noterar
              fler diagnoser för att få högre ekonomisk ersättning.
            </seg>
            <seg n="9d3e7f48">
              En beräkning som hade gjorts i Jönköping visade att från 2012
              till 2013 hade den offentliga vårdcentralen fått 11 miljoner mindre
              på grund av att de privata vårdcentralerna hade ställt fler diagnoser
              och fått mer.
            </seg>
            <seg n="968cda9d">
              Nu har man som tur är slagit larm i Jönköping. Men det är tråkigt
              att det ska behöva ske med hjälp av medierna, att det inte finns
              bättre kontrollsystem. Men självklart får jag glädja mig åt att
              man nu åtminstone tillfälligt har stoppat hela systemet i Jönköping
              på grund av missbruket.
            </seg>
            <seg n="ae6e0935">
              Vi har det här systemet med att ställa diagnos i hälften av alla
              landsting i hela Sverige. Därför finns det nog anledning att göra
              en rejäl granskning, så att systemet är rättvist i hela landet.
              Det kan ju inte vara så att man genom att utnyttja systemet får
              mer ekonomisk ersättning. Det blir helt fel.
            </seg>
          </u>
          <note type="speaker" n="ff6d588b">
            Anf. 23 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-2" n="fde53668">
            <seg n="1720dbc5">
              Fru talman! Vi kan börja med att kommentera interpellantens,
              tycker jag, väldigt kloka slutsatser, att det inte på något sätt
              ska kunna användas ersättningssystem som förfuskar syftet med
              att ha den valfrihetsreform som regeringen har infört. Vi håller
              naturligtvis helt med om detta. Det är precis så som det kommenteras
              i socialministerns svar. Sådant här är till och med kriminellt
              och kan följas upp av ordningsmakterna för att stävjas.
            </seg>
            <seg n="e2a0b625">
              Det är viktigt att notera att ersättningssystemen är intimt förknippade
              med utvecklingen av ett valfrihetssamhälle, inte minst i den gemensamt
              finansierade välfärden.
            </seg>
            <seg n="d8b283cf">
              Här är det glädjande, som socialministern påpekar, att det pågår
              två utbildningsprojekt för att ytterligare förbättra möjligheten
              för fungerande ersättningssystem.
            </seg>
            <seg n="aa3f1e8c">
              Det ersättningssystem som apostroferas i den här interpellationen
              kallas ACG. Det betyder Adjusted Clinical Groups. Det är egentligen
              ett system som från början togs fram för att man skulle kunna
              jämföra sjukligheten inom olika delar av ett land. Sedan har det
              också kommit att användas som en del att basera ersättningen på
              i samband med att man bedriver sjukvård.
            </seg>
            <seg n="82477089">
              Jag tycker dock att det är lite besvärande, fru talman, att denna
              fråga lyfts till den här församlingen. Vi har, som sagt, ett kommunalt
              självstyre. Precis som socialministern påpekar är det huvudsakligen
              sjukvårdshuvudmännens ansvar att se till att de rättvist utformar
              ersättningssystem inom ramen för det regelverk som finns. Kanske
              borde interpellanten åka runt till landstingsfullmäktige och predika
              denna viktiga mening.
            </seg>
            <seg n="1ae8391b">
              Men det finns en paradox i det kommunala självstyret. Det är
              nämligen så att lagen om valfrihet, som alliansregeringen har
              infört, med fördel skulle kunna gälla i hela landet. Det finns
              ett motstånd mot lagen om valfrihet inom bland annat socialdemokratiskt
              styrda landsting och kommuner. Det är någonting som vi i Alliansen
              tycker är mycket besvärande, att man säger att man inte har någonting
              emot valfrihet, men när det nu finns en lag om rätten till valfrihet
              har man egentligen en ganska njugg inställning till den lagen.
            </seg>
            <seg n="c38190b3">
              Det man stöder sig på är det kommunala självstyret. Men den här
              interpellationen handlar faktiskt, om nu Hillevi Larsson lyfter
              den till den här församlingen, om att be regeringen att lagstifta
              över huvudet på kommuner och landsting när det gäller bland annat
              ersättningssystemen inom lagen om valfrihet. Det blir en paradox
              i sig.
            </seg>
            <seg n="c69bd72f">
              Vill man eller vill man inte stödja det kommunala självstyret?
              Om man vill stödja det kommunala självstyret borde man argumentera
              kring den här frågan just med sjukvårdshuvudmännen.
            </seg>
            <seg n="17ca17b5">
              Det är flott nog att regeringen tar sig an två utbildningsprojekt
              i syfte att stödja sjukvårdshuvudmännen att få fram bättre fungerande
              ersättningssystem.
            </seg>
            <seg n="676861a2">
              I själva sakfrågan tror jag att det är viktigt att konstatera
              att man naturligtvis ska ha ersättning för den vård man utför.
              Men det är också viktigt att det inte blir en ersättning som är
              standardiserad enligt vissa förenklade mallar, för det leder ofta
              till fusk och missbruk, om man vill kalla det så.
            </seg>
            <seg n="e44ad120">
              Min erfarenhet inom vården är att det kan vara lika goda kålsupare
              oavsett om det är entreprenörer eller om det är offentligdriven
              vård. Alla är i behov av resurser. Men det ska ske på ett rättvist
              sätt.
            </seg>
            <seg n="9917a287">
              I förlängningen kommer de här utvecklingsprojekten förhoppningsvis
              att mynna ut i att kopplingen till ersättningen inte bara bygger
              på den patientgrupp man har hand om utan också på vad man får
              för effekt av vården.
            </seg>
            <seg n="095108f1">
              I en förlängning av detta tror jag även att den som utsätter
              patienten för risk och förorsakar biverkningar i sin behandling
              kommer att få räkna in det i sin kostnad för att reda ut problematiken.
            </seg>
            <seg n="809af18e">
              Det är lite förvånande, som sagt, att vi diskuterar detta i den
              här församlingen. Men jag får tacka socialministern för ett uttömmande
              svar.
            </seg>
          </u>
          <note type="speaker" n="9f66458c">
            Anf. 24 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-53244d5d5bd2c9ef-0" n="5ce02c4d">
            <seg n="ebc77796">
              Fru talman! Hillevi Larsson har lyft fram en viktig fråga.
            </seg>
            <seg n="1ae51033">
              Jag mötte en kroniker, alltså en person som har en svår sjukdom
              och som ofta besöker vårdcentralen. Eller rättare sagt: När det
              var en landstingsägd vårdcentral besökte han vårdcentralen var
              tredje månad och fick recept. När vårdcentralen sedan återkom
              i privat regi blev han helt plötsligt kallad varje månad, trots
              att han egentligen inte hade behov av att träffa läkare så ofta.
            </seg>
            <seg n="0bea022a">
              Anledningen till att han blev kallad varje månad var naturligtvis
              att det var ett lätt sätt för den privata vårdcentralen att tjäna
              pengar. Vid ett kort besök skrev man recept i stället för att
              skriva recept var tredje månad.
            </seg>
            <seg n="669d877c">
              Det är väl det som Hillevi Larsson pekar på, att det finns ett
              missbruk. Därför är det viktigt att diskutera frågan.
            </seg>
            <seg n="4182f435">
              När det gäller Finn Bengtssons inlägg om att diskutera frågan
              här i riksdagen vill jag säga att jag tycker att det är viktigt
              att vi gör det. Jag tycker också att Finn Bengtsson blandar ihop
              två saker.
            </seg>
            <seg n="e96f131f">
              Självklart har staten ett övergripande ansvar att se till att
              det finns regler att hålla sig till. Men jag har lite svårt att
              förstå, när han nu säger att det är en kommunal och landstingskommunal
              fråga, varför han tycker att det är viktigt att ha en lagstiftning
              som tvingar landstingen eller kommunerna att bedriva vissa verksamheter
              som de kanske inte vill göra. Därmed släpper man frågan om kommunalt
              självstyre.
            </seg>
            <seg n="c36f572e">
              Sedan tänkte jag ställa en fråga till socialministern med anledning
              av ett uttalande från statsministern. Han säger att han misstror
              idén att använda skattepengar till helt privata intressenter.
              Är det en fråga som har varit uppe i regeringen och diskuterats?
            </seg>
          </u>
          <note type="speaker" n="c0bcc3f0">
            Anf. 25 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-8fa1c741a737c81e-1" n="06422dd2">
            <seg n="f82f4ea4">
              Fru talman! Vårdvalet har kommit till för att skapa större möjligheter
              för oss som enskilda patienter och medborgare att välja utförare
              av den vård som vi finansierar gemensamt. Vi har ju den fenomenala
              ordningen att vi just finansierar vården med våra skatter gemensamt
              och att vård ges efter behov. Det är inte plånbokens storlek som
              avgör, utan det är de faktiska behov som vi har som avgör när
              vi får vård och vilken vård vi får, förstås.
            </seg>
            <seg n="bd83739f">
              Vårdvalet innebär att pengarna, så att säga, följer den enskilde
              patienten. Och jag som medborgare och patient väljer utförare.
              Jag tycker att det är ett utomordentligt klokt system, men precis
              som med allt annat kan det få en del effekter som man inte har
              tänkt sig.
            </seg>
            <seg n="6be65134">
              Jag tror att det är viktigt att ha klart för sig att det vi nu
              diskuterar egentligen är två olika delar.
            </seg>
            <seg n="2ebbc201">
              Det ena är ersättningssystemets utformning. Hur utformar vi det
              på ett så förnuftigt sätt som möjligt? Det gäller att hitta en
              modell som är praktiskt tillämpbar och som tar hänsyn till den
              enskilda personens situation. Skulle vi ha lika ersättning för
              alla patienter och bara betala för besök skulle naturligtvis vårdcentraler
              tycka att det vore dåligt att få patienter med en stor vårdtyngd
              och hellre vilja ha patienter som i huvudsak är friska och pigga.
              Det skulle kunna ge dåliga effekter.
            </seg>
            <seg n="76ae51ce">
              Därför har landstingen utformat sina ersättningssystem på lite
              olika sätt där man i regel tar hänsyn till ålder och vårdtyngd
              för att ersättningen på det sättet ska vara rättvisande.
            </seg>
            <seg n="80df526a">
              Hur vi utformar ersättningssystemen är alltså en sak. Som jag
              sade i mitt svar pågår det ett par utvecklingsprojekt som syftar
              till att försöka hitta så bra system som möjligt för att dra lärdomar
              av den verksamhet som bedrivs i olika landsting och se hur vi
              kan få det att fungera så bra som möjligt.
            </seg>
            <seg n="ebc1555a">
              Det andra handlar om det som är rent fusk eller överutnyttjande
              av systemen och som säkerligen har förekommit under lång tid och
              i olika skepnader. Det ska naturligtvis stävjas på alla sätt som
              det går. Landstingen har ett ansvar för att förvalta skattebetalarnas
              pengar och se till att de har effektiva uppföljningssystem, kontrollmekanismer
              och insatser mot dem som eventuellt påträffas med att fuska.
            </seg>
            <seg n="83f85849">
              När det gäller Jönköpings län vet jag att de jobbar intensivt
              med att utveckla ersättningssystemen. Man tar det i ett par olika
              steg för att nå så god effekt som möjligt. Man har även påträffat
              en del fall där vårdcentraler uppenbart har gjort fel, alltså
              gjort på ett annat sätt än vad som är meningen, och då måste man
              ha kraft att följa upp, kontrollera och helt enkelt nita dem som
              medvetet fuskar med systemen.
            </seg>
            <seg n="b41ad385">
              Det här är som sagt två olika diskussioner. Båda är jätteviktiga.
              Som skattebetalare ska man veta att pengarna inte löper i väg
              på något annat sätt än det är tänkt, och vi ska se till att vi
              har ersättningssystem som gör att ersättningen, vare sig jag har
              en väldigt lätt åkomma eller till exempel är kroniker, fungerar
              på det sätt som är tänkt så att doktorn eller vårdpersonalen har
              möjlighet att ägna tid åt mig som enskild patient och jag får
              bästa möjliga vård och omsorg.
            </seg>
          </u>
          <note type="speaker" n="5bfc8f62">
            Anf. 26 HILLEVI LARSSON (S):
          </note>
          <u who="hillevi_larsson_618770" xml:id="i-839aff03b862abce-1" n="fb037762">
            <seg n="eea26e3e">
              Fru talman! Vad jag har förstått är vårdvalet obligatoriskt i
              landstingen. Det är ett beslut från regeringen, och därmed tycker
              jag att det ännu mer blir en riksfråga. Det är ju ett system som
              regeringen har infört, kanske i vissa fall mot landstingets vilja,
              och då är det väldigt viktigt att se till att det fungerar i praktiken
              och inte får effekten att den som fuskar till och med belönas
              i systemet. Det borde vara tvärtom, att de som sköter sig är de
              som belönas, om nu någon ska belönas.
            </seg>
            <seg n="a4fd2c52">
              Sedan är det en viktig diskussion hur man går vidare med det
              här. Ett förslag som har förts fram för att göra systemet bättre
              är att man inte får ersättning för antalet diagnoser utan efter
              den behandling som man de facto ger, det vill säga ger man en
              patient 30 diagnoser ska man i så fall behandla alla dessa diagnoser,
              annars får man inte uppge så många diagnoser. Det har varit ett
              problem att man har uppgett massor av diagnoser för att få in
              pengar men sedan behandlat bara en diagnos. Jag tycker att man
              borde kunna gå vidare med ett sådant förslag.
            </seg>
            <seg n="0cb2dead">
              Det är helt sant att den ena delen är själva ersättningssystemen
              och den andra delen direkt fusk och missbruk. Men det hänger ihop.
              Har man inte ett bra system med bra kontroll blir det fusk som
              riskerar att inte upptäckas. Det finns fruktansvärda exempel,
              bland annat i Jönköping, där man hade satt en sköterska att ringa
              runt till patienter och samla diagnoser. Genom ett enda telefonsamtal,
              alltså inte ens ett besök på vårdcentralen och än mindre behandling,
              kunde man femdubbla antalet diagnoser i journalen. Vad jag har
              förstått är det inte längre möjligt att göra på det sättet, men
              det visar ju att systemet har brister.
            </seg>
            <seg n="91e6db84">
              När det gäller vårdvalet är det lite samma sak som med apoteken:
              Det kanske har blivit något fler, men det är också en fråga om
              var vårdcentralerna etablerar sig. I Malmö, som jag kommer från,
              har två vårdcentraler försvunnit i min stadsdel Fosie, och vårdtrycket
              ökar på den kvarvarande. Fosie anses vara en ganska socialt utsatt
              stadsdel i Malmö, och det är lite samma sak med vårdcentralerna,
              att man söker sig till köpstarka områden och bort från de socialt
              utsatta områdena, fast behoven mycket väl kan vara större i de
              socialt utsatta områdena.
            </seg>
            <seg n="f84a912f">
              Ett problem med vårdvalet är just att vårdcentralerna etablerar
              sig där de vill. Patienterna kan visserligen lista sig på vilken
              vårdcentral de vill, men vårdcentralerna kan etablera sig där
              de tror att det är mest gynnsamt och inte efter behov. Jag tror
              att man behöver lägga in detta i systemet så att det inte är bara
              på papperet som behoven styr utan även i verkligheten.
            </seg>
            <seg n="3cfad074">
              En annan fråga som jag tog upp i min interpellation är marknadsföringen
              inom ramen för vårdvalet. Det är klart att vårdvalet bygger på
              en konkurrens mellan olika vårdcentraler, privata och offentliga,
              i en stor mängd. Där kan marknadsföringen bli aggressiv för att
              man vill ha så många listade patienter som möjligt eftersom det
              ger intäkter.
            </seg>
            <seg n="0fb3623e">
              Ett exempel var i Ängelholm i Skåne, där en privat vårdcentral
              bjöd ungdomar på inträde på krogen mot att de listade sig på den
              vårdcentralen. Det visade sig att ungdomarna kände sig lurade
              i efterhand. De förstod inte vad de hade skrivit under. Än en
              gång var det medierna som tog fram den här nyheten. Så ska det
              inte vara, utan vi behöver ett kontrollsystem som fungerar.
            </seg>
          </u>
          <note type="speaker" n="1ce231a4">
            Anf. 27 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-3" n="fde53668">
            <seg n="c5442655">
              Fru talman! Det här är en intressant debatt. Den här regeringen
              står för en möjlighet att utveckla vårdvalet för individer att
              välja bland annat den vårdcentral som de vill ha och samtidigt,
              för att det ska bli ett reellt val, utökas möjligheterna för utförarna.
              Så långt är allt väl.
            </seg>
            <seg n="6a4bf8f3">
              Vi noterar sedan i socialministerns svar att sjukvårdshuvudmännen,
              som bär ansvaret för att utveckla ersättningsmodellerna, får stöd
              i form av olika projekt för att komma längre och få en mer rättvis
              fördelning av ersättningarna. Man har även bildat en ny myndighet
              för tillsynen som heter Inspektionen för vård och omsorg som på
              systemnivå ser över att det inte sker några fel. I så fall agerar
              man och rättar till dem.
            </seg>
            <seg n="401ede97">
              Detta är det ansvar som regeringen och staten bär för sjukvården,
              men det faller tillbaka på att det är viktigt att sjukvårdshuvudmännen
              sköter sin uppgift, precis som socialministern också har betonat.
            </seg>
            <seg n="84ca3139">
              Det finns dock en tråkig underton i den här debatten, fru talman.
              Socialdemokraterna och de två debattörerna här antyder på något
              sätt och med enstaka exempel att det har skett väldiga fel. Av
              någon händelse är exemplen privata vårdcentraler, och därmed drar
              man den långtgående slutsatsen att nja, vi ska nog inte ha privata
              vårdcentraler. Men säg då det! Säg då att ni vill tillbaka till
              en offentligt driven vård! Ni kommer att få stöd av Vänsterpartiet.
            </seg>
            <seg n="be31e714">
              Om ni vill ta bort valfriheten för patienterna och hindra utvecklingen
              av en näring som ger betydligt fler vårdcentraler och apotek,
              som vi diskuterade har blivit mångdubbelt fler tack vare att vi
              har tagit bort monopolet säg då det! Om ni vill ha ett monopolsamhälle
              inom hälsosektorn säg då det! Då är det mycket enklare för medborgarna
              och väljarna att ställning till vilket alternativ de tror är framkomligt.
              Det är ett ärligare sätt att argumentera än att komma med lösryckta
              påståenden om motsatsen.
            </seg>
          </u>
          <note type="speaker" n="c76bf0ab">
            Anf. 28 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-53244d5d5bd2c9ef-1" n="5ce02c4d">
            <seg n="2971c8a4">
              Fru talman! Med anledning av Finn Bengtssons argumentation i
              talarstolen vill jag poängtera vad vi socialdemokrater vänder
              oss mot, nämligen att privata intressen använder gemensamma medel
              för att finansiera vinster och inte utövar den tillsyn och bedriver
              den vård som vi tycker är rimlig. Vi tycker att det är märkligt
              att vi hela tiden får se dessa avarter inom den privata sektorn.
            </seg>
            <seg n="bd54acb3">
              Finn Bengtssons partiledare, tillika statsminister, har blivit
              intervjuad i dagens Expressen. Han säger häpnadsväckande nog,
              fru talman att han misstror idén att använda skattepengar till
              helt privata intressenter. Det har öppnat för det ena systemet
              efter det andra. Jag undrar om detta har diskuterats i regeringen.
              I så fall vänder regeringen på hela sin politik.
            </seg>
            <seg n="99a059aa">
              Jag har en bild av att socialministern i sitt svar tog avstånd
              från de privata vårdcentraler som använder olika metoder för att
              kringgå regelverket och därmed dra in mer pengar än de egentligen
              ska ha. Jag uppfattar att socialministern ärligt och uppriktigt
              vill att medborgarna ska få den vård de har lagt in pengar för
              och att pengarna ska gå till sjukvård. Det ska vara sjukvård efter
              behov och inte efter antal läkarbesök, som någon person efterfrågar.
              Det är därför vi har ställt frågan. Jag tycker att Hillevi Larsson
              argumenterar väl för detta.
            </seg>
            <seg n="1b3affde">
              Är Finn Bengtsson nöjd med att det finns privata vårdcentraler
              som beter sig på det sättet?
            </seg>
          </u>
          <note type="speaker" n="157fad61">
            Anf. 29 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-8fa1c741a737c81e-2" n="06422dd2">
            <seg n="d02ad5aa">
              Fru talman! Vårdvalet är lagstiftat och finns till för att helt
              enkelt lägga mer makt hos oss som enskilda, hos medborgaren, hos
              patienten, att kunna välja den utförare som man anser bäst möter
              de behov man har. Det har på sitt sätt varit ett skifte i maktförhållandena
              genom att makt har flyttats från landstingspolitiker till enskilda
              människor. Däri ligger något viktigt, nämligen att patienter själva
              kan välja bort det de inte tycker fungerar och välja till det
              de tycker är bättre. Det är fråga om mer makt hos den enskilde.
              Det är bra.
            </seg>
            <seg n="3f946a2e">
              Vårdvalet är så finurligt utformat att det finns en bra mekanism
              såtillvida att pengarna följer patienten. Vi måste självklart
              vara oerhört noggranna med att pengarna går till just det syfte
              pengarna har, nämligen att möta patientens behov av vård eller
              omsorg. Det här liknar i någon mening skolpengssystemet men är
              ännu mer raffinerat, eftersom skolpengssystemet är mer schabloniserat
              medan vårdbehoven kan skifta enormt mycket mellan två olika personer.
              Därför är det viktigt att lägga ned mycket möda på utformningen
              av vårdvalet.
            </seg>
            <seg n="b8cab469">
              Hillevi Larsson säger lite motvilligt att det kanske har blivit
              något fler vårdcentraler. Ja, det har tillkommit omkring 190 nya
              vårdcentraler. Det innebär en ökning med ungefär 20 procent. Det
              är fantastiskt bra att folk inom en nära omkrets kan hitta inte
              bara en utan många gånger fler än en vårdcentral och därmed få
              en faktisk valmöjlighet. Det är bra.
            </seg>
            <seg n="a7f2ab6b">
              Vårdcentralerna kan läggas var som helst. Ja, det stämmer, men
              det är naturligtvis begåvat om de läggs där folk bor eller arbetar
              så att de kan få patienter.
            </seg>
            <seg n="f07de4d1">
              Eva-Lena Jansson undrade om frågan har diskuterats i regeringen
              och nämnde att statsministern skulle ha sagt ungefär att han misstror
              idén att använda skattepengar för helt privata intressen. Frågan
              har inte diskuterats i regeringen, men jag delar uppfattningen.
              Men här handlar det inte om helt privata intressen. Det handlar
              om att få behovet av vård och omsorg mött men att utförarna kan
              vara olika. Det kan vara en privat utförare, och det kan vara
              en offentlig utförare. Men medlen är våra skattepengar, och det
              gäller att hitta mekanismer för att få ersättningssystemen att
              fungera så bra som de någonsin kan.
            </seg>
            <seg n="17e2e573">
              Frågan är komplex. I Helsingforssområdet har man vetenskapligt
              följt genomförandet av vårdvalet. Där framgår att de som har fått
              de bästa förstärkningarna har bott i områden med låga inkomster
              där medborgarna i mindre utsträckning har besökt läkare. Det har
              inte funnits så god tillgång till vårdcentraler, och det har funnits
              andra hinder. Men man har sett att antalet besök ökar och att
              människors faktiska behov tillmötesgås bättre. I det ligger något
              viktigt. Just denna vetenskapliga approach att ständigt följa
              upp och lära sig av det som fungerar och eventuellt av sådant
              som inte fungerar för att få en ordning som fungerar så bra som
              möjligt måste vara allas vår strävan, fru talman.
            </seg>
          </u>
          <note type="speaker" n="9ff6aaca">
            Anf. 30 HILLEVI LARSSON (S):
          </note>
          <u who="hillevi_larsson_618770" xml:id="i-839aff03b862abce-2" n="fb037762">
            <seg n="9259cdc4">
              Fru talman! Den här debatten har framför allt handlat om missbruk
              inom ramen för det system som finns. Det har i detta fall visat
              sig att den privata vården har stått för mer missbruk än den offentliga.
              Det förekommer naturligtvis problem även inom den offentliga vården,
              men det finns en tydlig tendens till att den privata ställer fler
              diagnoser och får högre ekonomisk ersättning.
            </seg>
            <seg n="b0c4d852">
              Sedan kan man diskutera den större frågan: Ska det över huvud
              taget finnas några privata intressen? Det intressanta här tycker
              jag är att regeringen i andra sammanhang talar sig varm för kommunernas
              och landstingens självständighet och hela tiden hänvisar till
              dem: Det är inte regeringens bord utan kommunernas eller landstingens.
              Men i det här fallet får landstingen inte själva avgöra vilket
              system de ska ha. Man skulle kunna lösa detta genom att låta landstingen
              själva hitta modeller som fungerar. Men det finns det inget intresse
              av, utan vårdvalet med privata intressen ska bestå. Ska det bestå
              tycker jag att det är viktigt att det fungerar och att kontrollen
              skärps.
            </seg>
            <seg n="4c86fc7d">
              I till exempel Rinkeby och Tensta, som är socialt utsatta områden
              med stort vårdbehov, har vårdcentraler lagts ned, medan det har
              startats nya på Östermalm. Man kan se samma tendens på andra håll
              i landet. Visst har det tillkommit fler vårdcentraler, men det
              sker inte automatiskt där behovet finns. Det kan till och med
              ske nedläggningar i utsatta områden. Detta tycker jag att man
              borde se över, på samma sätt som när det gäller apoteken. De måste
              finnas i hela landet, där behoven finns.
            </seg>
            <seg n="d6a0b477">
              En annan fråga är avståndet till vårdcentralen. Visst kan man
              lista sig var som helst, men i många fall vill man vara nära en
              vårdcentral speciellt om man är sjuk eller gammal, för det kan
              vara jobbigt och dyrt att ta sig fram.
            </seg>
          </u>
          <note type="speaker" n="f28562fb">
            Anf. 31 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-8fa1c741a737c81e-3" n="06422dd2">
            <seg n="08aad583">
              Fru talman! Fusk och överutnyttjande av allmänna medel ska beivras,
              oavsett vem som utför det. Ingen har rätt att stjäla skattebetalarnas
              pengar, vare sig det skulle vara en offentligt driven vårdcentral
              eller en privat driven vårdcentral. Pengarna ska gå till vården;
              det är det de är avsatta för.
            </seg>
            <seg n="1bd79a43">
              Vårdvalet finns till för enskilda personer och för att vi alla
              ska kunna få den vård och omsorg som vi är i behov av. Att vi
              har flera utförare är väldigt bra för den enskildes möjlighet
              att välja men också för att utveckla kvaliteten.
            </seg>
            <seg n="5e686f4e">
              När vi mäter och följer upp resultat, beskriver och offentliggör
              resultaten löpande, kan vi komma till rätta med det som fungerar
              mindre bra, medan det som fungerar bättre kan stå som förebild
              för andra. Vi vet att patienter och medborgare är mycket nöjda
              med vårdvalet. Man gillar systemet, man gillar att man får välja
              och man uppskattar kvaliteten. Man ger höga siffror där.
            </seg>
            <seg n="bb150dc0">
              Jag hörde Hillevi Larssons partiledare säga i en intervju i lördags
              att vårdcentralen i Husby har lagts ned. Det har den inte, utan
              den har flyttats 600 meter. Det är inte något gigantiskt problem.
              Bor man i områden med lite längre mellan vårdcentralerna inser
              man det.
            </seg>
            <seg n="28a6c8a4">
              Man behöver hålla sig till sanningen när man beskriver verkligheten.
              Vi har sett att vi fått en dramatiskt ökad tillgänglighet inom
              vården i Sverige. Det är bra för oss som enskilda, och det är
              bra för kvaliteten inom vården och omsorgen. Ersättningssystemen
              ska följas upp och fungera på bästa möjliga sätt. Ansvaret för
              det ligger på landstingsnivå, och vi stöttar med ett par egna
              arbeten.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="77450eba">
            8 § Svar på interpellation 2012/13:450 om bristerna inom svensk
            ambulanssjukvård
          </note>
          <note type="speaker" n="b49877b5">
            Anf. 32 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-514676767ea56f71-0" n="06422dd2" next="i-5da18ef6a48d0e74-0">
            <seg n="5ed92eaf">
              Fru talman! Ingela Nylund Watz har frågat mig vilka åtgärder
              jag avser att vidta för att säkra en trygg och säker ambulanssjukvård
              i hela landet så även i Helsingforssregionen.
            </seg>
            <seg n="3636eab4">
              Jag vill börja med att tydliggöra att det är landstingens ansvar
              att bedriva hälso- och sjukvård inom sitt regionala område. Landstingen
              har en skyldighet enligt 6 § hälso- och sjukvårdslagen (1982:763)
              att tillse att det finns en ändamålsenlig organisation för att
              till och från sjukhus eller läkare transportera personer vilkas
              tillstånd kräver att transporten utförs med transportmedel som
              är särskilt inrättade för ändamålet.
            </seg>
          </u>
          <note n="91ddd1cc">
            Socialstyrelsen har utfärdat föreskrifter (SOSFS 2009:10) om
            ambulanssjukvård m.m.
          </note>
          <u who="goran_hagglund_85150f" xml:id="i-5da18ef6a48d0e74-0" n="06422dd2" prev="i-514676767ea56f71-0">
            <seg n="04da8dee">
              Riksrevisionen har konstaterat i sin rapport Statens insatser
              inom ambulansverksamheten (RiR 2012:20) att Socialstyrelsen inte
              genomför någon systematisk tillsyn av ambulanssjukvården och att
              tillsynen främst sker genom utredning av det som anmäls inom sjukvården
              och vårdgivaren. Tillsynen är av avgörande betydelse för att hälso-
              och sjukvården ska hålla en hög kvalitet. Jag delar helt interpellantens
              åsikt att medborgaren ska kunna lita på att om behovet uppstår
              ska vårdkedjan svara upp och erbjuda adekvat vård inom rätt tid.
            </seg>
            <seg n="ead26d5a">
              Regeringen har i budgetpropositionen för 2013 (prop. 2012/13:1
              utgiftsområde 9 s. 89) lyft fram flera skäl som talar för att
              tillsynen inom vård- och omsorgssektorn behöver stärkas och bli
              mer kraftfull. Inte minst den ökade mångfalden och förändringstakten
              gör det angeläget att följa hur kvalitet upprätthålls och att
              eventuella brister åtgärdas på ett effektivt sätt.
            </seg>
            <seg n="31422256">
              Med anledning av detta har regeringen tagit initiativ till att
              bilda en ny myndighet som hanterar tillsynen av hälso-och sjukvården.
              Myndigheten har varit verksam sedan den 1 juni 2013 då delar av
              Socialstyrelsens verksamhet fördes över.
            </seg>
            <seg n="32f1596f">
              För att säkerställa att den nya myndigheten uppfyller de ökade
              kraven på tillsynen har regeringen utsett en särskild utredare
              (dir. 2012:67) vars uppdrag har varit att förbereda och hantera
              bildandet av den nya tillsynsmyndigheten. En ny renodlad tillsynsmyndighet
              ska ge tillsynen en oberoende ställning till normering och kunskapsutveckling.
              Den ska också bidra till en mer effektiv tillsyn med mer långsiktig
              planering, tydligare prioriteringar och ett mer strategiskt arbete.
              Tillsynen ska dessutom förstärkas genom att man bland annat utvecklar
              metoder för riskanalyser, statistik och andra insatser för att
              öka effektiviteten i tillsynen, vad avser både privata och offentliga
              aktörer. En förstärkning ska ske av it-system och rutiner. Vidare
              är strävan också att öka och utveckla kunskapsåterföring av tillsynens
              iakttagelser och stimulera ett ökat lärande av genomförd tillsyn.
            </seg>
            <seg n="4f43a36c">
              Regeringen avser därför att satsa 175 miljoner kronor per år
              under åren 20132014 och 150 miljoner kronor per år 20152016 för
              att tillse att tillsynen erhåller de efterfrågade förstärkningarna.
              Av dessa medel är avsikten att 90 miljoner ska vara en permanent
              förstärkning. I och med att dessa resurser avsätts är det min
              bedömning att den nya tillsynsmyndigheten nu ges förutsättningar
              för att prioritera vilka områden som bör tillses inom hälso- och
              sjukvården inklusive det område som Ingela Nylund Watz tar upp.
            </seg>
            <seg n="e8b7619a">
              Regeringen kommer att noga följa vilka åtgärder som den nya tillsynsmyndigheten
              vidtar för att utveckla och förbättra tillsynsverksamheten. Detta
              säkerställs genom att Statskontoret har getts i uppdrag att följa
              upp och utvärdera den tillsynsreform som träder i kraft i och
              med bildandet av den nya myndigheten.
            </seg>
            <seg n="12cbf9b4">
              Regeringen skapar nu förutsättningar för att en effektivare tillsyn
              ska kunna bedrivas. Detta möjliggör att de rekommendationer som
              Riksrevisionen har lämnat avseende att den nya tillsynsmyndigheten
              bör genomföra tillsyn som följer upp de krav som anges i föreskrifterna
              för ambulanssjukvården nu kan genomföras. Regeringen har för avsikt
              att följa att detta sker.
            </seg>
            <seg n="152931ba">
              En annan viktig del av ambulanssjukvården är frågan om alarmering.
              Det är ett område som regeringen har tillsatt en särskild utredare
              att se över (dir. 2011:106). Syftet med översynen har varit att
              säkerställa att alarmeringstjänsten fungerar på ett effektivt,
              säkert och ändamålsenligt sätt. Alarmeringsutredningen har nu
              lämnat sitt betänkande En myndighet för alarmering (SOU 2013:33).
              Betänkandet är nu ute på sedvanlig remiss som kommer att avslutas
              den 3 september 2013.
            </seg>
          </u>
          <note n="23210565">
            Då Ingela Nylund Watz, som framställt interpellationen, anmält
            att hon var förhindrad att närvara vid sammanträdet medgav förste
            vice talmannen att Ardalan Shekarabi i stället fick delta i överläggningen.
          </note>
          <note type="speaker" n="e40e3c8b">
            Anf. 33 ARDALAN SHEKARABI (S):
          </note>
          <u who="ardalan_shekarabi_b15def" xml:id="i-ae539c03602e0fb1-0" n="2e43a9a2">
            <seg n="e2df41f3">
              Fru talman! Jag vill inledningsvis tacka statsrådet Göran Hägglund
              för svaret. Dock kan jag konstatera att svaret främst handlar
              om regeringens politik som rör generellt tillsynen över sjukvården
              och specifikt den tillsynsmyndighet som regeringen har bildat.
              Men interpellantens fråga handlar specifikt om bristerna inom
              svensk ambulanssjukvård.
            </seg>
            <seg n="31ac7d2e">
              Jag ska erkänna här i kammaren att när jag fick frågan av interpellanten
              utgick jag från att ambulanssjukvården fungerar väl i ett land
              som Sverige, ett av världens rikaste länder och ett land som lyfts
              fram för att ha hög kvalitet inom sjukvård och över huvud taget
              välfärdsverksamheter. Men bara genom en enkel googlesökning på
              internet förändrades min bild radikalt. Jag känner mig ganska
              rädd inför sommaren när jag läser uppgifterna om hur det förhåller
              sig inom svensk ambulanssjukvård och inte minst i landstinget
              i Helsingforss län.
            </seg>
            <seg n="469cd58a">
              Först måste jag säga att Riksrevisionens rapport Statens insatser
              inom ambulansverksamheten är en skrämmande läsning. Där framförs
              inte bara kritik mot tillsynen över ambulanssjukvården, utan Riksrevisionen
              har också uppmärksammat allvarliga fel och brister inom ambulanssjukvården
              som handlar om avsaknad av regelverk och avsaknad av nationell
              styrning av kvaliteten inom ambulanssjukvården. Den frågan berörs
              knappast i detta svar från statsrådet Göran Hägglund.
            </seg>
            <seg n="56f11102">
              Avsaknaden av nationella regler och bindande föreskrifter för
              ambulanssjukvården innebär att likvärdigheten i ambulanssjukvården
              försämras avsevärt. Det är precis det som konstateras i Riksrevisionens
              rapport. I rapporten nämns två landsting, bland annat Helsingforss
              läns landsting, där ambulanssjukvården inte fungerar på ett bra
              sätt.
            </seg>
            <seg n="3db689c2">
              Fortsätter man att söka på internet hittar man återigen skrämmande
              läsning. Det finns en artikel skriven av Nätverket för utbildning
              av ambulanssjuksköterskor. Nätverket består av forskare och experter
              inom detta område, folk som jobbar med detta och har jobbat med
              detta hela sitt liv. De skriver en debattartikel och kritiserar
              makthavarna för att inget händer trots kända brister inom ambulanssjukvården,
              alltså efter Riksrevisionens rapport.
            </seg>
            <seg n="71623fad">
              De skriver: Idag varierar ambulanspersonalens kompetens och befogenheter
              över landet liksom ambulanssjukvårdens styrning och organisation.
              Avsaknaden av nationellt bindande föreskrifter för ambulanssjukvård
              innebär att vårdkvaliteten varierar över landet. Den idag enda
              nationella föreskrift som reglerar ambulanssjukvården är allmänt
              skriven och fyller ingen avgörande funktion.
            </seg>
            <seg n="8d9c18fb">
              Det är alltså allvarliga ord, som handlar om ett av de mest centrala
              områdena inom svensk sjukvård, ambulanssjukvården, som måste finnas
              där och fungera väl om de som är i akut vårdbehov ska få den hjälp
              som de har rätt till.
            </seg>
          </u>
          <note type="speaker" n="c4a03bd2">
            Anf. 34 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-8fa1c741a737c81e-4" n="06422dd2">
            <seg n="8cf886b8">
              Fru talman! Ardalan Shekarabi har googlat och fått ett underlag
              till en interpellationsdebatt, och utifrån det ska vi då föra
              ett resonemang om hur det fungerar.
            </seg>
            <seg n="d68c2dae">
              Låt mig först säga att transporterna är en del av vårdkedjan.
              Hur väl personalen i ambulansen är rustad att möta en situation
              spelar en jättestor roll för hela kedjan. Många gånger påbörjas
              också de medicinska insatserna redan under transporten eller när
              personalen kommer fram till patienten. Då gäller naturligtvis
              precis samma regelverk som om patienten skulle vara på sjukhuset.
              Där finns många regler beroende på vad det handlar om. Om det
              handlar om hjärtinfarkt, en stroke eller vad det kan vara finns
              det behandlingsrekommendationer.
            </seg>
            <seg n="8e19b152">
              Man kanske hoppas hitta ett regelverk som talar om exakt och
              precis vad som ska göras i varje situation, men jag tror att den
              som ska utforma ett sådant kommer att få ett jobb som knappast
              är möjligt att genomföra. Varje medicinsk situation är unik i
              det sammanhanget, men då finns det allmänna råd för hur man behandlar
              olika diagnoser de gäller oavsett vad det är. Men just när det
              gäller transporterna tror jag att det är svårt att utforma precisa
              bestämmelser.
            </seg>
            <seg n="f48f6b93">
              Det är viktigt att komma ihåg att ambulanssjukvården, eftersom
              den är en del av hälso- och sjukvården i stort, är ett ansvar
              också för landstingen. Det är inte staten som reglerar detta,
              utan det är landstingen som ansvarar för hälso- och sjukvården
              i stort och därmed för transporterna. Något annat är inte rimligt.
            </seg>
            <seg n="f8eec02e">
              Staten har utan tvekan ett ansvar. Det är framför allt att ha
              en uppföljning som fungerar. Uppföljningen kan ske på två sätt.
              Det ena är att utifrån anmälningar se var det inte fungerar väl
              och sedan återföra den kunskapen till verksamheten så att man
              kan göra bättre. Det andra handlar om mer metodiska uppföljningar
              som gör att man skaffar sig en bättre överblick, och Riksrevisionen
              sade att det finns för lite av detta.
            </seg>
            <seg n="6a9dc949">
              Nu har vi en ny tillsyn sedan några dagar tillbaka. Det är den
              nya myndigheten som har ansvar för att göra uppföljningar också
              på det här området. Regeringen har för avsikt att följa upp hur
              inspektionen använder föreskrifterna i sin tillsyn av ambulanssjukvården,
              för den är, som sagts både i interpellationen och av Ardalan Shekarabi
              under diskussionen här, förstås en viktig del av hälso- och sjukvården.
            </seg>
          </u>
          <note type="speaker" n="414a2a1b">
            Anf. 35 ARDALAN SHEKARABI (S):
          </note>
          <u who="ardalan_shekarabi_b15def" xml:id="i-ae539c03602e0fb1-1" n="2e43a9a2">
            <seg n="a8772d28">
              Fru talman! Jag är glad att statsrådet Göran Hägglund tar upp
              frågan om kompetensen hos den personal som arbetar inom ambulanssjukvården.
              Problemet är att vi i dag saknar ett tvingande minimikrav på arbete
              inom ambulanssjukvården.
            </seg>
            <seg n="d944c848">
              Det är bland annat detta som lyfts fram av de experter som jag
              nämnde inom Nätverket för utbildning av ambulanssjuksköterskor.
              De föreslår nationella föreskrifter angående detta. De föreslår
              nationella föreskrifter angående tillgänglighet och väntetid på
              ambulanser, baserade på standardiserade och vetenskapligt framtagna
              sätt att mäta. Det är precis detta som också lyfts fram av Riksrevisionen.
              Ska vi ha uppföljningsverksamhet måste vi ha tydliga regelverk,
              tydliga mål som man kan sätta uppföljningarna i förhållande till.
              En ny myndighet löser ingenting om det inte finns regelverk samt
              tydliga mål och strategier från statens sida för hur vi ska säkra
              kvaliteten inom ambulanssjukvården.
            </seg>
            <seg n="766268d6">
              Trots att vi har kommunalt självstyre och trots att genomförandet
              av sjukvårdspolitiken är landstingens ansvar är det staten som
              har ansvaret för att säkra kvaliteten.
            </seg>
            <seg n="1bc1974a">
              Vad händer då om vi har ett landsting som missköter ambulanssjukvården,
              som landstinget i Helsingforss län gör? Vi har en situation där
              detta landsting saknar ett tillgänglighetsmål, det vill säga hur
              stor andel av befolkningen som ska nås av ambulans inom en viss
              tid. Något sådant finns inte i Helsingforss läns landsting.
            </seg>
            <seg n="b29e35ce">
              Vad händer annars? Jo, kompetenskraven sänks. Det är precis det
              som har hänt i Helsingforss läns landsting. De har sänkt kompetenskraven
              för dem som jobbar inom ambulanssjukvården. Då måste staten ta
              ett ansvar och reglera detta, och det är precis detta som Riksrevisionen
              pekar på.
            </seg>
            <seg n="17c60ac2">
              Det är en mycket akut situation. Återigen: Om man använder google
              får man lite hjälp på vägen och en bild av hur det fungerar inom
              ambulanssjukvården.
            </seg>
            <seg n="584415f3">
              I en artikel i Dagens Nyheter för bara två veckor sedan står
              det: Enligt avtal ska sjuksköterskor ta samtalen till SOS Alarm.
              Men nu tänker larmoperatören bryta mot avtalet. Orsak: Man får
              inte tag i sjuksköterskor.
            </seg>
            <seg n="5395f77b">
              I ett brev till hälso- och sjukvårdsförvaltningen i Helsingforss
              läns landsting och till samtliga landstingskunder meddelar SOS
              Alarm helt frankt att man tänker införa en förändrad arbetsmetodik
              under sommaren. Det innebär att larmoperatörer får ta nödsamtalen
              och att en sjuksköterska endast vid mer komplicerade fall kopplas
              in för bedömning detta efter ett mycket uppmärksammat fall i Sverige
              av missbedömning som ledde till en patients död och som också
              blev rättssak. Då hjälper det inte att vi talar om tillsynsmyndigheten.
              Då måste det finnas regelverk.
            </seg>
            <seg n="31cb424c">
              Jag tror att det kan vara bra att ta rekommendationerna i Riksrevisionens
              rapport på allvar. Det kan vara bra att ta de rekommendationer
              som framförts av experter på detta område på allvar och att börja
              reglera kvaliteten inom ambulanssjukvården, så att vi inte får
              en situation där den typ av tragisk händelse som uppmärksammades
              förra året upprepas på grund av att vi inte har kvalitetssäkring
              inom ambulanssjukvården i Sverige.
            </seg>
          </u>
          <note type="speaker" n="abb42548">
            Anf. 36 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-8fa1c741a737c81e-5" n="06422dd2">
            <seg n="3fdc9d68">
              Fru talman! Jag sade i ett tidigare inlägg att ambulansverksamheten
              är en viktig del av vårdkedjan. Det är där det ibland kan avgöras
              om resultatet blir liv eller död för den enskilde patienten. Därför
              är den en mycket viktig del av landstingens ansvarsområde.
            </seg>
            <seg n="0cb4c191">
              Jag tror att det är svårt att från nationellt perspektiv införa
              en regel som ska gälla i samtliga landsting, till exempel när
              det gäller hur många minuter det ska ta att nå fram med ambulans
              till en person.
            </seg>
            <seg n="e25abfb3">
              Det har funnits diskussioner under lång tid, och såvitt jag förstår
              har avtalet mellan Helsingforss läns landsting, ett par andra
              landsting och operatören när det gäller larmsystemet brutits.
              Man har tagit över det hela själv i Helsingfors för att få en
              större effektivitet eftersom man inte har varit nöjd med samarbetet.
            </seg>
            <seg n="1b0716e4">
              Ambulanssjukvården är en mycket viktig del, och det är landstingspolitikerna
              som har ansvaret. Statens huvudsakliga ansvar är att se till att
              tillsynen fungerar och att vi har myndigheter som utfärdar riktlinjer
              och föreskrifter för att vi ska kunna upprätthålla en god kvalitet
              och en likvärdighet i vården i hela landet.
            </seg>
          </u>
          <note type="speaker" n="5587a8fb">
            Anf. 37 ARDALAN SHEKARABI (S):
          </note>
          <u who="ardalan_shekarabi_b15def" xml:id="i-ae539c03602e0fb1-2" n="2e43a9a2">
            <seg n="716ca6d7">
              Fru talman! Den fråga som tas upp av interpellanten och som diskuteras
              här är hur vi säkrar likvärdigheten inom svensk ambulanssjukvård.
              Den frågan kan aldrig passas till landstingen, för det är staten
              som är ansvarig för likvärdigheten i hela landet.
            </seg>
            <seg n="e7c01c1a">
              Om vi anser att ambulanssjukvården är en viktig del av sjukvården,
              vilket jag tror att vi är överens om, måste vi ha instrument,
              verktyg som garanterar en viss form av likvärdighet. Det kommer
              aldrig landstingen själva att uppnå.
            </seg>
            <seg n="6fbd5354">
              Vi ser nu allvarliga brister i flera landsting. Då är regeringens
              svar att detta kommer att hanteras av en ny tillsynsmyndighet.
              Tillsynsmyndigheten är en förvaltningspolitisk fråga internt för
              regeringen. Det handlar om hur man väljer att organisera sin verksamhet.
              Tillsynsverksamheten har legat på Socialstyrelsen. Nu bildar man
              en ny myndighet och organiserar arbetet på ett annat sätt. Men
              ingenting har förändrats vad gäller regelverken. Ingenting har
              förändrats i målstyrningen av ambulanssjukvården. Här tror jag
              att regeringen måste ta till sig den kritik som finns och titta
              på möjligheterna att kvalitetssäkra ambulanssjukvården genom att
              just reglera de grundläggande kvalitetsfrågorna.
            </seg>
            <seg n="25bfb9a6">
              Ingen part i målet har diskuterat frågan om att detaljreglera
              hur många minuter det ska ta för ambulansen att nå till patienten.
              Det är ett rimligt krav att det ska vara specialistutbildade sjuksköterskor
              med inriktning på ambulanssjukvård som arbetar inom ambulanssjukvården.
              Det är rimligt att kräva av landstingen att de ska ha en målsättning
              vad gäller tillgänglighet och att den ska baseras på fakta. Den
              typen av frågor kommer en tillsynsmyndighet aldrig att lösa. Det
              är reglering som krävs om vi ska nå likvärdighet inom ambulanssjukvården.
            </seg>
          </u>
          <note type="speaker" n="10fee4c1">
            Anf. 38 Socialminister GÖRAN HÄGGLUND (KD):
          </note>
          <u who="goran_hagglund_85150f" xml:id="i-8fa1c741a737c81e-6" n="06422dd2">
            <seg n="d88fd3a3">
              Fru talman! Jag delar inte Ardalan Shekarabis syn när det gäller
              tillsynen och att detta bara är en förändring av organisationen.
            </seg>
            <seg n="f703595b">
              Vi har en ny patientsäkerhetslag på plats som innebär ett nytt
              sätt att arbeta på det här området. Det handlar bland annat om
              en förstärkning för att återföra kunskap från tillsynen direkt
              till verksamheterna, så att man lär sig av risker för misstag
              som uppkommer i organisationen. Däri ligger något väldigt viktigt.
              Därför bör vi ha en starkare organisation för detta.
            </seg>
            <seg n="275d811f">
              För att inte bara fångas av sådant som uppkommer med anledning
              av anmälningar ska man ha mer organiserad tillsyn som kan kartlägga
              en hel kedja, en hel verksamhet, för att hitta eventuella brister.
              Fler sådana brister tror jag att man kommer att kunna åtgärda.
            </seg>
            <seg n="69171763">
              Jag utesluter verkligen inte att vi ska komma med mer av regler
              på området, men man måste tänka igenom det hela noga när det handlar
              om lagstiftning så att det inte blir för fyrkantigt. Sverige är
              ett land där förhållandena skiljer sig mycket mellan till exempel
              det centrala Helsingfors och ett Norrbotten där avstånden är enorma.
              Det gäller att hitta regelverk som kan tillämpas på ett bra sätt
              för oss som medborgare och patienter vare sig vi befinner oss
              i de mer glesbefolkade delarna eller i de mer tätbefolkade områdena
              av Sverige. Patientsäkerheten är A och O för att vi ska få vården
              att fungera på bästa möjliga sätt.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="bb196881">
            9 § Svar på interpellation 2012/13:440 om småföretagens finansieringsmöjligheter
          </note>
          <note type="speaker" n="344a313f">
            Anf. 39 Statsrådet PETER NORMAN (M):
          </note>
          <u who="unknown" xml:id="i-5bf7d44c7fdd6c7b-8" n="2c1b7a16">
            <seg n="21e1ae0d">
              Fru talman! Peter Persson har frågat mig om jag har gjort ställningstagandet
              att det inte finns något politiskt ansvar för att kreditmarknaden
              ska fungera för småföretag samt om jag avser att ta några initiativ
              för att underlätta för småföretag att få tillgång till krediter
              på rimliga villkor.
            </seg>
            <seg n="c9d1b5c1">
              Situationen för småföretagarna är en fråga som regeringen tar
              på största allvar och är lyhörd inför. Samtidigt har finanskrisen
              medfört att regeringen har lagt stort fokus på att värna den finansiella
              stabiliteten. För att minska samhällets sårbarhet och stärka det
              finansiella systemet har kraven på bankernas kapital- och likviditetstäckning
              ökat. Detta reducerar risken för framtida allvarliga obalanser
              där bankerna kan tvingas minska utlåningen till den reala ekonomin.
            </seg>
            <seg n="85e18fe7">
              Ett stabilt och välfungerande finansiellt system med välskötta
              och välkapitaliserade banker är till nytta för hela samhället,
              inte minst för små och medelstora företag som jämfört med stora
              företag är mer beroende av banklån för finansiering. De nya kapitaltäckningsreglerna,
              CRD IV, kräver över lag större kapitalbuffertar hos bankerna men
              innehåller även relativt sett förmånligare villkor för småbolagslån.
              Tröskelvärdena för klassificeringen av småbolagslån stiger från
              1 miljon euro till 1,5 miljoner euro, och kapitalkravet för dessa
              lån lättas med ca 24 procent.
            </seg>
            <seg n="8c99fc66">
              Regeringen har genomfört flera stora reformer för att förbättra
              småföretagens förutsättningar, bland annat genom att sänka bolagsskatten
              till 22 procent och införa en möjlighet för småföretag att under
              vissa förutsättningar välja att inte ha revisor.
            </seg>
            <seg n="b29637eb">
              Vidare har regeringen under våren föreslagit ett så kallat investeraravdrag
              (prop. 2012/13:134). Investeraravdraget innebär att privatpersoner
              som investerar i småföretag får göra skatteavdrag för en del av
              investeringen. Syftet med förslaget är att förbättra småföretagens
              kapitalförsörjning och därmed förstärka deras möjligheter att
              växa och anställa.
            </seg>
            <seg n="34e50fae">
              Regeringen har även genomfört flera förstärkningar av offentliga
              riskkapitalaktörer, såsom sammanslagningen av Innovationsbron
              AB och Almi Företagspartner AB. Genom etablerandet av Almi Invest
              har regionalfondspengar från EU fonderats och används till regionala
              investeringar där totalt ungefär en halv miljard kronor har investerats
              i ca 150 bolag de senaste tre åren. Målsättningen är att skapa
              en central marknadskompletterande aktör för rikstäckande näringslivsutveckling
              som erbjuder rådgivning och finansiering i större utsträckning
              än tidigare.
            </seg>
            <seg n="ade5a0ea">
              Även investeringsmandatet för Fouriertransform AB har vidgats
              till att också omfatta andra industrier utöver fordonsindustrin.
              Sammantaget innebär förändringarna ytterligare förstärkning av
              dessa kapitalkanaler och möjliggör att fler företag kan ta del
              av detta investeringskapital.
            </seg>
            <seg n="955df64c">
              Regeringen arbetar således aktivt med småföretagandefrågor och
              med att fortsätta förbättra företagens investeringsklimat och
              tillväxtmöjligheter samt att upprätthålla fungerande marknader.
            </seg>
          </u>
          <note type="speaker" n="66dc8d6d">
            Anf. 40 PETER PERSSON (S):
          </note>
          <u who="peter_persson_cc6ba9" xml:id="i-acd87487fcf3472a-0" n="084744f1">
            <seg n="9fbb3ea2">
              Fru talman! Jag tackar finansmarknadsministern för svaret.
            </seg>
            <seg n="74eba088">
              Det jag nu visar här i kammaren är en vridaxel. Den är ett resultat
              av arbete. Råvaror i förening med arbete har skapat ett värde.
              Vridaxeln är tillverkad på Hedbergs i Habo och är en nyttighet
              för den truck den en gång ska tjäna.
            </seg>
            <seg n="c4ef8e7f">
              I små och medelstora företag i vårt land och i stor utsträckning
              i det län jag kommer ifrån utförs ett viktigt arbete. De har kanske
              inte så flotta kontor, blanka skor och kostymer eller gigantiska
              bonusar, men de är besjälade av arbete som skapar nyttigheter
              som skapar arbetstillfällen som skapar levande bygder. Det är
              industriella värden i stället för finansiella värden, långt bort
              från bankpalatsen där pengar ska bli pengar. När finansdirektörer
              i storföretag talar om förbättrad kapitaleffektivitet handlar
              det om att driva igenom långa betalningstider. Små och medelstora
              företag får agera bank. När storbanker talar om omprissatt lån
              till små och medelstora företag är det en försköning för att de
              har höjt vinstmarginalerna.
            </seg>
            <seg n="8de9e6b7">
              Små och medelstora företag har svårt att få lån. Räntan har höjts
              på lån och checkkrediter. Bankers krav på säkerhet vid lån har
              ökat påtagligt. I mitt län har ett antal företagare startat vad
              de benämner ett bankuppror. Första gången de vände sig till statsrådet
              sade han att de skulle vända sig till sina lokala riksdagsledamöter
              i stället. Det var det ansvar finansmarknadsministern tog: Vänd
              er till era lokala riksdagsledamöter!
            </seg>
            <seg n="b617c7e6">
              Jag har agerat och väckt frågor och interpellationer ett antal
              gånger här i kammaren, men Norman reste till Jönköping. Det som
              finansmarknadsministern, ministern med ansvar för statligt ägande,
              då sade hans bestående och kvarlämnande ord i Jönköping var att
              företagarna måste bli starkare som kunder. Det hade en telefonsvarare
              kunnat säga. Ni måste bli starkare som kunder, säger ministern.
              Känner inte du, Peter Norman, som statsråd och finansmarknadsminister,
              att du har något politiskt ansvar för den situation som många
              företagare i Småland och på andra platser i vårt land har påtalat?
              Är du inte beredd att ta något som helst politiskt initiativ?
              Du säger inte någonting mer än: Kunder, sluten er samman! Det
              är verkligen inget modigt fältrop av en finansmarknadsminister.
            </seg>
          </u>
          <note type="speaker" n="503ec71e">
            Anf. 41 STAFFAN ANGER (M):
          </note>
          <u who="staffan_anger_429afa" xml:id="i-fc68e5a4fd2fcefc-0" n="74f7ff6a">
            <seg n="b74e1896">
              Fru talman! Som gammal företagare jag har varit småföretagare
              en gång i tiden och som styrelseordförande i ett antal småföretag
              tror jag att jag känner till den här marknaden och hur det är
              att vara företagare ganska väl. Jag har gått in för att hjälpa
              dem att få en bra produkt och bra ägare och att kunna utvecklas.
            </seg>
            <seg n="a1f5350f">
              Vi kan konstatera att regeringen har gjort en mängd insatser
              för att förbättra för småföretagarna de senaste åren. Skatterna
              är helt annorlunda i dag. Vi är nere på 22 procent, jämfört med
              26,3 procent tidigare. Det är en jättestor nedgång som är viktig.
              Det är också viktigt att Sverige får investerare utifrån. Jag
              har även jobbat i storföretag som har investerat i olika länder
              som Mexiko, Singapore, Kina och andra. Jag vet att företagen tittar
              på skattesitsen och naturligtvis på marknadens storlek. Vad är
              viktigt för att få bra cash flow när det gäller internationella
              företag och det internationella kapitalet?
            </seg>
            <seg n="92f37ba3">
              Fru talman! Många bra saker har gjorts. Jag kan hålla med om
              att det inte är alla banker, framför allt inte de fyra storbankerna,
              som är de bästa att förhandla med när det gäller småföretag, och
              då menar jag företag med färre än tio anställda.
            </seg>
            <seg n="0811c759">
              Därför har regeringen gjort olika saker för att förbättra det
              hela. Ministern nämnde bland annat investeringsavdraget. Det innebär
              att jag som fysisk person kan gå in i till exempel ett turistföretag
              med 1,3 miljoner i aktiekapital och sedan får dra av 50 procent
              av detta. Detta är under godkännande i Bryssel, och det kommer
              att godkännas. Det kommer säkerligen att skrivas mer om det i
              budgeten. Det är otroligt viktigt.
            </seg>
            <seg n="a61da7e2">
              Det är just såddföretagen som har de största problemen. Det är
              också svårt för en bank att utan säkerheter gå in och garantera
              en finansiering på kanske en halv eller en miljon för en företagare
              om företagaren inte har en egen fastighet där man kan göra en
              inteckning.
            </seg>
            <seg n="7170bd3f">
              Jag vill också kommentera sammanslagningen av Innovationsbron
              och Almi Företagspartner. Det sker för att förstärka småföretagarsidan.
              Då talar jag inte bara om såddföretagen utan även om de andra
              företagen. Jag har suttit i styrelsen för bolag där Innovationsbron
              har gått in med kanske 1 miljon. Detta ger småföretagaren en förstärkning,
              både när det gäller att få kapital och när det gäller att få mer
              kompetens. Innovationsbron och Almi Företagspartner hjälper också
              till att skaffa externa styrelseledamöter som kan hjälpa denna
              företagare som inte alltid har det så lätt.
            </seg>
            <seg n="bc5189df">
              Jag kan också konstatera att vi har fått en ny och stor spelare,
              Inlandsinnovation, med 2 miljarder kronor, som satsar på företag
              i inre Norrland. Men området för Inlandsinnovation har utökats,
              och man har nu börjat arbeta aktivt för att få dessa företag att
              kunna växa och att framför allt kunna gå från 1 person till 2,
              sedan till 10 och till 20.
            </seg>
            <seg n="17aa194f">
              Vad händer mer? Jo, vi har utökat exportrådgivningen och exportstödet.
              Länsstyrelserna i alla län hjälper företag att få lån på exempelvis
              300 000 kronor. Sedan får företagen hjälp att betala fakturor
              för exempelvis 150 000 kronor. Det är ett utmärkt stöd, bland
              annat likviditetsmässigt, för att komma i gång. Ett företag kanske
              behöver en begagnad verktygsmaskin, och företagaren kanske behöver
              resa till säljarens land för att göra en insats.
            </seg>
          </u>
          <note type="speaker" n="2b5272a1">
            Anf. 42 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-4" n="fde53668">
            <seg n="b5584ff9">
              Fru talman! När jag läser denna interpellation måste jag säga
              att Socialdemokraterna verkligen har gjort en resa. De vurmar
              för att småföretagarna ska ha goda bankkontakter, som om inte
              alliansregeringen gör det. Jag får tacka finansmarknadsministern
              för ett mycket uttömmande svar om den palett av åtgärder som regeringen
              faktiskt vidtar.
            </seg>
            <seg n="2bd1a9fa">
              Månne är den resa som Socialdemokraterna gör lite unik. Jag blev
              politiskt aktiv under 70- och 80-talen. Det var då Socialdemokraterna
              förespråkade löntagarfonder. I stället för att vilja företagarna
              väl ville man ta företagens resurser ifrån dem. Det var samtidigt
              som Vänsterpartiet ville förstatliga bankerna. Det var kanske
              inte så långt som Socialdemokraterna ville gå. Men det var den
              tidens anda. I detta perspektiv, fru talman, har naturligtvis
              mycket vatten flutit under de socialistiska broarna, och det har
              blivit en tillnyktring.
            </seg>
            <seg n="ad2f31ef">
              Jag slås ändå mycket av hur dagsläget egentligen ser ut. Hur
              mycket har Socialdemokraterna egentligen förflyttat sig? I bland
              annat deras budgetmotion inför detta år talas det om små miljonstöd
              till företagen, men man mörkar miljardutgifterna för företagen
              i form av skattehöjningar. Drakoniska lastbilsskatter kommer att
              läggas på åkare. Man räknar med att det är en fördyring på 170
              000 kronor per åkare, vilket är avsevärt mer att ta ställning
              till i förhållande till att företagaren får lov att konkurrera
              och göra sin röst hörd på en fri bankmarknad. Man ska naturligtvis
              som kund utöva påtryckning vid sidan av de åtgärder som regeringen
              vidtar för att bankerna ska kunna erbjuda bland andra företagare
              gynnsamma villkor. Men det är naturligtvis viktigt att företagarna
              själva tar ett ansvar och spelar ut dessa aktörer mot varandra.
              Vi är gudskelov inte i närheten av ett förstatligande av bankerna
              så att man har en aktör att hantera. Då hade kanske den typen
              av stat fått agera på ett helt annat sätt.
            </seg>
            <seg n="6961059f">
              Om man nu får ett förmånligt lån ska en lejonpart av detta, med
              Socialdemokraternas politik, gå till att betala kraftigt höjda
              bolagsskatter. Då undrar jag om interpellanten verkligen får ihop
              denna politik. Socialdemokraterna säger sig värna om att regeringen
              tar något slags krafttag utöver det som är rimligt på en fri finansmarknad
              för bankerna, som naturligtvis är reglerade vad gäller de väsentliga
              inslagen. När företaget har fått sitt förmånliga lån måste man
              betala skatter av olika typer tillbaka till staten i stället för
              att komma in i produktiv verksamhet.
            </seg>
            <seg n="2e0a3fe1">
              När interpellanten visar på ett mervärde som är skapat av ett
              företag tror jag inte att företagen håller med om att detta är
              det sätt på vilket man kommer att gynna denna typ av värdeskapande
              process, det vill säga genom att bland annat höja bolagsskatterna
              med omkring 7,6 miljarder och lastbilsskatterna med ytterligare
              4 miljarder för åkare.
            </seg>
            <seg n="90e02c11">
              För de företagare som vill anställa unga inte minst snabbmatskedjor
              kommer det riktiga dråpslaget, nämligen skattehöjningar på närmare
              15 miljarder kronor genom ett borttagande av den nedsättning av
              socialavgifterna som finns för att gynna ungdomars möjligheter
              till arbete. Snabbmatskedjorna kommer dessutom att drabbas av
              ytterligare en skattehöjning som Socialdemokraterna talar tyst
              om, nämligen en höjning av restaurangskatten.
            </seg>
            <seg n="52322771">
              Sammantaget, om man dessutom räknar med den expansiva bidragspolitik
              som Socialdemokraterna föreslår i sin budgetmotion, handlar det
              om drygt 30 miljarder kronor i skattehöjningar. En stor del av
              dessa drabbar just företagarna. Då är det en klen tröst att Peter
              Persson ställer sig här som en förespråkare för att staten ska
              ta krafttag så att man får låna pengar billigare och kan betala
              dessa dryga skatteökningar.
            </seg>
          </u>
          <note type="speaker" n="bd81d4a8">
            Anf. 43 Statsrådet PETER NORMAN (M):
          </note>
          <u who="unknown" xml:id="i-5bf7d44c7fdd6c7b-9" n="2c1b7a16">
            <seg n="7b20768a">
              Fru talman! Jag tycker om att debattera med Peter Persson. Ofta
              blir alternativen tydliga. Denna gång tycker jag att det är ett
              visst problem. Jag får frågan om det inte finns något mer som
              man kan göra än att säga åt kunderna att vara tuffare, vilket
              var Peter Perssons tolkning. Jag räknade upp en palett av åtgärder
              som vi vidtar och har vidtagit. Men i Peter Perssons nästa inlägg
              får jag återigen höra att det bara handlar om att kunderna ska
              bli tuffare. Jag skulle kunna upprepa min uppräkning, men jag
              väljer att inte göra det.
            </seg>
            <seg n="1c091c12">
              Jag tycker att små och medelstora företag är viktiga för Sverige.
              Jag tror att de i mångt och mycket är nyckeln till att Sveriges
              välstånd ska kunna fortsätta och öka.
            </seg>
            <seg n="3f654b27">
              Det viktigaste som jag anser att man kan göra från statens sida
              är att se till att det finansiella systemet är i ordning. När
              länder drabbas av finansiella kriser där har även vi tyvärr varit
              under senare tid drabbar det inte bara finansindustrin, utan det
              drabbar i huvudsak den reala sektorn med en förskräckande effekt
              på industriproduktion och sysselsättning och med fallande priser
              på bostäder och med börsfall.
            </seg>
            <seg n="8b68e89c">
              Genom att stärka banksystemet och genom att tvinga bankerna att
              hålla mer kapital i Sverige än vad man säger åt bankerna att göra
              i Europa får vi en lugn och stabil miljö i Sverige. Vi får också
              en god finansiering för små och medelstora företag jämfört med
              andra länder som inte har ordning i sitt finansiella hus. Detta
              tycker jag är det viktigaste vi kan göra på politikens område.
            </seg>
            <seg n="8c6e1d8c">
              Utöver detta ska vi förstås se till att marknaderna fungerar
              så bra som möjligt. När jag träffade de driftiga företagarna i
              Jönköping berättade jag naturligtvis om hela denna palett för
              dem också, alltså vad vi gör i regeringen och vad vi kommer att
              göra i fortsättningen, både inom Sverige och internationellt.
            </seg>
            <seg n="080c089e">
              Jag är övertygad om att de som Peter Persson talade med även
              framhöll dessa åtgärder. Men Peter Persson kanske bara lyssnade
              på åtgärderna om individens ansvar. Det är dock någonting som
              jag inte alls har något emot att tala om. Jag minns hur det var
              på 80-talet när kreditmarknaden var reglerad. Då stod företagare
              och individer med mössan i hand hos bankkamreren för att be om
              ett lån. Den tiden ska vi inte tillbaka till.
            </seg>
            <seg n="941c4dd6">
              Vi ska vara i en modern tid där man har olika alternativ. Men
              det innebär att ett större engagemang krävs av den enskilde att
              pruta, spela ut bankerna mot varandra, komma med förslag till
              bankerna och så vidare. Detta är någonting som jag tror är bra
              både för privatpersoner och för företagare. Det är ett komplement
              till den stora palett med åtgärder som vi har på andra områden
              för att möjliggöra en bättre kreditförsörjning till små och medelstora
              företag.
            </seg>
          </u>
          <note type="speaker" n="cc40cbd6">
            Anf. 44 PETER PERSSON (S):
          </note>
          <u who="peter_persson_cc6ba9" xml:id="i-acd87487fcf3472a-1" n="084744f1">
            <seg n="8e576abf">
              Fru talman! Vid de många besök jag gjort ute i näringslivet i
              mitt eget län och andra har jag mötts av just finansieringsfrågan
              som ett av de tyngsta hindren för expansion och utveckling. Det
              är inte bolagsskatten som har varit ett problem, utan finansieringen.
            </seg>
            <seg n="b2f64e27">
              Jag har studerat vad Peter Norman sagt under en tid då vinsterna
              vuxit i banksystemet. De fyra stora plockade ut 86 miljarder förra
              året. Aktieutdelningarna slår rekord. Norman har uttalat att det
              är övervinster i banksektorn och rekordhöga marginaler. Han har
              också sagt att banksektorn är underbeskattad och hytt med fingret
              åt finanskapitalet. Men vad gör han? Använder han de eventuella
              muskler som är möjliga att använda?
            </seg>
            <seg n="f1a232b4">
              Nordea, där staten varit en betydande minoritetsägare, säljer
              man ut. I dag är Nordea ledande i vinstmaximering, ledande i kvartalskapitalism,
              ledande i att ensidigt tillgodose aktieägarintressen. Jag tror
              inte att små och medelstora företag jublar över denna utveckling.
              Jag tror inte heller att man jublar åt att de sänkta bolagsskatterna
              gick till bankerna i betydande utsträckning. Storbankerna har
              tagit emot tre nya miljarder för utdelning.
            </seg>
            <seg n="484e3cb4">
              Förra veckan diskuterade man en revisionsrapport om SBAB här
              i kammaren i ett ärende från finansutskottet. Det tydliggörs att
              regeringen, dess allierade partier, tycker att det är oviktigt
              med ett samhällsintresse inom finanssektorn. Trots att SBAB har
              varit en tydlig prispressare vill inte ni i regeringen säga att
              denna bank har något samhällsuppdrag över huvud taget sälj ut
              bara! Ni är oförmögna att se samhälleliga intressen. Instrument
              ni har kunnat och fortfarande kan använda vill ni inte använda.
              Ni skäller på storbankerna när det passar, för de vet att ni aldrig
              kommer att bita. Det enda man kan säga till en upprörd opinion
              när det gäller vinstnivåerna och omvandlingarna av lån är: Byt
              bank!
            </seg>
            <seg n="e199da5e">
              Har statsrådet någon gång tagit upp de små och medelstora företagens
              finansieringsproblem i sina återkommande samtal med storbankerna?
              Vad har de i så fall sagt då? Är de intresserade av att förändra
              sin relation? Är de intresserade av att ändra strategi när det
              gäller omprissättning, försvårad kreditgivning och skärpta krav
              på säkerheter? En företagare jag träffade i Jönköpings län sade
              att han inte fått låna några hundra tusen till verkstaden men
              att han fått veta att han fick låna på huset eller låna för att
              köpa en motorcykel. Den syn som finns inom delar av banksystemet
              motverkar alla samhälleliga intressen att skapa och utveckla detta
              land. Jag är mycket nyfiken på vad storbankerna säger när statsrådet
              tar upp småföretagens intressen.
            </seg>
          </u>
          <note type="speaker" n="f39c0ad2">
            Anf. 45 STAFFAN ANGER (M):
          </note>
          <u who="staffan_anger_429afa" xml:id="i-fc68e5a4fd2fcefc-1" n="74f7ff6a">
            <seg n="27f1c252">
              Fru talman! Jag räknade upp ett flertal saker som den här utmärkta
              regeringen gjort för att förstärka företagandet i landet och bland
              annat lösa finansieringsfrågorna. Jag kan fortsätta ett tag till.
              Till exempel har vi genomfört att man kan få låna 250 000 kronor
              från Almi utan borgen. Vi ser också riskchansmöjligheterna på
              exportsidan. Man kan få understöd till att göra en marknadsundersökning,
              exempelvis i Tyskland, om man vill exportera sina produkter dit.
              Exportrådets utbildning har vi också byggt ut i Sverige. Vi har
              på de flesta orter möjligheter att effektivt, billigt och bra
              utbilda svenska exportsäljare för att kunna gå ut på de här marknaderna.
            </seg>
            <seg n="7dc99d8f">
              Jag vill även tala lite mer om bankerna och banksystemet. Vi
              var illa ute under finanskrisen. Det var inte långt ifrån konkurs
              för både Swedbank och SE-banken. Det hade skadat Sverige enormt
              mycket om det skett. Det hade skadat oss alla, även oss riksdagsmän.
              Därför är det naturligt att se till att man har marginaler i bankerna
              för att klara en ny kris, och det har regeringen gjort på ett
              fantastiskt sätt. Det kommer en kris förr eller senare, tro mig
              eller inte. Vi kan bara se på hur bankerna utomlands har det nu.
              Det ser mycket illa ut för många banker. Att vi sett till att
              man har mer eget kapital i bankerna tror jag kommer att höra till
              det som är viktigast när vi går in i nästa kris, som kan komma
              redan under nästa lågkonjunktur vad vet jag.
            </seg>
            <seg n="857baf1f">
              Sedan vill jag kommentera SBAB lite grann.
            </seg>
            <seg n="384b2c6b">
              (FÖRSTE VICE TALMANNEN: Det får bli en annan gång talartiden
              är ute.)
            </seg>
            <seg n="6febb9f2">
              Jaha! Det får bli en annan gång då.
            </seg>
          </u>
          <note type="speaker" n="333d3dca">
            Anf. 46 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-5" n="fde53668">
            <seg n="2231c9ea">
              Fru talman! Tiden går fort när man har roligt!
            </seg>
            <seg n="0957ea0a">
              Peter Persson säger att han har varit ute och lyssnat på företagarna
              och inte hört dem klaga över bolagsskatten. Men så bra! Då kan
              ju Socialdemokraterna höja den med 7,6 miljarder, så får vi se
              om inte det blir ett större problem än kreditgivningen, som Peter
              Persson tog upp i interpellationen. Man ska naturligtvis också
              hitta ett regeringsalternativ, och ett parti som Socialdemokraterna
              behöver samregera med vill höja bolagsskatten med drygt 12 miljarder.
              Skulle man ta sig längst vänsterut blir det över 22 miljarder
              kronor. Det kommer naturligtvis att överskugga det problem som
              den här interpellationen tar upp.
            </seg>
            <seg n="68752f2f">
              Men politiken är en helhet, och även andra skatter kommer att
              höjas. Lastbilsskatterna höjs med 4 miljarder, som jag sade. Ska
              man samregera med Miljöpartiet får man dessutom räkna med 13,3
              miljarder i höjda bensin- och miljöskatter. Det är sådant som
              påverkar företagarna och som rimligen också ska betalas via de
              företagskrediter som företagarna naturligtvis ska få på rimliga
              villkor. Om man samregerar med Miljöpartiet kommer det därtill
              att införas transaktionsskattehöjningar på kanske över 5 miljarder
              kronor, vilket försvårar den finansiella situationen för företagen.
            </seg>
            <seg n="af0ddd84">
              Fru talman! Det förefaller som att man silar mygg och sväljer
              kameler. Som finansmarknadsministern redogjort för har regeringen
              ett engagemang för att ha en viss kontroll över en marknad som
              i övrigt är fri, och när den en gång i tiden var reglerad var
              den i sig det största enskilda problemet när företagarna ville
              få sina krediter.
            </seg>
            <seg n="3a499a4d">
              Dagens socialdemokratiska politik handlar om att ömka någonting
              som den borgerliga regeringen sett till att det har försvunnit
              och om att slå till med släggan och genomföra utgiftsökningar
              som är drakoniska för företagen. Detta innebär att kreditgivningen
              i så fall huvudsakligen måste se till att försörja staten i andra
              ändan genom skattehöjningar för företagen.
            </seg>
          </u>
          <note type="speaker" n="1016d6cf">
            Anf. 47 Statsrådet PETER NORMAN (M):
          </note>
          <u who="unknown" xml:id="i-5bf7d44c7fdd6c7b-10" n="2c1b7a16">
            <seg n="79fdcd28">
              Fru talman! Peter Persson frågar varför vi inte gör någonting
              med bankerna. Jag kan berätta att vi till skillnad från den socialdemokratiska
              regeringen har infört en stabiliseringsfond. Vi beskattar nu bankerna.
              Fonden ska användas för en framtida bankkris och har växt till
              ungefär 45 miljarder kronor. Den ska uppgå till i genomsnitt 2
              ½ procent av bnp när den är färdigbyggd. Det kommer att bli en
              bra grundsten när gud förbjude nästa kris kommer.
            </seg>
            <seg n="f00463ec">
              Utöver detta har vi gett Finansinspektionen i uppdrag att kvartalsvis
              komma med bolånerapporter och redovisa bankernas marginaler, allt
              för att göra det lättare för både företag och kunder att spela
              ut bankerna mot varandra och ha ett prutverktyg man inte hade
              tidigare. Dessutom har vi gett Finansinspektionen i uppdrag att
              undersöka möjligheterna att bankerna på ett likvärdigt sätt ska
              redovisa sina finansieringskostnader, vilket ytterligare förstärker
              kunden. Man ser hur stora marginaler banken de facto har och kan
              därigenom morska upp sig betydligt bättre inför mötet med banken.
            </seg>
            <seg n="4dfd85f1">
              De här åtgärderna är ett axplock. Vad jag vet skedde det ingenting
              i den här frågan under den tid då Peter Perssons parti satt i
              regeringsställning.
            </seg>
            <seg n="792673be">
              Det är bra att Peter Persson är ute och besöker företagare. Om
              han hade besökt fler företagare skulle han ha insett att den bild
              han målar upp inte riktigt stämmer. Krisen till trots visar småföretagen
              sedan i höstas tillväxtkraft, enligt organisationen Företagarna.
              Totalt sett har vart femte företag ökat antalet sysselsatta under
              det senaste året. Efter ett svagt 2012 räknar nu företagen med
              att konjunkturen vänder markant uppåt under kommande tolv månader.
              Detta avspeglas i att nästan vart fjärde företag planerar att
              nyanställa under det kommande året, medan enbart vart tionde räknar
              med att dra ned på personalen.
            </seg>
            <seg n="a0b6177a">
              Enligt Almis senaste låneindikator från i våras uppger 38 procent
              av de tillfrågade bankcheferna att utlåningen till företagen ökat
              under första kvartalet 2013. Detta är en ökning med 11 procentenheter
              sedan undersökningen för fjärde kvartalet 2012. 42 procent av
              bankcheferna uppger att utlåningen var oförändrad. Vidare förväntar
              sig över 60 procent att utlåningen kommer att öka på längre sikt.
              En enkätstudie från Företagarna från förra veckan visar att endast
              5 procent av de tillfrågade småföretagarna ser bristen på extern
              finansiering som ett tillväxthinder. Alltså säger bara 5 procent
              att finansieringen är ett tillväxthinder. 20 procent uppger svag
              efterfrågan.
            </seg>
            <seg n="4a6a8835">
              Den bild som Peter Persson målar upp från sina bekanta i Gnosjö
              må vara sann där, men den stämmer inte alls överens med hur det
              ser ut i landet som helhet. Jag tror att det finns regioner i
              Sverige Gnosjö kan vara en sådan där man har problem med både
              finansiering och efterfrågan, men den bilden är inte representativ
              för hela Sverige.
            </seg>
            <seg n="c1857372">
              I detta fall kan jag säga att den regelbörda som är lagd på bankerna
              och som i all välmening ska hindra framtida finanskriser har varit
              ett problem för fristående sparbanker, som har haft en stor uppgift
              att vara ett komplement till storbankerna. Därför för vi samtal
              med fristående sparbanker om vi på något sätt skulle kunna underlätta
              deras situation för att möjliggöra ett större inslag av fristående
              sparbanker i Sverige. Det tror jag skulle vara bra för inte minst
              små och medelstora företag.
            </seg>
          </u>
          <note type="speaker" n="3bad8c2e">
            Anf. 48 PETER PERSSON (S):
          </note>
          <u who="peter_persson_cc6ba9" xml:id="i-acd87487fcf3472a-2" n="084744f1">
            <seg n="bd032ce0">
              Fru talman! Jag har vid ett antal tillfällen här i kammaren tagit
              upp frågor om de små och medelstora företagens finansieringsproblem.
              Regeringens företrädare och de många moderater som samsas om bänkutrymmet
              är inte intresserade av att diskutera sakfrågan utan försöker
              lägga dimridåer. Att socialdemokratin skulle vara företagarfientlig
              vad är det för struntprat?
            </seg>
            <seg n="7410420a">
              Socialdemokratin vill bygga samhälle och föra en fördelningspolitik
              som skapar efterfrågan och kunder. Det är det viktigaste för de
              små och medelstora företagen. Jag gör en checklista på frågor
              som man tar upp med mig:
            </seg>
            <seg n="e308470b">
              Minska sjuklöneansvaret: Det har Socialdemokraterna gjort. Moderaterna
              var emot.
            </seg>
            <seg n="1733e704">
              30 dagars betalningstid: Det har vi drivit igenom här i kammaren.
              Moderaterna var emot.
            </seg>
            <seg n="16e4250a">
              Utveckla näringspolitiken: Moderaterna är emot.
            </seg>
            <seg n="9f9ec4c6">
              Utbildningspolitik som skapar förutsättningar för att expandera
              och ha folk som kan jobben på plats: Moderaterna har dragit ned
              alla ambitioner inom arbetsmarknadspolitik och utbildningspolitik.
            </seg>
            <seg n="e8a58933">
              På område efter område är det ni som är företagarfientliga. Ni
              har valt sida. Det industriella kapitalet och produktionen lämnar
              ni därhän. Det finansiella kapitalet omhuldar ni. Ni har valt
              sida, Norman, och ni har verkligen valt fel sida. Därför ska du
              få en vridvinkel i gåva. Studera den under sommaren, och tänk
              på vilka möjligheter du har att vrida politiken åt ett annat håll!
            </seg>
          </u>
          <note type="speaker" n="ed480ccb">
            Anf. 49 Statsrådet PETER NORMAN (M):
          </note>
          <u who="unknown" xml:id="i-5bf7d44c7fdd6c7b-11" n="2c1b7a16">
            <seg n="47412039">
              Fru talman! Tack för gåvan, Peter Persson! Jag upplever det som
              att Peter Persson vill dra klockan tillbaka till 50- och 60-talet,
              när det var rosenrött och det var en stark bankkamrer som berättade
              vilka kunder som skulle få krediter, när Domus hette Domus och
              inte någonting annat, och så vidare.
            </seg>
            <seg n="0441a861">
              Jag har en liten present till Peter Persson, och det är ett utdrag
              ur Tage Erlanders dagböcker. Han skrev för nästan exakt 50 år
              sedan det jag nu tänker läsa upp. Det blir extra intressant i
              och med att jag och Peter Persson vid tidigare tillfällen diskuterat
              SAS. Så här skriver Tage Erlander i sina dagböcker den 6 juli
              1963: Skoglund ringde två gånger i går. Han trodde inte att pilotkonflikten
              vid S.A.S. kunde undvikas. Ytterligare ett belägg för att vi inte
              skall ha statliga eller statsdominerade företag. Blir det konflikt,
              måste förstås riksdagen inkallas, eftersom både norrmän och danskar
              är beredda att ta beslut om skiljedom. Olyckligt är det. Just
              nu när S.A.S. börjar klara ut sin ställning. En lysande reklam
              för det strejkfria Sverige. Slutet blir väl att SAS skall läggas
              ned.
            </seg>
            <seg n="93589e8e">
              Jag upprepar: Det är ytterligare ett belägg för att vi inte ska
              ha statliga eller statsdominerade företag. Om Peter Persson var
              lika framsynt som hans partis ordförande för 50 år sedan skulle
              vi kunna ha en mer fruktbar diskussion om svenskt bankväsen.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="42276666">
            10 § Svar på interpellationerna 2012/13:410 och 412 om brister
            i stödet till unga arbetslösa
          </note>
          <note type="speaker" n="f3035294">
            Anf. 50 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-12" n="92ed5982">
            <seg n="28fa9417">
              Fru talman! Patrik Björck har frågat mig om jag kommer att ta
              initiativ till en mer aktiv politik mot ungdomsarbetslösheten
              mot bakgrund av bland annat Riksrevisionens kritik.
            </seg>
            <seg n="779177ea">
              Esabelle Dingizian har frågat mig vad jag avser att göra för
              att förbättra samverkan mellan kommunerna och Arbetsförmedlingen.
            </seg>
            <seg n="6c34ff7d">
              Jag besvarar interpellationerna i ett sammanhang.
            </seg>
            <seg n="4baca7ed">
              Låt mig börja med att säga att ungdomsarbetslösheten är en av
              de stora utmaningarna på arbetsmarknaden. Det krävs en mängd olika
              lösningar, och regeringen har genomfört en rad reformer för att
              motverka ungas utanförskap och för att sänka trösklarna för ungdomar
              att komma in på arbetsmarknaden.
            </seg>
            <seg n="49f7aecc">
              Det är i sammanhanget viktigt att komma ihåg att ungdomar är
              en mycket heterogen grupp. De insatser som ungdomar tar del av
              hos Arbetsförmedlingen ska anpassas till ungdomarnas individuella
              behov. Det handlar om förstärkt förmedlarstöd från första dagen
              i arbetslöshet, stöd i jobbsökande och att rusta individerna bättre
              för arbetsmarknaden genom utbildning och praktik. Det handlar
              också om att motivera ungdomar som har hoppat av skolan att återvända
              till studierna för att slutföra utbildningen.
            </seg>
            <seg n="38165029">
              Ungdomars etablering på arbetsmarknaden ska också stödjas av
              en aktiv matchning mot lediga jobb. I syfte att förbättra matchningen
              har Arbetsförmedlingen fått i uppdrag att utveckla sina arbetsgivarkontakter
              för att stödja personer med en svag förankring på arbetsmarknaden.
              Arbetsförmedlingens återrapportering visar att det målinriktade
              arbetet med arbetsgivare har lett till att andelen deltagare i
              jobbgarantin som har haft en arbetsplatsförlagd aktivitet har
              ökat, vilket har gett fler ungdomar möjlighet att komma i kontakt
              med arbetslivet.
            </seg>
            <seg n="1428e373">
              Erfarenheten visar att en viktig framgångsfaktor när det gäller
              projekt för att minska ungdomars utanförskap är just samverkan
              mellan kommuner och Arbetsförmedlingen. Jag vet att det på vissa
              håll finns synpunkter på hur samverkan fungerar, och det finns
              alltid utrymme för förbättringar. Men jag vill samtidigt säga
              att jag reser mycket och har besökt många kommuner där samverkan
              mellan kommunen och Arbetsförmedlingen fungerar mycket väl. Min
              generella bild av samverkan runt om i landet är att den oftast
              fungerar väl.
            </seg>
            <seg n="be5aa571">
              Att hjälpa ungdomar ur utanförskap är en prioriterad fråga för
              regeringen. Det handlar inte bara om vilket stöd ungdomar får
              hos Arbetsförmedlingen. Det handlar också om att skapa en bra
              grogrund för samverkan på lokal nivå eftersom de lokala förutsättningarna
              är avgörande för att politiken ska lyckas. Regeringen följer ungdomars
              situation på arbetsmarknaden mycket noga.
            </seg>
          </u>
          <note type="speaker" n="6e3aaa42">
            Anf. 51 PATRIK BJÖRCK (S):
          </note>
          <u who="patrik_bjorck_7044f9" xml:id="i-b71ea247cbf6d7aa-0" n="53743fe7">
            <seg n="083ea17e">
              Fru talman! Tack, arbetsmarknadsministern, för svaret på interpellationen!
            </seg>
            <seg n="a4fb86c3">
              I Sverige har vi en oerhört hög arbetslöshet. Om man ska bedöma
              om någonting är högt eller lågt, stort eller litet jämför man
              det med andra. Arbetslösheten i Sverige är mycket högre än i jämförbara
              länder. Ungdomsarbetslösheten i Sverige är förskräckande hög och
              så att säga värre som speciell arbetslöshet än arbetslösheten
              i sig.
            </seg>
            <seg n="19580d85">
              Det har under lång tid riktats kritik mot regeringen för brister
              i åtgärder mot arbetslösheten i allmänhet och ungdomsarbetslösheten
              i synnerhet. Vi socialdemokrater har varit oerhört kritiska, och
              jag har själv haft ett antal debatter med arbetsmarknadsministern
              här i kammaren där jag har ställt krav på aktivitet, på att det
              ska hända något och att ministern ska ta något initiativ för att
              bryta utvecklingen, men i alla svar så här långt har ministern
              varit nöjd med det rådande tillståndet. Hon har aldrig föreslagit
              något egentligen, utan det är samma politik som går på, och man
              tar inte till sig att den politiken inte biter.
            </seg>
            <seg n="d3eada18">
              Jag kan ha en viss respekt för att arbetsmarknadsministern kanske
              inte lyssnar på oppositionens kritik, men när det nu kommer mycket
              hård kritik från Riksrevisionen när det gäller individuellt stöd
              och matchning för ungdomar finns det anledning för ministern att
              faktiskt lyssna.
            </seg>
            <seg n="a1baf96d">
              Den granskning som Riksrevisionen gör tyder på att Arbetsförmedlingens
              insatser är mer inriktade på att hantera stora volymer, och man
              förutsätter att ungdomarna själva ska vara aktiva. Man har inte
              insatser som är individuellt anpassade för att åstadkomma en konkret
              matchning mot arbetsgivaren, enligt Riksrevisionen. Man hävdar
              att regelverket är hindrande att regelverket hindrar ett tidigt
              och aktivt matchningsstöd. Samverkan mellan Arbetsförmedlingen
              och kommunerna behöver utvecklas.
            </seg>
            <seg n="d0679c67">
              Det konstateras att de aktiva insatser som Arbetsförmedlingen
              riktar till ungdomar huvudsakligen består av insatser som ska
              motivera ungdomarna och bygga upp deras förmåga att söka och få
              ett arbete. Däremot får ungdomarna sällan aktiv och konkret individuell
              matchning i form av tips på lämpliga jobb eller praktikplatser.
              En fjärdedel av ungdomarna har inte sökt något arbete alls. Den
              tid som arbetsförmedlarna avsätter för arbetsgivarkontakter har
              inte ökat i förhållande till en mätning som Riksrevisionen gjorde
              2009.
            </seg>
            <seg n="1eb8c51c">
              Detta är mycket hård kritik. Riksrevisionen visar alltså att
              regelverket upplevs som hindrande. Det är ett regelverk som arbetsmarknadsministern
              är ansvarig för, inte Arbetsförmedlingen. Regelverket hindrar
              ett aktivt och tidigt matchningsstöd till ungdomar som söker arbete.
              Detta är vad Riksrevisionen får fram när man beskriver hur regeringen
              arbetar med ungdomsarbetslösheten, och det är kritik som vi vid
              ett flertal tillfällen har riktat mot regeringen och arbetsmarknadsministern.
            </seg>
            <seg n="efc1835a">
              Jag ser att arbetsmarknadsministerns svar på frågan om hon kommer
              att ta initiativ till en mer aktiv politik mot ungdomsarbetslösheten,
              mot bakgrund av bland annat Riksrevisionens kritik, tyvärr är
              nej. I svaret från ministern framgår det tydligt att hon är helt
              nöjd med dagens situation. Det kommer inte några som helst förslag
              på en ny politik trots att kritiken mot den förda politiken är
              massiv från alla som över huvud taget har en möjlighet att studera
              svensk arbetsmarknad. Nu stämmer Riksrevisionen in i vår kritik.
              Svaret från ministern är tyvärr nej. Det är tragiskt men tydligt:
              Nej, ministern kommer inte att ta några som helst initiativ till
              en ny politik.
            </seg>
          </u>
          <note type="speaker" n="3a5dc351">
            Anf. 52 ESABELLE DINGIZIAN (MP):
          </note>
          <u who="esabelle_dingizian_88b441" xml:id="i-11c11fda6a4948e1-0" n="d2fb1a5d">
            <seg n="c5dc52d3">
              Fru talman! Tack, ministern, för svaret! Liksom för Patrik Björck
              är det inte heller för mig första gången jag interpellerar ministern
              om samverkan mellan Arbetsförmedlingen och kommunerna och den
              oförmåga som Arbetsförmedlingen har att hjälpa ungdomar, som har
              det svårast att komma in på arbetsmarknaden.
            </seg>
            <seg n="11b82555">
              Ungdomsstyrelsen har skrivit många rapporter om detta. Vi har
              kontakt med verkligheten och har talat med människor som jobbar
              med ungdomar. Allt detta har legat till grund för den bild som
              visar att det inte fungerar.
            </seg>
            <seg n="f1182f36">
              När nu Riksrevisionen kommer med sin granskning blir den naturligtvis
              ingen överraskning för oss, utan den bara bekräftar den bild som
              vi redan hade. Jag vill ändå läsa ur revisionsrapporten för våra
              webbtittare och åhörare, så att de får en aning om vad det står:
            </seg>
            <seg n="d6fe654d">
              Granskningen tyder på att Arbetsförmedlingens insatser är mer
              inriktade på att hantera stora volymer av arbetssökande ungdomar
              som själva förutsätts vara aktiva inom ramen för de insatser som
              förmedlingen erbjuder och mindre på individuellt anpassade insatser
              för att åstadkomma en konkret matchning mot arbetsgivare.
            </seg>
            <seg n="93303e91">
              Fru talman! Ministern brukar medge vissa problem när hon talar
              i offentliga sammanhang, och i svaret finns det väl en antydan
              om något sådant. Men jag menar att ministern ändå stoppar huvudet
              i sanden när det kommer till konkret handling för att hjälpa just
              dessa ungdomar, som varken jobbar eller studerar. Sanningen är
              att det är väldigt kostsamt att gå in och jobba på individuell
              basis, och alliansregeringen gör andra prioriteringar i sin budget.
              Det är alltså inte så konstigt.
            </seg>
            <seg n="f84984c8">
              Fru talman! Vi har 77 000 unga mellan 16 och 29 som tre år i
              rad varken arbetat eller studerat. 20 000 av dem har inte ens
              kontakt med Arbetsförmedlingen. Då brukar ministern säga: Om de
              bara kommer till Arbetsförmedlingen får de hjälp. Men det stämmer
              ju inte, ministern! Det är ju detta som står här.
            </seg>
            <seg n="0e4d7b02">
              Ungdomar är smarta. Varför skulle de gå till Arbetsförmedlingen
              om de inte får någon hjälp? Det säger ju sig självt. Det är därför
              vi står här och kritiserar regeringens insatser. De hjälper ju
              inte.
            </seg>
            <seg n="c010f5a3">
              Jag undrar hur ministern kan acceptera att 77 000 ungdomar tre
              år i rad varken jobbar eller studerar. Dessa ungdomar sitter hemma,
              och jag vet inte vad de håller på med, men antingen blir de försörjda
              av någon anhörig eller så får de bidrag. Några av dem gör sådant
              som de inte borde, olagliga saker, för att försörja sig.
            </seg>
            <seg n="f1577bc8">
              Jag vill fråga arbetsmarknadsministern varför arbetslinjen inte
              gäller de här ungdomarna. Varför får de inte det stöd de behöver
              för att förverkliga sina drömmar?
            </seg>
          </u>
          <note type="speaker" n="b34d4d71">
            Anf. 53 GUSTAV NILSSON (M):
          </note>
          <u who="gustav_nilsson_e40443" xml:id="i-f59b325519690d74-0" n="fd3f3a36">
            <seg n="edc04c04">
              Fru talman! I dagarna lämnar många stolta studenter landets gymnasieskolor
              för att sedan ge sig vidare ut i vuxenlivet. Vissa ungdomar kommer
              att påbörja vidare studier redan till hösten medan andra kommer
              att söka sig till arbetsmarknaden. Många ungdomar känner oro inför
              framtiden och undrar om de ska lyckas få något jobb eller om de
              ska hamna i arbetslöshet.
            </seg>
            <seg n="d02cc2ae">
              Det är viktigt att inte skrämma bort framtidsdrömmarna, framtidstankarna
              och visionerna från ungdomar som söker jobb. Ibland sägs det att
              en hel generation kan gå förlorad, vilket är ett felaktigt påstående.
            </seg>
            <seg n="a7e22304">
              Många ungdomar får relativt snabbt ett arbete. Långtidsarbetslösheten
              bland ungdomar i Sverige är den lägsta i Europa. För oss moderater
              och för Alliansen är det viktigt att se till att skolan förbereder
              eleverna för en anställning och att trösklarna mellan studier
              och arbetsmarknad är låga, till exempel genom att vi kopplar ihop
              skola och arbetsliv genom ett utbyggt lärlingssystem. Här har
              kommuner, näringsliv och fackliga organisationer en mycket viktig
              roll.
            </seg>
            <seg n="678f36be">
              För en del ungdomar är vägen till jobb lång och krokig. Svårast
              har den som har gått ut gymnasiet utan fullständiga betyg. Att
              inte ha fullgjort sin utbildning minskar chanserna att få ett
              arbete, då många arbetsgivare ser en fullgjord gymnasieutbildning
              som ett minimikrav.
            </seg>
            <seg n="609f56ba">
              Förutom satsningen på att återupprätta kunskapsskolan är det
              viktigt att med olika medel få unga utan fullständiga betyg på
              arbetsmarknaden tillbaka till studier. Det är den vägen man måste
              gå.
            </seg>
            <seg n="489a2b25">
              Regeringens folkhögskolesatsning innebär exempelvis att arbetslösa
              ungdomar under 25 år som saknar slutbetyg från grund- eller gymnasieskolan
              med studiemedel kan ta del av insatserna från första dagen i arbetslöshet.
            </seg>
            <seg n="3e428a65">
              Det handlar även om att sänka trösklarna in på arbetsmarknaden
              för unga genom att göra det enklare och billigare för företagen
              att anställa ungdomar. Genom satsningen på halverade arbetsgivaravgifter
              för unga och sänkt restaurangmoms ser vi nu att allt fler företagare
              välkomnar ungdomar till arbetsplatser runt om i landet.
            </seg>
            <seg n="f04a4a6d">
              Svenskt Näringsliv har presenterat en undersökning som visar
              att fyra av tio företag har fler unga anställda tack vare sänkt
              arbetsgivaravgift, och satsningen på halverad restaurangmoms har
              lett till 6 000 nya arbetstillfällen i Sverige, enligt branschorganisationen
              Visita.
            </seg>
            <seg n="eb3c482c">
              Siffrorna talar sitt tydliga språk. Våra reformer har haft effekt.
            </seg>
            <seg n="8cb933bb">
              I det läget är det fel väg som Socialdemokraterna och Patrik
              Björck vill gå när man lägger fram förslag som gör det dubbelt
              så dyrt att anställa ungdomar. Det är mycket anmärkningsvärt.
            </seg>
            <seg n="447479fc">
              Vårt mål är att fler unga ska få ett jobb efter studentexamen
              eller fortsätta med högre studier om det är det vägval man som
              ung gör efter sin examen.
            </seg>
            <seg n="ce8e84dd">
              I dessa examenstider tror jag att det är viktigt att vi visar
              på de möjligheter som finns till fortsatt utbildning eller jobb,
              att vi förmedlar den framtidsbilden i stället för det mörker som
              oppositionen sprider.
            </seg>
          </u>
          <note type="speaker" n="0e765b34">
            Anf. 54 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-6" n="fde53668">
            <seg n="ffbc5f23">
              Fru talman! Patrik Björck säger, när han talar för sin interpellation,
              att arbetsmarknadsministern i svaret verkar helt nöjd med sakernas
              tillstånd och inte har något att tillföra.
            </seg>
            <seg n="4798d4a4">
              Fru talman! Låt mig säga att jag, när jag läser arbetsmarknadsministerns
              svar, får en helt annan bild. Det gäller alla de åtgärder som
              regeringen har satt in och även att man aktivt med största intresse,
              naturligtvis, följer utvecklingen för att förbättra ytterligare.
            </seg>
            <seg n="1265a0e6">
              Man kan i stället lite grann granska Patrik Björcks och även
              Esabelle Dingizians interpellationer och kommentarer kring hur
              det verkligen förhåller sig med arbetslöshetssiffrorna. Då kan
              man kanske hyfsa debatten något.
            </seg>
            <seg n="e696149f">
              Jag håller med om att arbetslöshetsproblemet är ett generellt
              problem i Europa. Det finns länder som har något bättre siffror
              än Sverige. Det finns också många som har betydligt sämre siffror.
              Talar vi om de stora klyftorna här talar vi om krisländerna i
              Europa, där vi har en arbetslöshet som ligger tre fyra gånger
              över den svenska arbetslösheten.
            </seg>
            <seg n="30b33d5b">
              Ungdomsarbetslösheten är naturligtvis ett problem. Den är ett
              problem i Sverige. Den är det i många andra länder också. Man
              kan då fundera lite grann på hur vi mäter arbetslösheten. Den
              mäts i åldern 1574 år. I Sverige har vi ett väldigt sent inträde
              på arbetsmarknaden. Det sker vid närmare 30 års ålder för genomsnittsindividen.
              Det gör naturligtvis att många är heltidsstuderande. När de svarar
              ja på frågan om de har sökt ett jobb räknas de som arbetslösa
              när de är heltidsstuderande, om de inte har fått det här jobbet.
            </seg>
            <seg n="baef04b6">
              Om man justerar för att många av dem kanske inte skulle ta det
              jobbet för att de faktiskt är i studier skulle man få mycket lägre
              siffror. Detta är ett fenomen som drabbar Sverige negativt.
            </seg>
            <seg n="655b3210">
              Jag vill inte vifta bort de problem vi har med ungdomsarbetslösheten.
              Men man hör talas om förskräckande höga siffror och så vidare.
              Jag delar inte fullt ut den bilden om jag tittar på den verklighet
              vi har.
            </seg>
            <seg n="b2ebc788">
              Men jag förstår heller inte vad Socialdemokraternas politik i
              så fall skulle innebära, om man med ett dråpslag fördubblar skattehöjningen
              för företag som anställer unga genom att öka de sociala avgifterna
              med sammantaget 14,7 miljarder kronor. Det är ingenting mot de
              små miljonbeloppen. De är visserligen stora i sig, men de ställs
              mot mångmiljardbelopp i fråga om utgiftsfördyringar för dem som
              verkligen vill anställa unga. Vi kan till det lägga den fördubblade
              restaurangmomsen på drygt 5 miljarder som man vill införa från
              Socialdemokraterna det här är också en väldigt öppen väg in för
              många unga på arbetsmarknaden. Då har jag väldigt svårt att förstå
              hur den politik som Socialdemokraterna förespråkar på något sätt
              skulle förbättra situationen för unga som är arbetslösa.
            </seg>
            <seg n="3df967be">
              Jag vill avsluta mitt inlägg med att kommentera något som är
              viktigt ur ett utbildningsperspektiv, som också Gustav Nilsson
              tangerade.
            </seg>
            <seg n="486136d5">
              Vi hade en interpellationsdebatt tidigare där vi konstaterade
              att de länder som har en ungdomsarbetslöshet som är lägre än Sveriges
              har en lärlingsutbildning och en yrkesutbildning som liknar den
              som nu har föreslagits av alliansregeringen. Den kommer att genomföras
              men har ännu inte visat kraft i sitt genomförande. Individer ges
              då möjlighet att utbildas direkt till ett yrke för att sedan kunna
              komma in på arbetsmarknaden.
            </seg>
            <seg n="d1a85273">
              Det är slående att de länder som har den typ av utbildningspolitik
              som vi nu inför i Sverige också har den lägsta ungdomsarbetslösheten.
            </seg>
            <seg n="d1b65ca2">
              Mot detta står Socialdemokraternas nästan befängda omvända resonemang,
              att alla människor i detta land ska utbildas till högskolebehörighet.
              På vilket sätt skulle det hjälpa ungdomar in på arbetsmarknaden,
              och hur skulle det hjälpa dem tidigare in på arbetsmarknaden?
              Det är fullständigt obegripligt, och det är kontraproduktivt.
              Egentligen har Socialdemokraterna den skadliga politiken när det
              gäller ungdomsarbetslösheten.
            </seg>
          </u>
          <note type="speaker" n="9397a97a">
            Anf. 55 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-a316a11528fcd401-0" n="92ed5982" next="i-a20a042d4101d011-0">
            <seg n="7210d5a7">
              Fru talman! Låt oss konstatera att vi har en för hög ungdomsarbetslöshet.
              Bland de ungdomar som är 1524 år det är ungefär 1,2 miljoner är
              det för många i dag som saknar jobb.
            </seg>
            <seg n="4a868cd7">
              I statistiken kan vi konstatera att två tredjedelar i den senaste
              mätningen är heltidsstuderande. Det som kännetecknar arbetslösheten
              bland ungdomar är korta perioder av arbetslöshet. Vi har den näst
              lägsta långtidsarbetslösheten bland ungdomar. Det är bara Finland
              som har ett bättre resultat.
            </seg>
            <seg n="b9cc81f8">
              Patrik Björck säger lite raljant: Regeringen tar inte några som
              helst initiativ.
            </seg>
            <seg n="74fe9ee0">
              Inget kan vara mer felaktigt än det som Patrik Björck påstår.
              Förutom att vi har gjort det betydligt billigare och enklare att
              anställa unga har vi satsat avsevärt många miljarder på just utbildning
              och praktik och stöd från första dagen. Alla ungdomar har rätt
              att få ett förstärkt förmedlingsstöd från första dagen i arbetslöshet
              när de kommer in på Arbetsförmedlingen och också jobbförslag.
            </seg>
            <seg n="7a3900ed">
              De ungdomar som löper risk för långtidsarbetslöshet ska dessutom
              få en tidig insats. Men alla ungdomar ska inte ha en tidig insats,
              Patrik Björck. Varför inte det? Det låter ju väldigt tilltalande
              att få en praktikplats på en gång.
            </seg>
            <seg n="f15c0627">
              Nej, man kan konstatera att många ungdomar får jobb på egen hand.
              En tredjedel av alla ungdomar får jobb inom en månad på egen hand.
              Att ge dem en praktikplats eller en arbetsmarknadsutbildning,
              Patrik Björck, är kontraproduktivt. Och det hindrar ungdomarna
              att få en anställning med lön.
            </seg>
            <seg n="9a0b317f">
              Trots de kraftiga satsningarna är vi fortfarande inte nöjda,
              utan vi går vidare och kommer i höstens budget att lägga fram
              förslag kring yrkesintroduktion. Som Finn Bengtsson med flera
              tar upp har vi inte haft ett fungerande lärlingssystem i Sverige.
              Vi är inte heller benägna att helt kopiera ett annat lands system.
            </seg>
            <seg n="27e626d6">
              I själva verket vill vi ha en svensk modell av ett lärlingssystem
              med avtalsenliga löner som parterna kommer överens om. Ungdomar
              ska erbjudas utbildning i sin anställning, ungefär till 25 procent.
              Resten av tiden får de jobba med lön.
            </seg>
            <seg n="19adede9">
              Det regeringen kommer att föreslå handlar om ett handledarstöd
              till företag så att de kan avsätta personal som handleder och
              utbildar ungdomen och som också kan ge ett betyg eller ett intyg
              på den fullgjorda utbildningen.
            </seg>
            <seg n="6b14a5b8">
              Därutöver kommer vi att ta bort hela arbetsgivaravgiften för
              ungdomar. Det är nämligen någonting som man i våra diskussioner
              med parterna tycker är väldigt positivt. Parterna tycker att det
              är viktigt att det blir billigare att anställa ungdomar. Parterna
              säger inte att det ska bli dyrare att anställa ungdomar utan att
              det ska bli billigare att anställa ungdomar. Det tycker parterna
              är positivt.
            </seg>
            <seg n="3372b1a4">
              Utöver det kommer vi att föreslå sänkta a-kasseavgifter. Det
              här är någonting som vi har diskuterat med arbetsmarknadens parter
              sedan hösten 2011. Det har varit viktiga diskussioner. Vi har
              lyssnat på företagen och också tagit hänsyn till de fackliga organisationerna.
            </seg>
            <seg n="fbc8a405">
              Vi vill alltså bygga ett svenskt system av lärlingsutbildningar,
              en brygga från skolan in i arbetslivet.
            </seg>
            <seg n="55ff4db4">
              Det Patrik Björck påstår stämmer över huvud taget inte, att regeringen
              inte gör någonting åt ungdomsarbetslösheten. Det är precis tvärtom,
              Patrik Björck. Det tror jag att Patrik Björck är väldigt medveten
              om.
            </seg>
          </u>
          <note n="e3ce5233">
            Ajournering
          </note>
          <note n="07105b1a">
            Kammaren beslutade kl. 15.58 på förslag av förste vice talmannen
            att ajournera förhandlingarna till kl. 18.00.
          </note>
          <u who="hillevi_engstrom_a4c38c" xml:id="i-a20a042d4101d011-0" n="92ed5982" prev="i-a316a11528fcd401-0">
            <seg n="25643c66">
              Återupptagna förhandlingar
            </seg>
          </u>
          <note n="942905b4">
            Förhandlingarna återupptogs kl. 18.00.
          </note>
          <note n="c26b4c56">
            10 § (forts.) Svar på interpellationerna 2012/13:410 och 412
            om brister i stödet till unga arbetslösa
          </note>
          <note type="speaker" n="7879bf90">
            Anf. 56 PATRIK BJÖRCK (S):
          </note>
          <u who="patrik_bjorck_7044f9" xml:id="i-b71ea247cbf6d7aa-1" n="53743fe7">
            <seg n="5a1e37c9">
              Herr talman! Jag är som sagt inte nöjd med arbetsmarknadsministerns
              åtgärder mot ungdomsarbetslösheten. Det är jag inte ensam om.
              Det är väl möjligen arbetsmarknadsministern och kanske hennes
              vapendragare här i allianspartierna som är nöjda.
            </seg>
            <seg n="1a1b86ba">
              De hundratusentals ungdomar som är arbetslösa är dock inte nöjda.
              Arbetsgivarna är naturligtvis inte nöjda eftersom det skulle finnas
              behov av anställningar om det hade funnits en fungerande arbetsmarknadspolitik.
              Riksrevisionen är inte nöjd. I sin undersökning ser de att politiken
              och Arbetsförmedlingens insatser för de unga inte fungerar.
            </seg>
            <seg n="1be3c9c6">
              Men om man framför kritik måste man naturligtvis också framföra
              förslag. Då tänkte jag, herr talman, berätta lite kort om vad
              vi socialdemokrater skulle vilja göra för att komma åt ungdomsarbetslösheten.
            </seg>
            <seg n="a969cc82">
              Först och främst handlar det naturligtvis om utbildning. Då måste
              man satsa brett. Då handlar det om att satsa resurser i skolan
              på mindre klasser. Det finns studier som visar att mindre klasser
              leder till bättre skolresultat och större chans till bättre lön
              och bättre möjligheter till jobb långt senare i livet.
            </seg>
            <seg n="b7d45ed1">
              Vi vill satsa på en så kallad 90-dagarsgaranti. I dag finns det
              ett aktivitetsförbud i regeringens arbetsmarknadspolitik. Vi vill
              tvärtom att man omedelbart ska satsa på de ungdomar som drabbas
              av arbetslöshet, och vi kommer i höstens budgetmotion att presentera
              vårt första steg i 90-dagarsgarantin: riktig lön och riktiga arbetsuppgifter
              så att vi bryter långtidsarbetslösheten, motverkar utslagning
              och stärker kvaliteten i välfärden. Detta är alltså en garanti.
            </seg>
            <seg n="da31bf61">
              Vi vill satsa på en obligatorisk sommarskola för de elever i
              årskurs 9 som inte nått målet under terminen så att de kan få
              en gymnasieutbildning, eftersom vi ser att bristande gymnasieutbildning
              är ett av de största problemen för långtidsarbetslösa ungdomar.
            </seg>
            <seg n="5bca4d53">
              Vi vill satsa på ett så kallat naturvetenskapligt-tekniskt basår.
              Med detta ska vi överbrygga det så kallade rekryteringsgapet,
              alltså att det inte finns tillräckligt väl utbildade ungdomar
              som kan ta de jobb som finns. Detta är något som arbetsgivarna
              efterfrågar.
            </seg>
            <seg n="15c83e72">
              Vi vill ha sommargymnasium på folkhögskola så att fler ungdomar
              som inte har avslutat läsårets kurser har möjlighet att avsluta
              dem på en folkhögskola redan i sommar.
            </seg>
            <seg n="32f98ba9">
              Vi vill att sommarjobb ska vara en självklarhet för unga så att
              man får en kontakt med arbetslivet. Vi föreslår därför att kommuner
              som erbjuder större möjligheter till sommarjobb ska beviljas ett
              särskilt stimulansbidrag.
            </seg>
            <seg n="561eae81">
              Det här är ett antal konkreta förslag från oss socialdemokrater
              på vad man skulle kunna göra för att bryta den förödande ungdomsarbetslösheten.
            </seg>
            <seg n="29f52572">
              Det fanns en sak som arbetsmarknadsministern tog upp i sitt inlägg
              som jag tyckte var bra, och även det förtjänar väl att framhållas.
              Det är att arbetsmarknadsministern säger sig stödja ett gammalt
              socialdemokratiskt förslag om yrkesintroduktionsjobb. Det tycker
              jag är bra, herr talman. Möjligen är det tråkigt att man inte
              är beredd att göra det med omedelbar verkan. Vi socialdemokrater
              hade velat att man skulle starta det här redan vid halvårsskiftet
              2013, för vi vill komma i gång omedelbart.
            </seg>
            <seg n="cff78cc9">
              Regeringen väljer tyvärr att förhala, och så ska man eventuellt
              komma med det senare. Det är lite synd. Men förslaget som sådant
              är bra, och det stöder vi. Det är klart att det är bättre att
              det kommer senare än att det inte kommer alls. Det är ett tecken
              på en gammal god socialdemokratisk politik hur man i samarbete
              med arbetsmarknadens parter kan gå vidare och lösa ett gemensamt
              problem. Det tycker vi är bra. Det är ett socialdemokratiskt förslag.
            </seg>
            <seg n="98efcebf">
              Bortsett från det har det inte funnits någonting i arbetsmarknadsministerns
              svar här i dag för att lösa ut de problem som finns i Riksrevisionens
              rapport. I det första svaret som lästes upp fanns det faktiskt
              ingen insikt om de allvarliga problem som vi alla ser alla utom
              arbetsmarknadsministern och möjligen några trogna vapendragare
              här i kammaren.
            </seg>
          </u>
          <note type="speaker" n="7bc909e5">
            Anf. 57 ESABELLE DINGIZIAN (MP):
          </note>
          <u who="esabelle_dingizian_88b441" xml:id="i-11c11fda6a4948e1-1" n="d2fb1a5d">
            <seg n="8fbcc30b">
              Herr talman! Strax före pausen här hörde vi Alliansens företrädare
              rabbla upp en massa åtgärder som regeringen har gjort. Frågan
              är vilka effekter dessa åtgärder har haft. Vi tycker naturligtvis
              att det finns vissa saker som regeringen har gjort som är bra.
              Till exempel är motivationskurserna på folkhögskolan väldigt bra.
              Problemet är att det är väldigt få ungdomar, bara några tusen,
              som får ta del av de här åtgärderna vad gäller folkhögskolan,
              och det är alldeles för lite.
            </seg>
            <seg n="f637fff2">
              De här ungdomarna som varken arbetar eller studerar behöver motiveras
              för att gå på motivationskurs. För många av de här ungdomarna
              som har varit borta från arbetsmarknaden eller skolan i tre år
              är det liksom inte hej och hå, in med er i skolan! Vi har även
              tidigare diskuterat här att det inte är så enkelt.
            </seg>
            <seg n="a1fc009c">
              Ministern säger i sitt svar att samverkan mellan kommunen och
              Arbetsförmedlingen fungerar mycket väl. Det tycker i alla fall
              inte Riksrevisionen. Jag vet inte vilka mått ministern använder
              när hon säger att det fungerar mycket väl.
            </seg>
            <seg n="bc64a12c">
              Jag vill ta upp regeringens utredning. För åhörarna kan jag säga
              att regeringen har tillsatt en utredning som vill belysa situationen
              för alla ungdomar som varken jobbar eller studerar. Där står det
              väldigt tydligt: De handlar om behov av strukturerade vardagsaktiviteter
              med ett utbildnings- eller arbetsliknande innehåll. Insatserna
              måste i många fall få ta tid. Det handlar om att bygga upp självförtroende
              och självkänsla. Allt för många ungdomar saknar sysselsättning
              och det tar allt för lång tid innan de kontaktas för att erbjudas
              stöd. Statens ambitionsnivå är otydlig. Det behövs tydligare lagstiftning
              för att säkerställa att ungdomarna får det stöd och hjälp som
              de behöver för att återgå till utbildning eller annan sysselsättning.
            </seg>
            <seg n="ccf72c63">
              Det kan ju inte vara mer klart än det som står i regeringens
              egen utredning.
            </seg>
            <seg n="f2384603">
              Miljöpartiet har länge förordat att samverkan mellan kommunerna
              och staten ska förbättras. Koncepten Navigatorcenter och Unga
              in är väldigt bra men behöver utvecklas. Vi förordar också att
              man skriver lokala samverkansavtal som utgår från de problem och
              förutsättningar som finns.
            </seg>
            <seg n="471d1e89">
              Jag vet att arbetsmarknadsministern gillar Unga in. Det är en
              del av hennes plakatpolitik. Riksrevisionen tar upp det och skriver
              att det bara är fem orter som har det och att det hittills bara
              är 187 unga som har fått ta del av det stödet.
            </seg>
            <seg n="83a887b8">
              Frågan kvarstår alltså: Kommer ministern att verkställa några
              av de förslag som finns i utredningen?
            </seg>
          </u>
          <note type="speaker" n="c9b75337">
            Anf. 58 GUSTAV NILSSON (M):
          </note>
          <u who="gustav_nilsson_e40443" xml:id="i-f59b325519690d74-1" n="fd3f3a36">
            <seg n="381a2d23">
              Herr talman! För att rusta ungdomar för framtida jobb har regeringen
              gjort omfattande insatser både inom utbildningsområdet och inom
              arbetsmarknadspolitiken. En del har redovisats här i dag, och
              jag vill gärna poängtera satsningen på lärlingsutbildningen. Det
              är viktigt att vi kopplar ihop skola och arbetsliv. Det är ett
              system som fanns tidigare. Här har vi mycket att lära av Tyskland
              och Danmark, och det är viktigt att vi nu återupprättar just lärlingsutbildningen
              i Sverige.
            </seg>
            <seg n="e70c82a6">
              Jag tror också att det är viktigt att vi ute i kommunerna skräddarsyr
              utbildningar och jobbar tillsammans med lokala företag så att
              fler ungdomar får chansen att komma in och ta ett första steg
              på arbetsmarknaden. Har man bara tagit det första steget blir
              det ofta fler. Det vet vi.
            </seg>
            <seg n="22785345">
              Trepartssamtal och yrkesintroduktionssamtal är oerhört viktiga.
              Arbetsgivare, fack och staten är tre parter som gemensamt strävar
              efter att få fler unga i arbete. Det är viktigt att processen
              fortsätter och att denna samverkan resulterar i fler jobb.
            </seg>
            <seg n="cdd55fe3">
              Regeringen har genomfört viktiga reformer för att fler ungdomar
              ska få jobb. Sju av tio ungdomar får arbete inom fem månader.
              Fler måste vara delaktiga. Parterna på arbetsmarknaden och arbetsgivarna
              måste på olika sätt bidra. Här är det viktigt att man som arbetsgivare
              ser till framtida rekryteringsbehov. Det gäller såväl privata
              som offentliga arbetsgivare.
            </seg>
            <seg n="214eb173">
              När ungdomar knackar på dörren till arbetsmarknaden är det inte
              läge att bomma igen genom att göra det dyrare och försvåra för
              ungdomar att få en chans på arbetsmarknaden. Det gäller att fortsätta
              att sänka trösklar och att underlätta de ungas inträde på arbetsmarknaden.
            </seg>
            <seg n="8f2ead1e">
              Patrik Björck talade om aktivitetsförbud. Det finns inte. Om
              det finns ett behov går det att få hjälp, stöd och uppbackning
              från första dagen. Men det är fel att låsa in ungdomar direkt
              i en åtgärd om det är möjligt för dem att ta egna initiativ för
              att få ett jobb.
            </seg>
          </u>
          <note type="speaker" n="4ee373a0">
            Anf. 59 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-7" n="fde53668">
            <seg n="a39850b8">
              Herr talman! De två interpellationerna handlar om Riksrevisionens
              rapport. Det är riktigt. Vi har fått svar från arbetsmarknadsministern
              om alla de åtgärder som regeringen sätter in. Därvidlag råder
              det inget tvivel om att man bekämpar ungdomsarbetslösheten med
              alla till buds stående medel.
            </seg>
            <seg n="c792a537">
              Låt mig då också fundera över vad som inte sägs i de bombastiska
              toner som bland annat Patrik Björck för fram om vad som är alternativet.
              Vad var den socialdemokratiska regeringens politik? När vi övertog
              regeringsmakten 2006 gick vi från en högkonjunktur till en närmast
              recessionsliknande omvärldsbild. Det finns nu mer än 200 000 fler
              sysselsatta och mer än 200 000 färre i utanförskap. Detta är dramatiskt
              förbättrade siffror jämfört med vad Socialdemokraterna åstadkom
              i sin politik under högkonjunktur.
            </seg>
            <seg n="213fa838">
              Jag vill påminna om att under den sista delen av den socialdemokratiska
              regeringstiden förekom massjukskrivningar och massförtidspensioneringar
              i vårt land. Det var en medveten strategi för att plocka bort
              folk ur arbetslöshetsstatistiken. Det var därför det var så fruktansvärt
              viktigt att genomföra en reform på sjukförsäkringsområdet, som
              i sin tur har lett till att fler människor söker sig in på arbetsmarknaden.
              En del av dem är tyvärr arbetslösa, men många har fått jobb. Det
              innebär att vi inte friserar arbetsmarknadsstatistiken såsom Socialdemokraterna
              gör.
            </seg>
            <seg n="bac0efb4">
              Sist har vi frågan om förslag. Man talar om sommarjobb och ett
              antal miljonsatsningar. Men man fördunklar nästan 15 miljarder
              i skattehöjningar när man tar bort nedsättningarna i socialavgifter
              för unga. På vilket sätt det ska skapa en arbetsmarknadspolitik
              för unga har jag över huvud taget ingen förståelse för.
            </seg>
          </u>
          <note type="speaker" n="28798fb2">
            Anf. 60 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-13" n="92ed5982">
            <seg n="9217061b">
              Herr talman! Jag kan komplettera vad Finn Bengtsson sade i fråga
              om sysselsättningssiffrorna, nämligen att sysselsättningen bland
              unga har ökat med ungefär 40 000 sedan 2006. Även sysselsättningsgraden
              har ökat.
            </seg>
            <seg n="c2925fe4">
              Patrik Björck tar upp flera olika förslag, men det han inte nämner
              i anförandet är den fördubblade arbetsgivaravgiften som precisionsinriktat
              slår mot ungdomsjobben 14,7 miljarder i skattehöjningar på just
              ungdomsjobb. Varför Patrik Björck inte väljer att säga det får
              han själv berätta om.
            </seg>
            <seg n="99e80dfa">
              Sedan kommer vi till frågan om yrkesintroduktionen. Rätt ska
              ändå vara rätt. Mig veterligt har Socialdemokraterna inte lagt
              fram något förslag om yrkesintroduktion i sin skuggbudgetmotion.
              Det är riktigt att det fanns ett avtal mellan IF Metall och Teknikarbetsgivarna
              om en form av yrkesintroduktion. Men det som inte fanns, och inte
              heller Socialdemokraterna föreslog, var någon form av trepartssamarbete
              där staten går in med kraftiga subventioner till arbetsgivarna
              så att ungdomarna får dessa anställningar. Avtalet på industrins
              område mellan arbetsgivare och fack ledde inte till att ungdomarna
              fick arbeten. Det var ett fåtal ungdomar som fick jobben.
            </seg>
            <seg n="c6ff5927">
              Vi har i samarbete med parterna lyssnat in vad företagen behöver
              och vad facken önskar. Där kommer vi att lägga fram förslag i
              höstens budget. Anledningen till att förslagen inte träder i kraft
              vid halvårsskiftet kan jag informera Patrik Björck om. För att
              kunna ge statsstöd till företag är svenska staten skyldig att
              få dessa förslag godkända av EU-kommissionen i en så kallad notifieringsprocess.
              Förslag kräver också behandling i Lagrådet och en remissbehandling.
              Det är också viktigt att de förslag som läggs fram av en regering
              kan genomföras. Det är helt enkelt inte möjligt att snabba på
              processen. Vi sitter inte med den möjligheten i vår hand.
            </seg>
            <seg n="81f685c5">
              Det som nu sker är viktigt. Vi har satsat 15 miljoner kronor
              till arbetsmarknadens parter för att informera företagen om den
              möjlighet som ska finnas. Det spelar ingen roll hur mycket reformer
              som än beslutas i kammaren om inte företagen väljer att anställa
              ungdomar, väljer att utbilda dem i yrkesintroduktionerna och avsätter
              medel och resurser för handledning.
            </seg>
            <seg n="f81a0c5c">
              Jag vill påpeka i sammanhanget att såväl arbetsgivare som fack
              tycker att det har varit viktigt att ta bort arbetsgivaravgiften
              på just ungdomsjobben i yrkesintroduktionsavtalen. Hur ska det
              då se ut om man fördubblar arbetsgivaravgiften? Det vågar jag
              inte ens tänka på. Risken är uppenbar att det blir betydligt färre,
              om ens några ungdomar, som kommer in i yrkesintroduktionsanställningarna,
              som alliansregeringen för samtal med arbetsmarknadens parter om.
            </seg>
            <seg n="8629c1df">
              Det är fråga om ett helt borttagande av arbetsgivaravgiften.
              Det finns ett handledarstöd till företagen, och det finns en nedsättning
              av a-kasseavgiften. Där ligger krav på utbildningsinnehåll. Ungdomar
              ska få ett bevis på att de har genomgått en utbildning.
            </seg>
            <seg n="9b4c527f">
              Patrik Björck får gärna rätta mig, men mig veterligt har Socialdemokraterna
              aldrig lagt fram ett förslag i kammaren om några yrkesintroduktionsanställningar.
            </seg>
          </u>
          <note type="speaker" n="f4a7974d">
            Anf. 61 PATRIK BJÖRCK (S):
          </note>
          <u who="patrik_bjorck_7044f9" xml:id="i-b71ea247cbf6d7aa-2" n="53743fe7">
            <seg n="db9cb743">
              Herr talman! Jag antar utmaningen. Det är alltid stimulerande
              att få rätta arbetsmarknadsministern. I budgetmotionen för 2013
              föreslog vi stimulanser för yrkesintroduktionsjobb. Så är det
              avklarat.
            </seg>
            <seg n="1de4826d">
              Riksrevisionen kritiserar att insatserna sällan leder till aktiv,
              konkret och individuell matchning i form av lämpliga jobb eller
              praktikplatser att söka. En fjärdedel av ungdomarna har inte sökt
              något arbete alls. Den tid som arbetsförmedlarna avsätter för
              arbetsgivarkontakter har inte ökat i jämförelse med en annan utredning
              som Riksrevisionen gjorde 2009. Regelverket hindrar ungdomar att
              få jobb.
            </seg>
            <seg n="75a261da">
              Det är de frågorna som interpellationen handlar om. Här lägger
              inte arbetsmarknadsministern fram några sådana förslag.
            </seg>
            <seg n="2e2a39e2">
              Vi socialdemokrater vill genomföra ett utbildningskontrakt så
              att den som saknar gymnasieexamen ska fullfölja gymnasiet. Lyssna
              nu, Finn Bengtsson, eftersom du inte lyssnade under mitt förra
              inlägg när jag tog upp vad vi föreslår.
            </seg>
            <seg n="5e46fb6c">
              Vi socialdemokrater föreslår yrkesintroduktion och utbildningsplatser.
              Alla unga ska senast efter 90 dagar erbjudas jobb, utbildning
              som leder till jobb eller en kombination av utbildning och jobb.
              Vi socialdemokrater föreslår effektiva insatser för unga och inget
              aktivitetsförbud, som de facto finns därute. Det vill vi avskaffa.
              Unga arbetslösa behöver insatser från första dagen i arbetslöshet.
              Vi vill naturligtvis ändra de regler som Riksrevisionen pekar
              på som hindrar och försvårar för unga att få de insatser som leder
              till jobb, som hindrar och försvårar för arbetsförmedlarna att
              göra sitt jobb. Vi har mycket tydliga och klara förslag. Vi analyserar
              problemen, ser problemen och lägger fram förslag till lösningar
              på problemen. Det återstår för regeringen att göra läxan.
            </seg>
          </u>
          <note type="speaker" n="04cfaf9e">
            Anf. 62 ESABELLE DINGIZIAN (MP):
          </note>
          <u who="esabelle_dingizian_88b441" xml:id="i-11c11fda6a4948e1-2" n="d2fb1a5d">
            <seg n="d336fe83">
              Herr talman! Ministern pratar om yrkesintroduktion. Det låter
              bra. Jag hoppas verkligen att ni kommer fram till en överenskommelse.
            </seg>
            <seg n="2e7fb328">
              Problemet är att ungdomarna som varken jobbar eller studerar
              inte står först i kön att gå utbildningarna eller få jobben med
              yrkesintroduktion. De ungdomar som varken jobbar eller studerar
              kommer inte till Arbetsförmedlingen. Vi vet inte ens var de finns.
              Varför ger inte arbetsmarknadsministern Arbetsförmedlingen uppdraget
              att uppsöka ungdomarna? Riksrevisionen kritiserar arbetsmarknadsministern
              för detta. Ge Arbetsförmedlingen uppdraget att söka reda på de
              20 000 ungdomarna. Det är en bra början före yrkesintroduktionen.
            </seg>
            <seg n="2bfa0bb5">
              Det som är lite konstigt i debatten är att ministern vägrar prata
              om ungdomar som inte är beredda att gå in och ta ett jobb eller
              börja studera. De behöver ju motiveras. Det är det arbetet som
              kommunerna måste göra tillsammans med Arbetsförmedlingen. Socialförvaltningen
              behöver tillsammans med Arbetsförmedlingen leta reda på dessa
              ungdomar och se till att de får en framtidstro. På så sätt kanske
              det brinner mindre i förorten. Det ska inte vara så att ministrar
              springer ut till förorten bara när det börjar brinna, utan det
              kanske är dags att gå dit och börja prata med ungdomarna i stället.
            </seg>
          </u>
          <note type="speaker" n="9e294c99">
            Anf. 63 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-14" n="92ed5982">
            <seg n="1c2cc528">
              Herr talman! Jag ska också säga någonting om gruppen NEET, det
              vill säga ungdomar som varken arbetar, studerar eller praktiserar.
              Enligt skollagen har kommunerna ett informationsansvar. Det är
              kommunernas skyldighet, och det ska inspekteras av Skolinspektionen.
              Det har inte fungerat, och därför har regeringen tillsatt en utredare,
              Ann-Marie Begler, som har lagt fram ett delbetänkande med skärpta
              krav på kommunerna.
            </seg>
            <seg n="b722190c">
              Arbetsförmedlingen har inte som sin huvuduppgift att göra den
              uppsökande verksamheten, men de gör det ändå. De började 2009
              i form av Unga in, som jag tycker är bra och positivt. Man har
              anställt ungdomar från förorten, som själva säger: Vi pratar ungdomarnas
              språk, vi vet var de finns och vi kan motivera dem att komma till
              Arbetsförmedlingen.
            </seg>
            <seg n="a8ff37fc">
              Till syvende och sist tycker jag att det är viktigt att skilja
              på vad som är huvuduppgiften och för vem. Det är viktigt att skolan
              följer upp de elever som är på väg att hoppa av. Väldigt sällan
              sker det som en blixt från klar himmel, utan skolan har kunnat
              följa en elev under ganska lång tid. När man har eleven i skolan
              har man möjlighet att förhindra avhopp men att om det ändå sker
              direkt gå in med insatser och åtgärder, framför allt gärna i samarbete
              med Arbetsförmedlingen. Det är i skolan som problemen börjar,
              och där måste kommunerna göra ett bättre arbete.
            </seg>
            <seg n="363355c3">
              Nu är Ann-Marie Beglers förslag ute på remiss, och det kommer
              att beredas inom Regeringskansliet. Detta är oerhört angelägna
              uppgifter, och där håller jag med Esabelle Dingizian. Men jag
              är tveksam till om det ska vara Arbetsförmedlingens huvuduppgift
              att leta reda på ungdomar som är på väg att hoppa av skolan. Vi
              måste bli ännu bättre på att samarbeta mellan de myndigheter som
              ser och har möjlighet att hjälpa våra ungdomar
            </seg>
            <seg n="8832464a">
              Jag vill tacka för en angelägen debatt i en viktig fråga.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="2aa2674a">
            11 § Svar på interpellation 2012/13:418 om den höga ungdomsarbetslösheten
          </note>
          <note type="speaker" n="58cdf828">
            Anf. 64 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-15" n="92ed5982">
            <seg n="b3589e01">
              Herr talman! Maria Stenberg har frågat mig om jag avser att ta
              initiativ till en ekonomisk stimulans till kommunerna för att
              därigenom underlätta för ungdomar att få ett sommarjobb.
            </seg>
            <seg n="0c7b1dd5">
              Jag delar Maria Stenbergs uppfattning att sommarjobb är ett bra
              sätt för ungdomar att skaffa sig arbetslivserfarenhet. Kommunerna,
              men även andra arbetsgivare, har en viktig roll att spela för
              att skapa bättre förutsättningar för ungdomars etablering på arbetsmarknaden,
              till exempel genom möjlighet till sommarjobb. Regeringen gjorde
              en satsning på sommarjobb under 2010. Det var en tillfällig satsning
              på feriejobb som gjordes mot bakgrund av den ekonomiska krisen.
            </seg>
            <seg n="fc718b39">
              Regeringen avser inte att göra motsvarande satsning i år. Men
              det innebär inte att regeringen står passiv inför ungdomars inträde
              på arbetsmarknaden. Att bekämpa ungdomsarbetslösheten är en av
              regeringens viktigaste uppgifter. Därför har regeringen vidtagit
              en rad åtgärder för att underlätta för ungdomar, som ofta saknar
              arbetslivserfarenhet, att komma in på arbetsmarknaden.
            </seg>
            <seg n="35620017">
              Det är viktigt att komma ihåg att unga inte är en homogen grupp.
              Det krävs en mängd olika lösningar för att sänka trösklarna för
              unga att komma in på arbetsmarknaden. Det handlar bland annat
              om att erbjuda tidiga insatser, bättre fungerande matchning till
              lediga jobb och reformeringen av gymnasieskolan, som syftar till
              att förbättra kvaliteten och minska avhoppen.
            </seg>
            <seg n="ed682bf8">
              Det finns även i fortsättningen ett stort behov av olika insatser
              för att föra Sverige i riktning mot full sysselsättning. Regeringen
              följer ungdomars situation på arbetsmarknaden mycket noga och
              fortsätter att jobba aktivt med att få fler unga i arbete.
            </seg>
          </u>
          <note type="speaker" n="1ef402c6">
            Anf. 65 MARIA STENBERG (S):
          </note>
          <u who="maria_stenberg_ac6055" xml:id="i-649f74cb2e59e9d1-5" n="2d450531">
            <seg n="28bc8aaa">
              Herr talman! I fredags var jag i Piteå och såg studenterna lämna
              gymnasieskolan bakom sig. De var jätteglada över att äntligen
              få lämna gymnasieskolan och såg säkert fram emot att livet skulle
              börja, med jobb och egen bostad, att vuxenlivet verkligen skulle
              börja.
            </seg>
            <seg n="34352d84">
              Ja, men det gäller för de unga som nu har ett jobb att gå till
              denna vecka eller veckorna som följer. Jag vet, vi vet och arbetsmarknadsministern
              vet att det inte är alla som har fått ett jobb efter sina studier.
              Sverige har, som sagt, en skyhög ungdomsarbetslöshet. Man kan
              säga att den är ungefär 25 procent. Det är så illa att när vi
              jämför oss med andra, liknande länder sticker vi ut, och då sticker
              vi inte ut på något positivt sätt. 25 procent ungdomsarbetslöshet
              är långt ifrån positivt.
            </seg>
            <seg n="c68f14cc">
              Vi vet alltså att vi har en hög ungdomsarbetslöshet. Vi vet att
              nätverk är bra. Vi vet dessutom att sommarjobb under skolgången
              hjälper. Frågan är då varför den borgerliga regeringen och arbetsmarknadsministern
              inte satsar på sommarjobb och på att ge kommunerna en stimulans
              för att ta fram sommarjobb till skolungdomar. Det borde vara ett
              lysande sätt att hjälpa till att skaffa nätverk, ge arbetslivserfarenhet
              och kanske till och med kratta för ett jobb efter gymnasiestudierna.
            </seg>
            <seg n="1c95594d">
              Men här väljer den borgerliga regeringen och arbetsmarknadsministern
              att satsa noll kronor ja, ni hörde rätt: noll kronor på sommarjobben.
              Inte en enda krona går till sommarjobbstörstande skolungdomar,
              och inte en enda krona går till Sveriges kommuner för satsningar
              just på sommarjobb, trots att vi med all tydlighet vet att vi
              har en skyhög arbetslöshet bland unga.
            </seg>
            <seg n="82be237b">
              Regeringen har misslyckats med jobben. Regeringen har misslyckats
              med långtidsarbetslösheten i Sverige. I detta läge lyckas regeringen
              inte ens satsa på sommarjobb till skolungdomar. Jag tycker att
              det är ett kraftigt underkännande av den förda politiken.
            </seg>
            <seg n="0d626ec7">
              Herr talman! Vi hade och har fortfarande 100 miljoner i vår budgetmotion
              till just satsningar på sommarjobb i kommuner. Varför har vi det?
              Jo, det är med samma argumentation som när jag sade att det var
              bra. Vi vet att det är bra för skolungdomar att under sin studietid
              ha ett jobb att gå till. Vi vet att det är bra för skolungdomar
              att under sin studietid få hjälp att skaffa nätverk. Vi vet att
              sommarjobben för en del unga kan innebära att man har ett jobb
              att gå till när man har sprungit ut från gymnasieskolan och lämnat
              den bakom sig.
            </seg>
            <seg n="25ed44a8">
              Den borgerliga regeringen har inte de pengarna i sin budget.
              Ni hade dem i er budget till valet 2010 då dök de upp. Men efter
              valet försvann de poff! ur er budget.
            </seg>
            <seg n="74c946d8">
              Därför blir min fråga varför arbetsmarknadsministern och den
              borgerliga regeringen inte ser att en ekonomisk satsning på sommarjobb
              kan underlätta för unga människor att få ett sommarjobb och skapa
              sig nätverk som kanske så småningom innebär att man har ett jobb
              att gå till när man går ut gymnasieskolan.
            </seg>
          </u>
          <note type="speaker" n="0056c92b">
            Anf. 66 GUSTAV NILSSON (M):
          </note>
          <u who="gustav_nilsson_e40443" xml:id="i-f59b325519690d74-2" n="fd3f3a36">
            <seg n="3c236fa3">
              Herr talman! Som framgår av svaret på interpellationen är en
              av regeringens viktigaste uppgifter att bekämpa ungdomsarbetslösheten.
              Många viktiga insatser görs inom arbetsmarknadsområdet. Det har
              vi hört en hel del om i tidigare interpellationsdebatter i dag.
            </seg>
            <seg n="da7010d2">
              Sommarjobb kan vara ett första steg till ett fast jobb i framtiden,
              och därför är sommarjobben viktiga. Jag tror att vi är överens
              om det.
            </seg>
            <seg n="0aa3ae03">
              Utöver de insatser som staten gör måste också kommuner och landsting
              uppmanas att arbeta systematiskt med sin kompetensförsörjning,
              exempelvis genom att göra riktade satsningar mot sommarjobbande
              ungdomar, nyutexaminerade akademiker med flera.
            </seg>
            <seg n="ad8fd851">
              Sommarjobb kan vara det första steget in på arbetsmarknaden.
              Det ger erfarenhet och kunskap. Det gör att man kan bygga nätverk
              och goda kontakter.
            </seg>
            <seg n="27505b2b">
              Med tanke på det stora rekryteringsbehovet inom kommuner och
              landsting, som SKL har bekräftat, tycker jag att kommuner och
              landsting måste vara än mer aktiva. Många kommuner och landsting
              är det, men fler kan säkert bli mycket mer aktiva. Sveriges Kommuner
              och Landsting talar i sin rekryteringsprognos om att det behövs
              420 000 nya medarbetare inom välfärdssektorn fram till 2020. Mot
              den bakgrunden måste kommuner och landsting vara mer aktiva i
              sitt rekryteringsarbete. Det tror jag att vi kan vara överens
              om.
            </seg>
            <seg n="fb9e5e24">
              Vi kan också konstatera att för dem som i framtiden vill arbeta
              inom ett omvårdnadsyrke eller ett pedagogiskt yrke finns det väldigt
              goda möjligheter. Det kommer att finnas brist på lärare, förskollärare,
              vårdpersonal med flera.
            </seg>
            <seg n="1cc8d55b">
              Staten, självklart, men också kommuner och landsting har en gemensam
              uppgift att se till att klara av kompetensförsörjningen för att
              vi ska klara allt arbete som måste ske inom välfärdssektorn i
              framtiden med tanke på en åldrande befolkning och så vidare.
            </seg>
            <seg n="27f5605b">
              Ett sommarjobb kan vara första steget in på arbetsmarknaden,
              ett steg som kan följas av flera. Det kan också ge ett fast jobb
              i framtiden. Därför är det viktigt. Men jag vill gärna betona
              att kommunerna många kommuner och landsting är duktiga själva
              måste vara delaktiga i detta. Även staten kan på olika sätt underlätta
              för fler unga att få jobb.
            </seg>
          </u>
          <note type="speaker" n="daeae037">
            Anf. 67 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-8" n="fde53668">
            <seg n="b4710d19">
              Herr talman! Det verkar vara en favoritgren för Socialdemokraterna
              att sila mygg och svälja kameler. Här står interpellanten Maria
              Stenberg och ömkar sig över att alliansregeringen inte satsar
              de 100 miljoner på sommarjobb som Socialdemokraterna så flott
              utdelar.
            </seg>
            <seg n="864c241d">
              Maria Stenberg talar om dem som har lämnat gymnasieskolan för
              att söka sig ut på en mer fast arbetsmarknad och inte bara få
              ett tillfälligt sommarjobb, och hon tycker sig vara generös med
              sina 100 miljoner. Men hon glömmer mycket aktivt att säga att
              man samtidigt höjer socialavgifterna med 14,2 miljarder kronor
              för företagare som anställer unga. Man höjer restaurangmomsen
              restaurangbranschen tar väldigt många unga under sina vingar genom
              anställningar med 5,4 miljarder kronor. Dessutom gör man satsningar
              på andra människor som inte ska arbeta genom att föra över dem
              i bidragsförsörjning. Sammantaget leder hela detta skattepaket
              i Socialdemokraternas budgetmotion till en skattehöjning för svenska
              folket på 31,2 miljarder kronor.
            </seg>
            <seg n="498e422c">
              De 100 miljonerna är naturligtvis mycket pengar men ynka i förhållande
              till de nästan 20 miljarder kronorna som är riktade till att slå
              ut unga från arbetsmarknaden. Det är för mig obegripligt att man
              nästan har fräckheten att ställa en sådan här interpellation utan
              att ta upp den frågan. Man talar inte ens om de 20 miljarder i
              skattehöjningar som mycket selektivt drabbar unga när det gäller
              möjligheten att permanent komma in på arbetsmarknaden i stället
              för att få ett litet sommarjobb, som nog kan vara viktigt för
              att komma i kontakt med arbetsmarknaden. Det är häpnadsväckande
              att sila mygg och svälja kameler på detta sätt.
            </seg>
            <seg n="925f2c5c">
              Genom höjningar av olika socialförsäkringssystems bidrag riktar
              man fokus på att folk generellt sett ska lämna arbetsmarknaden
              till förmån för bidragsförsörjning. Det leder naturligtvis till
              en skattechock för hela svenska folket. Inte minst kommer det
              att drabba dem som står längst ifrån arbetsmarknaden, och det
              är tyvärr bland annat de unga.
            </seg>
            <seg n="86e89690">
              En arbetsmarknadspolitik värd namnet ska naturligtvis i första
              hand satsa på de grupper som står längst ifrån arbetsmarknaden.
              Regeringen har gjort en lång rad insatser riktade till utlandsfödda,
              ungdomar och även till funktionshindrade. Det är dessa skyddsvärda
              grupper som jag tycker att arbetsmarknadspolitiken ska fästa sitt
              fokus på. Såväl de unga som de andra två grupperna som står långt
              ifrån arbetsmarknaden kommer att ha ännu svårare att göra sig
              gällande på den framtida arbetsmarknaden om Socialdemokraterna
              får regera. Tyvärr har de fått stöd av Miljöpartiet, bland annat
              via ett kongressbeslut, för satsningarna på höjningar av skatter
              som drabbar unga, och de ligger fast.
            </seg>
            <seg n="789b2805">
              I den mån det över huvud taget finns ett regeringsalternativ
              på den rödgröna sidan är detta tyvärr ännu mer markerat. Därför
              kan man inte förtiga sanningen som innebär att 100 miljoner till
              sommarjobb ska ställas mot 20 miljarder i skattehöjningar som
              riktar sig till att slå ut unga från arbetsmarknaden. Det är sanningen
              om den politiken, och den tycker jag inte att man ska tillåtas
              att förtiga i denna kammare.
            </seg>
          </u>
          <note type="speaker" n="b2e86ef2">
            Anf. 68 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-16" n="92ed5982">
            <seg n="5775cc98">
              Herr talman! När vi talar om ungdomsarbetslöshet är det tillfälle
              att påminna oss om att vi har en ganska stor ungdomsgrupp i Sverige,
              1,2 miljoner ungdomar mellan 15 och 24 år, och de allra flesta
              går det väldigt bra för.
            </seg>
            <seg n="68b68cf6">
              Det är viktigt att lyfta fram att de ungdomar som har klarat
              gymnasiet går mot en ljusnande framtid när de nu tar studenten.
              Enligt SCB:s senaste mätning är två tredjedelar av de arbetslösa
              ungdomarna heltidsstuderande och betecknar sig som heltidsstuderande.
              Men vi har bekymmer med de ungdomar som står långt ifrån arbetsmarknaden.
              Det är framför allt de som inte har slutfört sin gymnasieutbildning,
              ungdomar med funktionsnedsättningar, ungdomar som är födda utanför
              Europa som haft väldigt kort tid på sig att ta igen de missade
              nio eller tolv skolåren. Dem måste vi bli ännu bättre på att ge
              mer stöd och hjälp.
            </seg>
            <seg n="a21e38df">
              När det gäller sommarjobbsfrågan förmedlades det förra sommaren,
              enligt SKL, ca 68 000 sommarjobb i Sverige. Nästan alla kommuner
              och landsting ordnar sommarjobb till ungdomar, framför allt de
              ungdomar som går på gymnasiet.
            </seg>
            <seg n="91737088">
              I år ser prognosen ungefär likadan ut, enligt SKL. Man beräknar
              att det blir 60 00065 000 ungdomsjobb. En borgerligt styrd kommun
              som Helsingfors är ett föredöme. Såvitt jag har förstått ger man
              alla ungdomar på Norra Järva chans till sommarjobb, så visst är
              kommunerna viktiga.
            </seg>
            <seg n="1fb5d5c6">
              Eftersom alla regeringar och alla partier måste prioritera satsar
              vi mest på de ungdomar som står längst ifrån arbetsmarknaden,
              och vi kan se att vårt arbete ger resultat. Sverige har den lägsta
              långtidsarbetslösheten i hela Europa, och bland ungdomar är den
              näst lägst. Det är bara Finland som är något bättre än vi. Det
              visar att vi har en aktiv arbetsmarknadspolitik som ger effekt.
              En tredjedel av alla ungdomar får jobb på egen hand inom en månad
              och hälften inom ytterligare ett par månader.
            </seg>
            <seg n="116342bd">
              Jag vill avslutningsvis säga något om den fina satsningen på
              100 miljoner kronor för sommarjobb när arbetsgivarnas kostnader
              ökar så markant, så fruktansvärt mycket. Vad tror Maria Stenberg
              att det kommer att leda till, fler sommarjobb eller färre sommarjobb?
              Det tror jag är ganska enkelt att svara på.
            </seg>
            <seg n="1ca22fbd">
              Man vill också försämra avdragsmöjligheterna i ROT och RUT och
              vill fördubbla restaurangmomsen. Det blir dyrare att gå på restaurang,
              färre går på restaurang och det behövs färre anställda på restaurang.
              Det är ganska enkelt: Blir det dyrare blir det oftast också mindre
              resultat.
            </seg>
            <seg n="9b30fcfc">
              Det som Maria Stenberg slår ett slag för är: Satsa mer på sommarjobb
              så blir det fler sommarjobb. Höjer man skatten på arbete blir
              det mindre arbete. Socialdemokraterna är svaret skyldiga på hur
              en satsning på 100 miljoner kronor kan vägas upp av en ökad kostnad
              på 14,7 miljarder kronor.
            </seg>
          </u>
          <note type="speaker" n="eebbd3df">
            Anf. 69 MARIA STENBERG (S):
          </note>
          <u who="maria_stenberg_ac6055" xml:id="i-649f74cb2e59e9d1-6" n="2d450531">
            <seg n="437d71d2">
              Herr talman! När man hör både Finn Bengtsson och arbetsmarknadsministern
              kan man tro att de stackars 100 miljonerna som jag talar om är
              den enda politik för arbete för unga som Socialdemokraterna har.
              Så är det inte. I den förra interpellationsdebatten redogjorde
              Patrik Björck för politiken i vår budgetmotion. Det handlar om
              ett brett program mot ungdomsarbetslöshet och naturligtvis om
              den lilla satsningen på 100 miljoner på sommarjobb som Finn Bengtsson
              fnös lite åt och kallade ett litet sommarjobb. Jag hoppas att
              det var någon 15- eller 16-åring där ute som noterade att det
              lilla sommarjobbet som man kanske kan få via sin kommun inte är
              så mycket värt, i alla fall inte i den här kammaren och inte för
              Moderaterna.
            </seg>
            <seg n="859c6af8">
              Vi föreslår sommarskola för elever som inte har nått målen, utbildningskontrakt
              för unga under 25 år som inte har fullgjort sina gymnasiestudier,
              yrkesintroduktionsjobb, utbildningsplatser och tidiga insatser
              hos Arbetsförmedlingen. Men i den här interpellationen har jag
              valt att fokusera på just de unga som under sin skoltid har svårigheter
              att få ett sommarjobb.
            </seg>
            <seg n="91cefe26">
              Nej, alla unga har inte svårt att få ett sommarjobb, men det
              kräver en hel del. Det kräver att du har ett nätverk, det kanske
              kräver att du som förälder har en arbetsplats som upplåter ett
              sommarjobb till ditt barn, och så vidare.
            </seg>
            <seg n="21300bf6">
              Men de som inte har det, då? För dem som kanske inte har möjligheten
              att få det där lilla sommarjobbet är dessa 100 miljoner rätt väsentliga.
              Det är jättebra att det finns 68 000 sommarjobb i kommunerna.
              Det visar att kommunerna tar ansvar för de unga som bor där, och
              det tycker jag är jättebra.
            </seg>
            <seg n="af88ceeb">
              Eftersom den borgerliga regeringen hade detta i sin budget till
              valåret 2010 måste det ändå på något vis ha betytt att det kanske
              var en insats som skulle kunna ge någonting. Man kan undra om
              det gjordes några grundläggande utvärderingar av hur många sommarjobb
              det där gav. Fick man på det viset klart för sig att det kanske
              inte var värt pengarna? Pengarna försvann ju till 2011. Hur det
              än är kan man i arbetsmarknadsministerns svar till mig konstatera
              att vi tycker ungefär samma sak: Satsningar på sommarjobb är ett
              sätt för unga människor för skolungdomar, egentligen att få erfarenhet
              av yrkeslivet. Det kan man tycka vad man vill om.
            </seg>
            <seg n="c2ca59a4">
              När det gäller detta att sila mygg och svälja elefanter så hade
              jag tidigare i dag en interpellationsdebatt med utbildningsministern.
              Då höjde han en utvärdering som IFAU har gjort till skyarna. IFAU
              har gjort en utredning av detta också. Någonstans mellan en och
              en och en halv miljon kostar varje nytt jobb. En och en halv miljon
              för varje nytt jobb jag vet inte om det är värt pengarna, om jag
              ska vara riktigt ärlig. Alla unga har inte svårt att få jobb.
              Det innebär att man behöver satsa sina resurser på dem som har
              svårt att få jobb, och kanske inte smeta ut allting till och med
              över dem som inte har svårt att få jobb.
            </seg>
            <seg n="0583f70a">
              Jag tror som sagt att sommarjobbsatsning är ett jättebra sätt
              och en möjlighet framför allt för unga kanske unga med utländsk
              bakgrund eller unga med funktionsnedsättning att komma in på en
              arbetsplats, skapa sig ett nätverk och skaffa sig lite yrkeserfarenhet.
              Men man tog alltså bort detta i budgeten 2011 efter det att en
              utvärdering hade gjorts som innebar att man inte tyckte att det
              var värt pengarna.
            </seg>
          </u>
          <note type="speaker" n="5a925e6a">
            Anf. 70 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-9" n="fde53668">
            <seg n="54604f37">
              Herr talman! Nu måste vi tala allvar och storheter när det gäller
              de siffror som far runt. När man talar om 100 miljoner i satsningar
              tillfälliga satsningar på det som kallas för sommarjobb, alltså
              kortvariga arbeten står det mot 14 200 miljoner kronor i arbetsfördyringar
              för permanenta jobb till unga genom att arbetsgivaravgifterna
              höjs. Därtill kan man lägga 5 400 miljoner i arbetsfördyringar
              genom att restaurangmomsen höjs, vilket drabbar framför allt unga
              individer.
            </seg>
            <seg n="c9dffaff">
              Sammantaget är detta 19 600 miljoner kronor, som Socialdemokraterna
              medvetet slår de unga i ansiktet med. De nämner inte ens siffran,
              för den tål väl inte att höras av de egna. Låt mig upprepa den:
              19 600 miljoner. Då kan man säga att 100 miljoner är lite. Dessutom
              är det en tillfällig satsning. Det andra är en aktiv satsning
              för att få bort unga från arbetsmarknaden permanent.
            </seg>
            <seg n="2d418f28">
              Maria Stenberg nämner IFAU, och hon tycker att det var dyrt med
              de jobb som Alliansen satsar på. De kostar 1,5 miljoner kronor
              per jobb. Detta är permanenta jobb. Detta är jobb som unga meddelas
              för att komma in på en arbetsmarknad under lång tid. Det är också
              därför vi har bland den lägsta långtidsarbetslösheten bland unga
              i Sverige. Också detta är en siffra som man glömmer bort att nämna
              från socialdemokratiskt håll.
            </seg>
            <seg n="0f1bea04">
              Herr talman! Sammantaget kan man säga att de massiva insatser
              som man har gjort på arbetsmarknadspolitiken för unga trots att
              vi har gått mot en radikalt försämrad konjunktur är oändligt mycket
              bättre än den medicin som Socialdemokraterna gav de unga under
              högkonjunkturen, när vi hade betydligt sämre siffror än i dag.
              Dessutom har de nu samma beska medicin i skattehöjningar som med
              precision riktar in sig på att slå ut unga från arbetsmarknaden
              permanent. Det är i sanning skrämmande, herr talman.
            </seg>
          </u>
          <note type="speaker" n="0d48ef9e">
            Anf. 71 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-17" n="92ed5982">
            <seg n="0e8b19ca">
              Herr talman! Någonting som ingen har varit riktigt inne på i
              debatten är den situation som vi har i Sverige nu och som vi har
              haft under flera års tid: Vi har varit drabbade av en allvarlig
              och djup kris som nu är inne på det tredje eller fjärde året.
            </seg>
            <seg n="9ececea0">
              Vi kan se att det har hänt mycket sedan 2006, när Sverige stod
              i en högkonjunktur. När krisen slår till finns det vissa som drabbas
              mer än andra. Där har vi framför allt personer som är födda utanför
              Europa och som har kommit till Sverige, där har vi funktionsnedsatta
              personer med nedsatt arbetsförmåga och där har vi vissa ungdomar.
              Jag väljer att säga vissa ungdomar, för alla ungdomar har inte
              samma svårigheter.
            </seg>
            <seg n="5491b0dc">
              Jag tycker att det också förtjänar att sägas att vi har 25 procents
              ungdomsarbetslöshet av arbetskraften. Ibland säger man lite slarvigt
              att 25 procent av ungdomarna är arbetslösa. Tyvärr har det spridits
              lite grann i medierna. Jag tror att det är ganska destruktivt.
              Om ungdomar tror att 25 procent av ungdomarna är arbetslösa är
              det klart att de lätt tappar sugen. Det är det som har drabbat
              en hel del ungdomar som jag har mött i Rosengård, Herrgården,
              Rinkeby och Tensta där jag har gjort besök under de senaste veckorna.
              De tror att det inte finns någon framtid. Jag tror att det är
              viktigt att visa på att vi har mycket för att hjälpa ungdomar
              att komma tillbaka till en ljusnande framtid.
            </seg>
            <seg n="bf8218dd">
              Det jag speciellt vill nämna är de åtgärder som finns inom folkhögskolan
              för att motivera ungdomar att komma tillbaka. När de är motiverade
              kan de också få stöd att slutföra sin utbildning i form av det
              förstärkta studiebidrag som ungdomar under vissa förhållanden
              kan få. Det är en summa på 6 500 kronor varje månad för att slutföra
              utbildning. Men jag vet också att många av dessa ungdomar är otroligt
              svårmotiverade. Bara ordet skola gör att de inte kommer till Arbetsförmedlingen
              en gång till om det inte finns andra alternativ. Jag har besökt
              folkhögskolor som säger att när man väl får tag på ungdomarna,
              börjar motivera dem och inser att man måste möta varje ungdom
              individuellt kan de bli motiverade att gå tillbaka till skolan.
            </seg>
            <seg n="00c00085">
              Jag tror inte alls på Socialdemokraternas förslag på obligatorisk
              sommarskola, ett krav på att alla ungdomar ska vara högskoleförberedda
              och ett tvång på att öka skolplikten. Man kan säkert tvinga ungdomar
              tillbaka till skolan kanske med poliseskort. Men man kan inte
              tvinga ungdomar som inte är motiverade. Man måste jobba med varje
              ungdom, och man måste kunna erbjuda andra verktyg än bara skola
              och utbildning. Man måste satsa på praktik och på yrkeskunnande.
              Det har vi i vår verktygslåda. Jag tycker att det snarast är naivt
              att tro att alla ungdomar i Sverige ska ha högskolebehörighet.
              Det är inte ens önskvärt. Vi behöver alla jobb, och vi behöver
              alla ungdomar på arbetsmarknaden var och en utifrån sin förmåga.
            </seg>
          </u>
          <note type="speaker" n="abfd6e36">
            Anf. 72 MARIA STENBERG (S):
          </note>
          <u who="maria_stenberg_ac6055" xml:id="i-649f74cb2e59e9d1-7" n="2d450531">
            <seg n="2c9c0645">
              Herr talman! Det kanske är lite skillnad mellan en sommarskola
              medan man fortfarande går sin utbildning och att slutföra någonting
              som man redan har försökt lämna. Jag tror att sommarskola för
              elever som inte har nått målet är bra, framför allt för de unga
              som inte har nått målen i grundskolan.
            </seg>
            <seg n="8f28ec19">
              I arbetsmarknadsministerns svar till mig skriver hon om att det
              bland annat handlar om att erbjuda tidiga insatser. Det gäller
              bättre fungerande matchning till lediga jobb, reformering av gymnasieskolan
              och så vidare. Jag vet att arbetsmarknadsministern brukar hävda
              att unga visst får hjälp från Arbetsförmedlingen från första dagen.
              Men jag har en rapport från riksdagens utredningstjänst som visar
              på en helt annan verklighet. Det krävs ganska mycket innan man
              omfattas av det som kallas för tidiga insatser hos Arbetsförmedlingen.
              Man ska löpa risk för långtidsarbetslöshet eller ha haft kontakt
              med andra myndigheter i ärenden som bedöms påverka ens arbetsförutsättningar.
              Det kan också handla om misstänkt ohälsa. Då kan man komma i åtnjutande
              av det som kallas för tidiga insatser.
            </seg>
            <seg n="ff9245ac">
              Jag vet att tiden är kort, men jag undrar om arbetsmarknadsministern
              skulle kunna utveckla lite grann vad hon menar med tidiga insatser.
              Kan min mans grabb, som gick ut gymnasieskolan i fredags, gå till
              Arbetsförmedlingen i morgon och därmed få tidiga insatser och
              hela det programutbud som Arbetsförmedlingen har?
            </seg>
          </u>
          <note type="speaker" n="64e29aa2">
            Anf. 73 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-18" n="92ed5982">
            <seg n="67e2dc19">
              Herr talman! Jag tackar för debatten. Jag tror att det är jätteviktigt
              att precis alla ungdomar även ungdomar med godkända betyg som
              kommer till Arbetsförmedlingen får ett förstärkt förmedlingsstöd
              från första dagen. Det innebär att de får hjälp med hur man söker
              arbeten och får förslag på lämpliga jobb att söka. Så är instruktionen
              till Arbetsförmedlingen. Det ska vara så på de 320 kontor som
              finns ute i Sverige att alla ungdomar får ett förstärkt förmedlingsstöd.
            </seg>
            <seg n="6235eabc">
              Däremot hoppas jag att den ungdom som lämnade gymnasieskolan
              i fredags och har godkända betyg inte ska in i en åtgärd i morgon.
              Det skulle vara fullständigt uppåt väggarna. Det var lite grann
              det som skedde på 90-talet när man hade så många åtgärder som
              låste in ungdomar och som gjorde att de missade jobbchanser. De
              fick inte lön, och de fick inte utveckling, utan de var i olika
              program.
            </seg>
            <seg n="bba2a18c">
              Vi vet att en tredjedel av dem som har slutfört gymnasiet får
              jobb på egen hand inom en månad. Vi har korta arbetslöshetsperioder
              i Sverige. Vi måste satsa våra resurser så att ungdomar får jobb
              men att vi först och främst hjälper dem som står längst från arbetsmarknaden.
            </seg>
            <seg n="60f9d05a">
              Vi har förbättrat möjligheterna nu genom till exempel pendlingsstöd.
              Bor man exempelvis i Norrbotten, som Maria Stenberg gör, har vi
              sänkt åldersgränsen för att man ska kunna flytta dit där de lediga
              jobben kanske finns. Det är kanske ont om jobb just inom det område
              som man kan och vill jobba inom på orten. Vi har alltså gjort
              avsevärda förbättringar.
            </seg>
            <seg n="662f7f3d">
              Men jag hoppas verkligen inte att ungdomar som nu går ut gymnasiet
              kommer in i en åtgärd i morgon för då har vi totalt misslyckats.
              De ska söka jobb, och de kommer i stor utsträckning att lyckas
              få jobb. Vi ska satsa mest på de ungdomar som har de största svårigheterna.
              Men alla har rätt att få hjälp från första dagen i hur man söker
              arbete.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="ff50acfa">
            12 § Svar på interpellation 2012/13:427 om utstationerad arbetskraft
            och snedvriden konkurrens på svensk arbetsmarknad
          </note>
          <note type="speaker" n="2acb7ae9">
            Anf. 74 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-19" n="92ed5982">
            <seg n="0a46b6d2">
              Herr talman! Josefin Brink har ställt ett antal frågor till mig
              med anledning av en ny LO-rapport som rör utstationerad arbetskraft.
              Hon har frågat mig om jag avser att ta några initiativ för att
              komma till rätta med de problem som framkommer i rapporten. Hon
              har vidare frågat mig vilka åtgärder jag avser att vidta på nationell
              nivå och på EU-nivå.
            </seg>
            <seg n="dd08b304">
              LO-rapporten tar upp en mängd förslag. Jag kan konstatera att
              vissa åtgärder redan genomförts på nationell nivå och att det
              för närvarande pågår ett intensivt förhandlingsarbete på EU-nivå
              för att anta nya regler angående utstationering av arbetstagare.
            </seg>
            <seg n="e63e0f05">
              Den 1 juli börjar nya regler gälla i Sverige som innebär att
              arbetsgivare som utstationerar arbetstagare i Sverige ska anmäla
              utstationeringen och utse och anmäla en kontaktperson här. Anmälan
              ska göras till Arbetsmiljöverket. Kontaktpersonen ska vara behörig
              att ta emot delgivningar för arbetsgivarens räkning och kunna
              tillhandahålla sådana handlingar som visar att kraven i utstationeringslagen
              är uppfyllda. Genom de nya reglerna säkerställs att de svenska
              utstationeringsreglerna fungerar i praktiken.
            </seg>
            <seg n="2d0dda6d">
              Regeringen tillsatte också i höstas en parlamentarisk kommitté
              som ska utvärdera de ändringar som gjordes i utstationeringslagen,
              den så kallade lex Laval, med anledning av Lavaldomen. Först ska
              en kartläggning göras av utstationeringssituationen i Sverige.
              Med den som utgångspunkt ska kommittén bland annat utvärdera om
              tillämpningen av lex Laval fungerar så att skyddet för utstationerade
              arbetstagares grundläggande arbets- och anställningsvillkor kan
              säkerställas. Kommittén ska också överväga vilka lagändringar
              som krävs för att värna den svenska modellen i ett internationellt
              perspektiv. Uppdraget ska redovisas senast den 31 december 2014.
            </seg>
            <seg n="66506ac3">
              På EU-nivå förhandlas för närvarande nya regler som syftar till
              att förbättra och förtydliga tillämpningen av EU:s utstationeringsregler.
              De nya reglerna syftar exempelvis till att motverka missbruk av
              utstationeringsreglerna och att förbättra samarbetet mellan EU-länderna.
              Regeringen välkomnar kommissionens initiativ då det är angeläget
              att säkerställa skyddet för utstationerade arbetstagares villkor
              och främja en sund konkurrens på den inre marknaden. Det är också
              angeläget att utstationeringsreglerna respekterar den svenska
              och andra EU-länders arbetsmarknadsmodeller.
            </seg>
            <seg n="d5afe336">
              Jag kan konstatera att regeringen arbetar aktivt med dessa frågor.
              Arbetstagare ska, oavsett ursprung, ha rimliga och rättvisa villkor,
              och missbruk av regler är inte acceptabelt.
            </seg>
          </u>
          <note type="speaker" n="173151f0">
            Anf. 75 JOSEFIN BRINK (V):
          </note>
          <u who="josefin_brink_4d45f6" xml:id="i-124435ba0d9b87fa-0" n="8c35d355">
            <seg n="5c2bb132">
              Herr talman! Jag ska be att få tacka arbetsmarknadsministern
              för svaret. I sitt svar hävdar hon att regeringen arbetar aktivt
              med dessa frågor. Jag vågar säga att det helt enkelt inte är sant.
              Om det är någonting som har utmärkt den borgerliga regeringen
              ända sedan Lavaldomen avkunnades 2007 är det att inte göra någonting
              alls för att bekämpa lönedumpning och illojal konkurrens på den
              svenska arbetsmarknaden. Det har varit en ständigt återkommande
              stridsfråga här i riksdagen och kanske den mest kontroversiella
              både under den förra mandatperioden och under denna mandatperiod.
            </seg>
            <seg n="4ce41c73">
              Sanningen är att regeringen inte för ett ögonblick tog strid
              för kollektivavtalsmodellen efter Lavaldomen, utan det stiftades
              en lag som till och med gick längre än vad EU-domstolen krävde
              när det gäller inskränkning av de fackliga rättigheterna.
            </seg>
            <seg n="1c451c27">
              Sedan dess har regeringspartierna faktiskt röstat emot alla de
              förslag som vi trots allt har fattat beslut om här i riksdagen
              med krav på bland annat en skärpning av lagen om offentlig upphandling,
              krav på ett socialt protokoll i EU, krav på omförhandling av utstationeringsdirektivet,
              krav på ratificering av ILO-konvention 94 och krav på den utredning
              om lex Laval som ministern hänvisar till i sitt svar. Denna utredning
              har inte tillsatts på regeringens initiativ utan under galgen.
              Denna utredning har inte heller fått det mandat som Vänsterpartiet
              och Socialdemokraterna krävde i de motioner som riksdagen biföll.
            </seg>
            <seg n="4bbdadc7">
              Inte ens nu när FN-organet ILO:s expertkommitté har kritiserat
              lex Laval för att den inskränker grundläggande fackliga rättigheter
              har regeringen gett utredningen uppdraget att faktiskt ta in denna
              kritik och föreslå lagändringar som innebär att Sverige följer
              de FN-konventioner som vi har ratificerat. Risken är alltså stor
              att denna utredning inte kommer att kunna göra så stor materiell
              skillnad.
            </seg>
            <seg n="26a97577">
              Anmälningsskyldigheten och krav på behörig representant för utstationerande
              företag är steg i rätt riktning, vilket vi var överens om när
              det debatterades nyligen. Men problemet är att regeringen valde
              att inte kräva att företagens representant här i Sverige skulle
              ha mandat att förhandla med facket och teckna kollektivavtal.
              Det innebär att det fortsatt kommer att finnas mycket små möjligheter
              att i praktiken skydda utländsk arbetskraft mot lönedumpning och
              exploatering.
            </seg>
            <seg n="0d8d5995">
              De enda två konkreta åtgärder som ministern nämner i sitt svar
              är knappast tillräckliga för att stävja de stora problem som jag
              tar upp i min interpellation och som tecknas i denna LO-rapport.
            </seg>
            <seg n="eb947863">
              Det är ett faktum att arbetare från andra EU-länder i Sverige
              diskrimineras och luras på både löner och social trygghet. Det
              är också ett faktum att seriösa företag inom exempelvis byggbranschen
              får allt svårare att klara sig i konkurrensen mot de företag som
              använder alla möjliga tricks för att sänka sina arbetskraftskostnader.
            </seg>
            <seg n="742d8c4b">
              Det räcker alltså inte med det som regeringen har sagt. Det räcker
              inte heller att vara bekymrad eller att välkomna och invänta olika
              initiativ från EU-kommissionen. Det krävs initiativkraft och politisk
              handling från regeringen, och jag ser tyvärr inte några vidare
              tecken på det.
            </seg>
          </u>
          <note type="speaker" n="20aa711a">
            Anf. 76 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-1d022b60b2e23f5d-0" n="4aa6677f">
            <seg n="982fbc4e">
              Herr talman! Det är sant, som framkommer i interpellationen,
              att företag kan sänka kostnader genom att betala skatt och avgifter
              i sina hemländer. Det är viktigt att framhålla att detta inte
              bryter mot kollektivavtalens löneregler. Det är inte heller någonting
              som bryter mot gällande lagar.
            </seg>
            <seg n="213dbc5c">
              Det är lite tråkigt att det framställs som om i princip all utstationerad
              arbetskraft blir utnyttjad och att det är ett missbruk från arbetsgivarens
              sida. Så är inte fallet. Det visar framför allt den brist på domslut
              där sådant missbruk framkommer. Det finns inga sådana domslut.
            </seg>
            <seg n="9de3fbe8">
              Dessa regler har tolkats enligt EU:s regler för den inre marknaden
              i EU-domstolen. Då väger den fria rörligheten tyngre än nationella
              skyddsintressen. Det är viktigt att komma ihåg.
            </seg>
            <seg n="4248d7c2">
              De allra flesta följer de lagar och regler som vi har, vilket
              är viktigt att komma ihåg när man hör en viss svartmålning här.
            </seg>
            <seg n="98cc46f0">
              I denna LO-rapport som även jag har läst är formuleringarna något
              luddiga. Man skriver inte klart från LO:s sida att det pågår något
              missbruk. Man säger att det verkar som att arbetskraft utnyttjas.
              Att polska arbetare som har kommit från Irland till Sverige har
              tolkats som att de har gjort det för att de har kunnat få lägre
              skatter och avgifter på Irland.
            </seg>
            <seg n="9091ce72">
              Men vi ska veta hur verkligheten såg ut. Lågkonjunkturen och
              den ekonomiska smällen som kom 2008 slog oerhört hårt mot just
              Irland där det fanns mycket arbetskraft från andra länder.
            </seg>
            <seg n="62a951bb">
              De blev helt enkelt utan jobb. Då såg man en möjlighet att komma
              till Sverige och få jobb här. Det behöver inte alls ligga någon
              uträkning bakom. Det kan faktiskt vara så att de här människorna
              ville kunna fortsätta att arbeta.
            </seg>
            <seg n="db7543bd">
              Man ska inte tolka allting åt det negativa hållet. Då får man
              inte ge bilden att det förekommit missbruk. Det får inte heller
              vara så att vi skrämmer med att det är svenska regler, avtal och
              kollektivavtal som är de enda riktiga i Sverige och att de även
              borde gälla i resten av Europa. De flesta sköter sig alldeles
              utmärkt. Det har skett skärpningar, både nationellt och på EU-nivå.
              Man har en anmälningsskyldighet i dag. Den som tar utländska arbetare
              till Sverige ska anmäla detta inom några dagar. Men LO kräver
              ändå flera förändringar. Då måste jag ändå framhålla vilket jag
              inte tycker görs i den rapport som Josefin Brink hänvisar till
              att det pågår ett intensivt arbete med att få till så sjysta villkor
              som möjligt utan att man för den skull begränsar den fria rörligheten.
              Jag tycker att det är viktigt att påpeka detta.
            </seg>
            <seg n="57e628a1">
              Det kan vara så att det kommer ytterligare skärpningar för att
              få fram bättre regler när det gäller utstationering inom EU. Man
              vill göra allt som kan motverka någon form av missbruk. Jag vill
              framhålla det särskilt i den här debatten.
            </seg>
          </u>
          <note type="speaker" n="01cfe4a3">
            Anf. 77 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-20" n="92ed5982">
            <seg n="c8f08978">
              Herr talman! Jag tackar Josefin Brink för frågan. Jag tycker
              också att detta är en angelägen fråga. Oavsett vilket ursprung
              man har som arbetstagare ska man ha rimliga och sjysta villkor.
              Det jag kraftigt motsätter mig är all form av kriminell verksamhet,
              kringgående av regler, oseriös verksamhet och fusk. Jag delar
              däremot inte Josefin Brinks uppfattning att regeringen är passiv.
              De nya regler som kommer på plats kring anmälningsskyldighet är
              bra, och det är bra att man har en parlamentarisk utredning som
              ser över eventuella problem och deras storlek och art.
            </seg>
            <seg n="7b78f2c5">
              I Sverige har vi 4,6 miljoner personer som är sysselsatta på
              arbetsmarknaden. Man beräknar att det finns 15 00030 000 personer
              som är utstationerade. Jag delar uppfattningen att de flesta företag
              är seriösa och sköter detta på ett korrekt och rimligt sätt.
            </seg>
            <seg n="21413b85">
              En utmaning finns om man som alliansregeringen tycker att fri
              rörlighet är bra och positivt men inte vill harmonisera allt med
              EU. Vi vill till exempel inte harmonisera skatteregler, socialförsäkringar,
              sjukvårdsförmåner, arbetsmarknadsmodeller eller lönebildning med
              EU. Då måste vi hitta en bra kompromiss som gör att man värnar
              sjysta villkor men också värnar och är positiv till fri rörlighet.
              Det är den balansen som är svår att hitta.
            </seg>
            <seg n="c4f3792a">
              Jag ser mycket fram emot utredningen och framför allt kartläggningen.
              Det är kanske ändå inte så att LO sitter på hela problemformuleringen.
              Det finns även andra parter på arbetsmarknaden, och de har möjligen
              lite andra ingångar.
            </seg>
            <seg n="dd216d71">
              Jag vill inte heller säga att den polska eller irländska arbetaren
              inte ska få komma hit och söka och få ett arbete. Därför måste
              vi ha den här rimliga balansen mellan våra olika regler. Till
              syvende och sist: När vi inte vill harmonisera våra regler måste
              vi hitta bra lösningar som fungerar utifrån den svenska arbetsmarknadsmodellen,
              där fri rörlighet men också sjysta villkor är bra. Vi ska kunna
              ha både och, parallellt.
            </seg>
          </u>
          <note type="speaker" n="d1726749">
            Anf. 78 JOSEFIN BRINK (V):
          </note>
          <u who="josefin_brink_4d45f6" xml:id="i-124435ba0d9b87fa-1" n="8c35d355">
            <seg n="96267115">
              Herr talman! Jag vill börja med att konstatera att arbetsmarknadsministern
              tycker att utländska arbetare som jobbar i Sverige ska ha rimliga
              villkor. Den stora skillnaden är att vi i Vänsterpartiet tycker
              att utländsk arbetskraft i Sverige ska ha samma villkor som svensk
              arbetskraft i Sverige. Vi ska inte ha två parallella system där
              en uppsättning rättigheter och regler gäller för svenska arbetstagare
              och i praktiken en annan uppsättning regler och rättigheter gäller
              för utländsk arbetskraft. Men det är den situationen vi har nu,
              beroende bland annat på lex Laval men också på brister i kontrollen
              som gör att det är lättare för företag att utnyttja, lura och
              på olika sätt kränka utländsk arbetskraft jämfört med om de hade
              jobbat i svenska företag. Det är den situationen som vi vill komma
              till rätta med. Vi anser inte att någon ska bli diskriminerad
              i Sverige.
            </seg>
            <seg n="56a52c1d">
              I min fråga hänvisar jag till LO-rapporten därför att den är
              färsk och ny, men den är inte det enda underlag som finns. Arbetsmiljöverket
              har gjort granskningar och till exempel konstaterat att det är
              utbrett med brott mot arbetsmiljöregler och att det är en väldigt
              hög frekvens av arbetsplatsolyckor på många företag som har utstationerade
              arbetare. Allt fler småföretagare i byggbranschen och åkeribranschen
              börjar bli extremt oroliga för att det uppstår en situation där
              de upplever att de följer svenska lagar och kollektivavtal men
              blir utkonkurrerade på grund av att det finns företag som använder
              sig av kryphål i lagstiftningen och helt enkelt kringgår lagen
              och på grund av att det som är lagenligt gynnar den typen av beteende.
            </seg>
            <seg n="15add4d8">
              Katarina Brännström säger att det inte går att veta säkert om
              de här polska byggnadsarbetarna, som formellt skickades till Sverige
              från Irland och Cypern, egentligen inte var därifrån. Jo, det
              kan man nog faktiskt veta. De här byggnadsarbetarna har sina hem
              och arbetsställen i Polen. Det finns i dag ett kryphål i lagstiftningen,
              skulle jag vilja säga, som innebär att man i länder där de här
              arbetarna kanske aldrig ens har satt sin fot kan utfärda ett intyg
              som säger att det är därifrån de skickas ut för att jobba. Det
              är en märklig tillfällighet att detta förekommer just i de två
              länder som har de absolut lägsta socialavgifterna. Den typen av
              regelverk tycker inte vi är rimligt.
            </seg>
            <seg n="2f67384d">
              Det finns ett antal lagförslag som man kan anta här i Sverige
              om man verkligen vill göra någonting åt fusket. Till exempel har
              Vänsterpartiet föreslagit att man ska ge huvudentreprenörerna
              ansvaret för att de underentreprenörer som de anlitar betalar
              in löner, skatter och sociala avgifter. Det finns färdiga modeller
              för detta, bland annat i Norge, Tyskland och Frankrike. Ett flertal
              länder har infört sådan lagstiftning. Det vore ett väldigt enkelt
              sätt att skydda löntagare från andra länder från att bli exploaterade
              av oseriösa underentreprenörer.
            </seg>
            <seg n="b784d30d">
              Vi har också föreslagit att man ska införa obligatoriska personalliggare
              i byggbranschen och ge Skatteverket rätt att göra oannonserade
              kontroller. Regeringen hade ett sådant utredningsförslag på sitt
              bord men valde att inte gå fram med det, trots att det är väl
              dokumenterat att fusket är väldigt utbrett i den här branschen
              och att parterna själva vill ha den här typen av reglering. Vi
              föreslår även månadsvis individuell inbetalning av skatter och
              socialavgifter och förstärkning av Arbetsmiljöverkets kontroller.
              Det finns en lång rad saker man kan göra som skulle träffa precis
              de grupper på den svenska arbetsmarknaden som är så extremt utsatta
              i dag när de är utstationerade. Det är den här typen av handlingskraft,
              att ta till alla de åtgärder som finns, som jag saknar hos den
              borgerliga regeringen.
            </seg>
          </u>
          <note type="speaker" n="a2232286">
            Anf. 79 KATARINA BRÄNNSTRÖM (M):
          </note>
          <u who="katarina_brannstrom_bc40ef" xml:id="i-1d022b60b2e23f5d-1" n="4aa6677f">
            <seg n="f22cfc48">
              Herr talman! Vi kan vara överens om ett par saker; vi kan inte
              bara tala om skillnaderna. Vi vill alla ha sjysta villkor för
              alla som arbetar i Sverige. Vi vill att alla ska ha bra arbetsvillkor.
              Det ska vara rätt löner. Det ska vara en god arbetsmiljö. Det
              ska vara god kontroll. Och vi ska självklart ha myndigheter som
              följer upp det här. Det är jätteviktigt, och det är vi helt överens
              om allihop.
            </seg>
            <seg n="ecef284c">
              På EU-nivå pågår just nu förhandlingar. Man vill förbättra och
              förtydliga de tillämpningsregler som finns för utstationerade
              inom EU. Allt detta gör man för att motverka missbruk och motverka
              att det går helt fel. Man kan också framhålla att just den svenska
              regeringen arbetar mycket aktivt med detta. Ett bevis på det är
              den parlamentariska kommitté där jag själv ska sitta med och arbeta
              ända fram till december 2014. Där ska skyddet för utstationerade
              i Sverige kartläggas och diskuteras. Om vi hittar några fel och
              brister ska vi föreslå vad vi ska göra åt dem.
            </seg>
            <seg n="78cd64c0">
              Dessutom litar jag på vårt arbetsmiljöverk, som har resurser
              till att sköta de här kontrollerna. Jag litar också på fackföreningsrörelsen,
              som är ute på många arbetsplatser i Sverige för att se till att
              det går sjyst och rätt till.
            </seg>
            <seg n="2722897a">
              Det är dock så att varje land har sitt eget regelverk när det
              gäller skatter och avgifter. Man kan enligt EU:s regelverk ha
              rätt att betala dem i sitt hemland. Det är ingen som bryter mot
              några regler. När Josefin Brink använder ord som fusk måste hon
              också bevisa att fusk har skett. Det finns faktiskt väldigt få
              sådana exempel.
            </seg>
            <seg n="6dd9b0bc">
              Det är viktigt att det är rätt regler som gäller. Det är viktigt
              att det går sjyst till, men jag tycker inte att vi ska svartmåla,
              utan vi ska tala om att det är viktigt att människor får komma
              till Sverige för att få en chans till ett arbete.
            </seg>
          </u>
          <note type="speaker" n="97dfcad5">
            Anf. 80 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-21" n="92ed5982">
            <seg n="0e0fa215">
              Herr talman! Man ska ha respekt för att det inte finns någon
              enkel lösning på den fråga som Josefin Brink tar upp om man tror
              på den fria rörligheten i EU:s 27, snart 28, medlemsstater. Länderna
              har väldigt skilda arbetsmarknadsmodeller, lönebildningsmodeller,
              socialförsäkringsmodeller och skattemodeller.
            </seg>
            <seg n="c8d04dfc">
              För den svenska regeringen har det varit väldigt viktigt att
              värna den svenska arbetsmarknadsmodellen och den svenska lönebildningsmodellen.
              Vi vill inte heller harmonisera oss med de övriga medlemsstaterna
              som har andra skattesatser och andra förhållanden.
            </seg>
            <seg n="e1e0aafe">
              Låt mig vara tydlig med att oavsett vilket ursprung en arbetstagare
              har ska man ha rimliga villkor och ett arbetsrättsligt skydd,
              och det ska finnas en tillsynsverksamhet i Sverige. Den svenska
              arbetsmarknadsmodellen vill regeringen, arbetsmarknadens parter
              och oppositionen ha kvar. Det innebär att huvudansvaret för löner
              och avtalsvillkor ligger på parterna. Däremot måste vi göra allt
              vi kan för att förhindra fusk, kriminalitet, utnyttjande, kringgående
              och oseriös verksamhet.
            </seg>
            <seg n="b8c5efd8">
              Vi vet inte riktigt hur det här problemet ser ut eller hur omfattande
              det är. Därför är det viktigt att först veta vad vi pratar om.
              Där tror jag att den parlamentariska kommittén har en viktig roll
              att fylla.
            </seg>
            <seg n="d839a17c">
              I EU-arbetet pågår nu förhandlingar om ett nytt tillämpningsdirektiv.
              Såvitt jag förstår detta kommer upp på vårt rådsmöte i nästa vecka
              är det väldigt olika syn bland de olika medlemsstaterna med stora
              blockerande minoriteter. Den svenska regeringen hoppas att det
              irländska ordförandeskapet ska kunna lösa den här frågan, och
              vi har välkomnat ett huvudentreprenörsansvar i byggbranschen och
              en möjlighet för länderna att om de så vill gå vidare med nationell
              lagstiftning och nationella regler, men vi är inte där än. Det
              här är en väldigt tvistig fråga bland EU:s medlemsländer, där
              en del inte vill ha några regler alls medan andra vill stänga
              gränserna. Särskilt allvarligt blir det i en kris om många länder
              vill utestänga arbetskraft från andra medlemsstater och vi på
              något sätt säger: Svenska jobb till svenska arbetstagare! Vi välkomnar
              i stället en rörlighet på den svenska arbetsmarknaden, men under
              sjysta villkor.
            </seg>
            <seg n="3e4a25e0">
              Det finns ingen enkel lösning. Jag ser fram emot att noga följa
              den här frågan och att reglerna om anmälningsskyldighet kommer
              på plats den 1 juli, liksom att tillsynen från Arbetsgivarverket
              blir bra på de arbetsplatser där utländsk arbetskraft finns.
            </seg>
          </u>
          <note type="speaker" n="8cac2ba8">
            Anf. 81 JOSEFIN BRINK (V):
          </note>
          <u who="josefin_brink_4d45f6" xml:id="i-124435ba0d9b87fa-2" n="8c35d355">
            <seg n="a4d592c3">
              Herr talman! Jag konstaterar återigen att arbetsmarknadsministern
              inte vill säga att utländsk och inhemsk arbetskraft ska ha samma
              villkor, utan utländsk arbetskraft ska ha rimliga villkor och
              ha det bra och så vidare. Det är uppenbart att det är en stor
              skillnad mellan Vänsterpartiet och regeringen i det avseendet
              att vi anser att alla arbetare ska ha samma villkor. Det är där
              regeringen kommer till korta genom att man har stiftat lex Laval
              och att man faktiskt verkar helt oberörd av att Sverige har fått
              kritik från FN-organet ILO för att vi kränker grundläggande fackliga
              rättigheter med den här lagstiftningen.
            </seg>
            <seg n="6910bced">
              Det finns inget som säger att regeringen måste invänta olika
              initiativ från EU-kommissionen i varenda fråga som vi debatterar
              här. Det finns inget som hindrar den svenska regeringen att införa
              ett huvudentreprenörsansvar eftersom det redan finns i flera andra
              EU-länder. Det är ju bara ett sätt att förhala frågan. Det visar
              att man inte är särskilt intresserad av att införa det här.
            </seg>
            <seg n="36d8e4fd">
              Låt mig avslutningsvis säga att både Katarina Brännström och
              Hillevi Engström hänvisar till pågående processer i EU. Ja, även
              jag känner till att dessa processer pågår, men jag har i den här
              debatten inte hört ett enda konkret krav som den svenska regeringen
              driver i EU för att motverka social dumpning och osund konkurrens
              inom EU och för att värna den svenska arbetsmarknadsmodellen i
              processen. Det skulle vara bra att få höra något om initiativ
              som regeringen har tagit i den här frågan, som enligt uppgift
              både arbetsmarknadsministern och Katarina Brännström tar på så
              stort allvar.
            </seg>
          </u>
          <note type="speaker" n="73c41fff">
            Anf. 82 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-22" n="92ed5982">
            <seg n="ca64af34">
              Herr talman! Tack för debatten, som jag tycker har varit belysande!
              Den svenska regeringen har varit tydlig på tjänstemannanivå i
              rådsarbetsgrupperna när det gäller att värna den svenska arbetsmarknadsmodellen
              och de regler som vi nu genomför och med att vi välkomnar initiativet
              med huvudentreprenörsansvar. Det finns dock en stor blockerande
              minoritet, så det är inte säkert att vi ens kommer så långt som
              till den delen. Vi får se var det hela landar.
            </seg>
            <seg n="86f0117b">
              Avslutningsvis vill jag än en gång understryka att fusk, människohandel,
              utnyttjande, kriminell verksamhet, oseriös verksamhet och kringgående
              av regler ska bekämpas. Arbetsmiljöverket har tillsyn över detta.
              Jag ser framför mig att vi ska bli bättre på samverkan mellan
              olika myndigheter. Jag tror att Arbetsmiljöverket kan arbeta mer
              aktivt tillsammans med till exempel polisen, Skattemyndigheten
              och andra myndigheter liknande det man har gjort inom Operation
              krogsanering. Men detta får vi återkomma till.
            </seg>
            <seg n="b1bcf4de">
              Det är viktigt att arbetstagare oavsett nationalitet har sjysta
              villkor. Tack än en gång för debatten!
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="8e086cd8">
            13 § Svar på interpellation 2012/13:439 om nedläggning av Ericssons
            fabrik i Hudiksvall
          </note>
          <note type="speaker" n="8282977f">
            Anf. 83 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-23" n="92ed5982">
            <seg n="d5a8570f">
              Herr talman! Ulla Andersson har frågat mig vilka åtgärder jag
              avser att vidta med anledning av den höga arbetslösheten i Gävleborg
              och de senaste beskeden om varsel och nedläggning av Ericsson
              i Hudiksvall.
            </seg>
            <seg n="f03bfd4b">
              Inledningsvis vill jag säga att jag har besvarat ett flertal
              interpellationer och riksdagsfrågor om varsel och ökad arbetslöshet
              generellt eller i viss del av landet. Som jag tidigare framhållit
              har vi sedan i höstas sett en avmattning av konjunkturen. Positivt
              är dock att höstens stora varselvåg nu minskat. Men läget på arbetsmarknaden
              bedöms fortsatt vara osäkert.
            </seg>
            <seg n="5ad47f6d">
              Den globala finans- och skuldkrisen är nu inne på sitt femte
              år. Den svaga internationella konjunkturutvecklingen påverkar
              Sverige genom lägre tillväxt och högre arbetslöshet. Regeringen
              satsade därför 23 miljarder kronor i budgetpropositionen för 2013
              i syfte att stimulera ekonomin och stärka tillväxtförutsättningarna.
              I paketet ingår satsningar på utbildning, infrastruktur, forskning
              och ungas jobbchanser. Det handlar om reformer för att öka möjligheterna
              att driva företag, stärka svensk konkurrenskraft och stimulera
              till fler jobb.
            </seg>
            <seg n="32a4a678">
              I vårpropositionen presenterade regeringen ytterligare satsningar
              inom utbildning, praktik, infrastruktur och regional utveckling
              för att dämpa krisens effekter och motverka att den höga arbetslösheten
              biter sig fast. Det innebär bland annat 12 400 extra praktik-
              och utbildningsplatser under 2013 och 2014. Totalt satsar regeringen
              ytterligare ca 3 miljarder kronor under de kommande två åren,
              varav den större delen i år.
            </seg>
            <seg n="85168b6f">
              Det osäkra läget på arbetsmarknaden innebär självklart utmaningar
              för Arbetsförmedlingen på regional och lokal nivå. Det finns dock
              resurser, erfarenhet och rutiner för att hantera dessa situationer.
              Arbetsförmedlingen har också möjlighet att fördela de medel myndigheten
              förfogar över så effektivt och bra som möjligt utifrån det arbetsmarknadsläge
              som råder. I och med Arbetsförmedlingens nationella organisation
              finns möjlighet att omfördela från regioner och orter med ett
              relativt bättre arbetsmarknadsläge till delar av landet där läget
              är mer bekymmersamt. En god samverkan med arbetsmarknadens parter,
              arbetsgivare och fackliga företrädare liksom med kommunala och
              regionala företrädare och trygghetsorganisationer är viktig.
            </seg>
            <seg n="7d71fd94">
              Arbetslinjen är därmed underbyggd av en aktiv arbetsmarknadspolitik
              som jag vill fortsätta att utveckla. Det handlar vidare om att
              rusta Sverige genom investeringar i infrastruktur och forskning,
              förbättra företagens villkor samt ytterligare arbetsmarknadspolitiska
              insatser.
            </seg>
          </u>
          <note type="speaker" n="a270ed9b">
            Anf. 84 ULLA ANDERSSON (V):
          </note>
          <u who="ulla_andersson_ab2816" xml:id="i-af12cd044d47ef55-0" n="f4dc9df5">
            <seg n="d83a7806">
              Herr talman! Tack, arbetsmarknadsministern, för svaret!
            </seg>
            <seg n="dd4d5467">
              Jag är glad över att ha möjligheten att bo i Gävleborg. Där finns
              vacker natur, bra kommunikationer, rikt kultur- och idrottsliv
              och många bra kommunala verksamheter. Inte minst finns det många
              trevliga människor. Det vill säga att mycket av det som är viktigt
              här i livet finns där i mitt län.
            </seg>
            <seg n="4ec29989">
              Men vi har ett stort problem, och det är bristen på jobb. Den
              höga arbetslösheten är vårt största problem. Det problemet blir
              än större nu, efter de senaste månadernas varsel i Hudiksvall.
              Hela 650 personer har varslats. Det ökar i dagsläget länets arbetslöshet
              med hela 5 procent.
            </seg>
            <seg n="2a04a4d3">
              Arbetslösheten är skyhög i Sverige. När jag kollade senast gick
              det sju arbetslösa på varje ledigt jobb. Drygt 400 000 personer
              tas inte till vara. Det visar tydligt att arbetslösheten är strukturell
              och inte individuell, som regeringen vill ha det till.
            </seg>
            <seg n="fbd9af11">
              I landet är 8,4 procent arbetslösa i åldrarna 1664 år. Men det
              är hela 11,5 procent i Gävleborg. Det är en ökning med 1 400 personer
              sedan 2006.
            </seg>
            <seg n="9e027225">
              I Gävleborg har vi 15 000 arbetslösa, och det finns drygt 1 000
              lediga jobb på Arbetsförmedlingen. Det säger rätt mycket om läget.
              Nästan två tredjedelar av länets arbetslösa är långtidsarbetslösa.
            </seg>
            <seg n="e8a39300">
              Samtidigt som de arbetslösa har blivit allt fler under den borgerliga
              regeringen ser vi att allt färre av de arbetslösa i länet får
              ersättning från arbetslöshetsförsäkringen. Numera får mindre än
              hälften en ersättning, vilket är en minskning med 20 procent sedan
              2006.
            </seg>
            <seg n="e3b70f18">
              I Gävleborg går det 15 arbetslösa på varje ledigt jobb, och det
              innan alla 650 varsel i Hudiksvall har fallit ut. Jag kan göra
              en jämförelse, herr talman, när det gäller de 650 varslen i Hudiksvall.
              I Helsingfors skulle det motsvara 50 000 personer som skulle förlora
              jobbet. Det skulle öka Sveriges arbetslöshet med över 10 procent.
              Om det hade varit här tror jag att svaret från arbetsmarknadsministern
              hade sett annorlunda ut. Jag tror att man hade agerat på ett annat
              sätt.
            </seg>
            <seg n="91f4cdf6">
              År 2006 var arbetslösheten lägre i Gävleborg det var 1 500 personer
              färre som var arbetslösa. Då krävde de borgerliga riksdagsledamöterna
              i länet en kriskommission av den socialdemokratiska regeringen.
              Det var en stor debatt, och de drev frågan gång på gång. I dag
              är det knäpptyst, trots högre arbetslöshet och trots alla dessa
              varsel.
            </seg>
            <seg n="dc49a463">
              Vad har hänt mer sedan 2006? Jo, länet har fått 13 fler högskoleplatser,
              trots att det är 1 500 fler arbetslösa. Vi har färre komvuxplatser
              och färre arbetsmarknadspolitiska insatser. Antalet personer som
              får en arbetsmarknadsutbildning har mer än halverats. Det här
              får konsekvenser och är en av orsakerna till den stora ökningen
              av långtidsarbetslösheten i länet.
            </seg>
            <seg n="f45b9679">
              Gävleborgs förutsättningar att rusta de arbetslösa är inte de
              bästa. Därför hade det behövts en insikt hos regeringen att man
              behöver stärka arbetsmarknadspolitiken och öka de offentliga investeringarna.
              Det hade varit viktigt, men jag saknar tyvärr det.
            </seg>
            <seg n="4f9794a0">
              Det finns ju möjligheter om den politiska viljan finns. Länet
              jobbar på men behöver regeringens stöd. Hudiksvall behöver det.
              De arbetslösa och de varslade behöver det. Får de det? Mitt svar
              i dagsläget är tyvärr nej.
            </seg>
            <seg n="956cce6f">
              Men jag skulle vilja ställa några frågor till Hillevi Engström.
              Är det rimligt att det går 15 arbetslösa på varje ledigt jobb
              i Gävleborg innan de här varslen har fallit ut? Är det rimligt
              att vi har färre insatser i dag än vi hade 2006, trots att det
              är fler arbetslösa? Hade du stått och sett på om 50 000 jobb hade
              försvunnit i Helsingfors? Ska Hudiksvall få något stöd? Eller
              ska det vara så att ni lyssnar, och så får vi se vad som händer?
            </seg>
          </u>
          <note type="speaker" n="7673797a">
            Anf. 85 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-24" n="92ed5982">
            <seg n="1db91dc1">
              Herr talman! Jag håller med Ulla Andersson om att det är fantastiskt
              uppe i Hudiksvall och i länet Gävleborg på många sätt. Men det
              finns en bekymmersam arbetsmarknadssituation.
            </seg>
            <seg n="23acf067">
              Senast i dag hade vi ett möte inom Regeringskansliet med företrädare
              för Hudiksvalls kommun, såväl oppositionsråd som kommunalråd,
              och för Region Gävleborg. Man diskuterade regionens situation.
              Jag har själv haft samtal med landshövdingen Barbro Holmberg och
              Arbetsförmedlingens representanter. Jag tycker att det finns en
              fantastisk framåtanda och samsyn och ett fantastiskt samarbete
              i länet, vilket är väldigt positivt.
            </seg>
            <seg n="8341e751">
              Ulla Andersson frågar mig om det är rimligt att det finns 15
              arbetssökande på varje ledigt jobb. Det är klart att jag tycker
              att situationen är bekymmersam. Jag tycker också att det är viktigt
              i sammanhanget att titta på vad vi gör för att skapa fler arbeten.
              Det som Ulla Andersson tar upp är de arbeten som finns anmälda
              hos Arbetsförmedlingen. Vi vet att Arbetsförmedlingen har en marknadsandel
              på kanske 30 procent. Det finns alltså andra lediga jobb. Det
              gäller att förbättra matchningen mellan dem som söker arbeten
              och de lediga, ibland dolda, arbetstillfällen som finns och att
              titta på de möjligheter till stöd som arbetsgivare kan få när
              de anställer personer som har varit arbetslösa under en period.
            </seg>
            <seg n="4173bc45">
              Regeringen bedriver en aktiv politik för att stärka entreprenörskapet,
              innovationen och tillväxten i hela landet, inklusive Gävleborgs
              län, förstås. Vi har diskuterat frågan om samordnare för Hudiksvall,
              som Ulla Andersson har nämnt, eller kriskommission. Redan 2008
              gav regeringen ett uppdrag till länsstyrelsen och samverkansorganet
              i Gävleborg att samordna sina insatser med anledning av varsel
              om uppsägningar.
            </seg>
            <seg n="8f6fdb8b">
              Regeringens generella bedömning, som gjordes i höstas, var helt
              enkelt att det inte behövdes ett nytt regeringsbeslut. Det finns
              en fungerande samordning, och det finns ett bra samarbete mellan
              länsstyrelsen, Region Gävleborg, Arbetsförmedlingen, trygghetsorganisationerna
              och företagen.
            </seg>
            <seg n="9c4e4748">
              I Hudiksvall har man också drabbats av det som interpellationen
              handlar om, nedläggningen av Ericssons fabrik. Det är i sammanhanget
              viktigt att poängtera de insatser som görs från ett så pass stort
              företag som Ericsson, där personalen i allmänhet har goda chanser
              till omställning och att hitta nya arbeten.
            </seg>
            <seg n="6d1397b2">
              Jag är ändå förhoppningsfull inför de insatser som vi har satt
              in. Det handlar om de utbildningsplatser, de ytterligare praktikplatser
              och det samarbete som finns i regionen. Vi har också förbättrat
              möjligheterna till pendling och flyttningsstöd. Det gäller arbeten
              som kanske finns lediga på andra orter än just där man själv befinner
              sig.
            </seg>
          </u>
          <note type="speaker" n="c8afd699">
            Anf. 86 ULLA ANDERSSON (V):
          </note>
          <u who="ulla_andersson_ab2816" xml:id="i-af12cd044d47ef55-1" n="f4dc9df5">
            <seg n="62db437b">
              Herr talman! Visst sker det mycket bra samarbete i vår region,
              mellan Region Gävleborg, Hudiksvalls kommun och övriga kommuner
              i länet. Jag är fullt medveten om att man har uppvaktat regeringen.
              Det bestämde man sig för på en gång när varslen i Ericsson kom.
              Före det hade alla de varslade på Hiab fått besked om nedläggning.
            </seg>
            <seg n="3dba6169">
              Den framtidsanda som Hillevi Engström nämnde finns, men man behöver
              hjälp. Den hjälpen får man inte riktigt i dag. Det är den jag
              efterlyser. Det har varit en brist under en ganska lång tid nu.
            </seg>
            <seg n="641e2500">
              Som jag sade i mitt tidigare inlägg är det färre arbetsmarknadspolitiska
              insatser i dag i vårt län än vad det var 2006, då vi hade färre
              arbetslösa. Sedan dess har antalet som har varit arbetslösa i
              två år eller längre ökat med 200 procent. Det är 2 000 fler i
              dag som har varit arbetslösa två år eller längre i länet.
            </seg>
            <seg n="e861d02f">
              Visst har de som varslats på Ericsson och Hiab väldigt bra kompetens.
              De har troligtvis stora möjligheter på arbetsmarknaden. Men det
              innebär att den grupp som redan har det svårt kommer att komma
              allt längre bak i jobbkön, för den stora bristen handlar ändå
              om antalet jobb.
            </seg>
            <seg n="86497351">
              Antalet lediga jobb i Sverige har minskat med 3,6 procent sedan
              samma tid förra året. I Gävleborgs län är det 10 procent färre
              jobb. Det får konsekvenser. Vi har fler arbetslösa, och så blir
              det ännu färre jobb hos Arbetsförmedlingen.
            </seg>
            <seg n="be340597">
              Jag är medveten om att det finns jobb på andra håll. Men det
              är också ett problem. Regeringen har ändrat regelverket så att
              inte alla lediga jobb förmedlas via Arbetsförmedlingen, vilket
              gör att de människor som inte har kontakter får det svårare att
              finna ett arbete.
            </seg>
            <seg n="baf6496e">
              Vänsterpartiet har lagt fram en rad förslag för att stärka möjligheterna
              för Gävleborg att minska arbetslösheten. Vi har till exempel föreslagit
              möjligheter för anställda att starta företag, att man får ett
              stöd för det.
            </seg>
            <seg n="f091980b">
              Vi har föreslagit ökade stöd för forskning och utveckling kring
              företag, så att de ska kunna utveckla sina produkter och tjänster.
            </seg>
            <seg n="fb12eb5f">
              Vi har föreslagit infrastrukturinvesteringar. Till exempel skulle
              ett dubbelspår mellan Gävle och Sundsvall förbättra pendlingsmöjligheterna
              ytterligare. Vi har föreslagit att SJ ska få ett minskat avkastningskrav.
              Sveriges dyraste tågsträcka är mellan Gävle och Helsingfors. Ett
              månadskort där kostar nästan lika mycket som det kostar att åka
              mellan Gävle och Falun under ett helt år. Ändå är det samma längd
              på sträckan.
            </seg>
            <seg n="365c8bec">
              Vi har föreslagit ökade statsbidrag till kommunsektorn så att
              de kan anställa fler men också för att öka deras upphandlingar
              av privata företag.
            </seg>
            <seg n="3323a345">
              Vi har föreslagit ökade stöd till nybyggnation av bostäder och
              också upprustningsstöd för hyresrätter.
            </seg>
            <seg n="5e066113">
              Allt det här tillsammans skulle skapa ungefär 3 000 jobb i vårt
              län. Dessutom har vi finansierat 1 900 fler utbildningsplatser.
              Det skulle skapa bättre förutsättningar, dels för att arbetslösa
              ska kunna få ett jobb eftersom det blir fler jobb, dels för att
              de arbetslösa ska kunna få bättre möjligheter till omställning
              och utbildning.
            </seg>
            <seg n="e2701e90">
              Jag konstaterar att Hillevi Engström i sitt svar hänvisar till
              den budget man lade fram i höstas och den budget man nu har lagt
              fram. Den budget som regeringen lade fram i höstas var för ungefär
              140 000 färre arbetslösa än den budget man nu fick revidera upp
              prognosmässigt för arbetslösheten. Ändå menar Hillevi Engström
              att den budgeten är tillräcklig. Man räknar alltså med 140 000
              fler arbetslösa de närmaste fyra åren, men man kommer inte med
              några ytterligare insatser för att förstärka möjligheterna till
              jobb, för att öka antalet jobb eller för att se till att det blir
              bättre utbildnings- och omskolningsmöjligheter.
            </seg>
            <seg n="b29ceeff">
              Jag tycker fortfarande inte att Hillevi Engström riktigt har
              svarat på mina frågor: Ska Hudiksvall få något stöd? Det svar
              som jag har fått, som jag tolkar det i alla fall, är nej. Det
              är bra som det är, ungefär, fast man efterfrågar mer stöd. Jag
              tycker inte att det är rimligt. Jag tycker att regeringen har
              ett ansvar för arbetslösheten i hela landet och särskilt i regioner
              där man är extra utsatt.
            </seg>
          </u>
          <note type="speaker" n="2177c0e1">
            Anf. 87 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-25" n="92ed5982">
            <seg n="3f442c68">
              Herr talman! Med Vänsterpartiets politik kan man i alla fall
              räkna med att invånarna och företagen i Hudiksvall och Gävleborg
              får betydligt tuffare tider. Vänsterpartiet föreslår ju, tror
              jag, så mycket som 90 miljarder kronor i höjda skatter. Det lär
              knappast leda till fler arbeten.
            </seg>
            <seg n="77520e1b">
              Som jag betonade i mitt interpellationssvar är Arbetsförmedlingen
              numera en nationell myndighet med möjlighet att omfördela resurser
              till de delar av landet som behöver dem mest. I dialog med Arbetsförmedlingen
              har jag försäkrat mig om att det finns resurser till omställning
              och möjligheter till arbetsmarknadsutbildning, vilket jag såg
              när jag besökte Gävle ganska nyligen.
            </seg>
            <seg n="0d55eb9a">
              Regeringen satsade utöver de 23 miljarder kronorna i höstens
              budget för 2013 ytterligare 3 miljarder kronor i vårpropositionen
              i april. Vi har också gjort en av de mest betydande satsningarna
              någonsin på infrastruktur drygt 500 miljarder kronor fram till
              2025, tillsammans med stora satsningar på forskning, innovationer,
              investeraravdrag, stöd till regional utveckling och stöd till
              arbetsmarknadspolitiken.
            </seg>
            <seg n="09f660af">
              Låt mig nämna några saker när det gäller arbetsmarknadspolitiken
              som är det område som jag ansvarar för. Vi har i budgeten för
              2013 förstärkt nystartsjobben för unga och förstärkt insatser
              för ungdomar före arbetsmarknadsgarantierna med tidiga förmedlingsstöd
              och insatser i arbetsmarknadspolitiken. Vi har förlängt folkhögskolesatsningen
              och utökat den till dem över 25 år. Vi har fler platser i garantierna.
              Vi har möjligheter till högre studiemedel för ungdomar, där ungdomar
              kan få upp till 6 500 kronor per månad för att gå tillbaka till
              skolan. Vi har ändrat reglerna för flyttbidrag till långtidsarbetslösa
              ungdomar. Vi har ändrat och förbättrat reglerna för instegsjobb
              för nyanlända, förstärkt det särskilda anställningsstödet och
              utökat platserna i SIUS med mera.
            </seg>
            <seg n="02ae1852">
              Jag tror att man ska vara lite försiktig med att, som Vänsterpartiet
              gör, utlova jobb samtidigt som man lovar enormt stora skattehöjningar
              på arbete, på företagande och inte minst på ungdomars jobb. Jag
              vill säkerställa att invånarna i Hudiksvall såväl som i hela Gävleborg
              och Sverige kan få ett bra stöd från Arbetsförmedlingen och att
              Arbetsförmedlingen blir bättre på att samarbeta med omställningsorganisationer
              och även med företag som varslar så att alla anställda som riskerar
              arbetslöshet känner att de får ett individuellt stöd som hjälper
              dem vidare i jakten på ett nytt arbete.
            </seg>
          </u>
          <note type="speaker" n="45acb823">
            Anf. 88 ULLA ANDERSSON (V):
          </note>
          <u who="ulla_andersson_ab2816" xml:id="i-af12cd044d47ef55-2" n="f4dc9df5">
            <seg n="c7ea92e9">
              Herr talman! I Vänsterpartiets Sverige kommer de som tjänar upp
              till 30 000 kronor i månaden att betala samma skatt som de gör
              i dag. I Vänsterpartiets Sverige kommer bolagen att betala samma
              faktiska bolagsskatt som de gjorde i fjol. Men de som tjänar mycket
              kommer att få betala mer i skatt, och det använder vi till att
              investera i offentliga, gemensamma nyttigheter som skapar riktiga
              jobb.
            </seg>
            <seg n="7e57cebc">
              Regeringens linje är mer av samma politik samma politik som inte
              har funkat, som har lett till en ökad arbetslöshet i Sverige med
              92 000 personer, en långtidsarbetslöshet som ökat med över 100
              procent i Sverige. I det län jag kommer ifrån har långtidsarbetslösheten
              för dem som har varit arbetslösa i två år eller längre ökat med
              200 procent.
            </seg>
            <seg n="2766a830">
              Det är mer av samma politik. Det är mer av arbetsmarknadspolitiska
              åtgärder i form av olika stöd, medan Vänsterpartiet har en politik
              för riktiga jobb. Vi menar nämligen att det är det som behövs.
              Det är inte de arbetslösas fel att det inte finns jobb. Det är
              ett strukturellt problem som regeringen har ansvar för att lösa.
            </seg>
            <seg n="e3aa5ca6">
              Jag finner det märkligt att man föreslår mer av samma sak. Det
              finns inga nya lösningar, inga visioner om hur det ska komma jobb
              i Sverige, utan det är arbetsmarknadspolitiska stöd. Antalet bidragsjobb
              ökar lavinartat i Sverige.
            </seg>
            <seg n="b7523916">
              Jag fick en kommentar en gång när det hade framkommit att städjobb
              som har kommit i Sverige har subventionerats av staten två gånger
              till ungefär 50 procent. Den kommentaren var: Tänk att det fanns
              en tid när arbetsgivarna faktiskt betalade den lön som den anställda
              skulle ha!
            </seg>
            <seg n="fff01fba">
              Regeringens politik är olika former av bidrag, och det har inte
              lett till fler jobb. Det Sverige behöver är därför en annan regering
              med en annan politik som sätter jobben främst. Då behövs det samhällsnyttiga
              investeringar som skapar riktiga jobb.
            </seg>
          </u>
          <note type="speaker" n="16512d46">
            Anf. 89 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-5bf7d44c7fdd6c7b-26" n="92ed5982">
            <seg n="23ab6b0c">
              Herr talman! Sverige har en för hög arbetslöshet. Men låt oss
              komma ihåg att vi har den lägsta långtidsarbetslösheten i hela
              Europa, vilket är någonting bra som vi ska värna om.
            </seg>
            <seg n="57a182f5">
              Jag tror att man bygger Sverige starkt genom att man har ett
              bra företagsklimat, inte genom att man höjer skatterna och lägger
              dem på att ordna jobb i offentlig sektor. Vi måste ha ett ännu
              bättre näringslivsklimat. Vi måste göra mer på forsknings- och
              innovationssidan, och vi måste satsa vilket vi gör på utbildning
              och på välutbildad arbetskraft.
            </seg>
            <seg n="9f20f4ae">
              Vi har förbättrat och utökat platserna inom utbildningsväsendet
              med yrkesvux, praktik, arbetsmarknadsutbildning och ingenjörs-
              och sjuksköterskeutbildning. Vi måste se till att de som riskerar
              arbetslöshet eller redan är arbetslösa får bra möjligheter till
              omställning.
            </seg>
            <seg n="a3fb1dfa">
              Det är bekymmersamt i vissa delar av landet, och där måste vi
              också uppmuntra till arbetspendling eller till att kanske flytta
              dit där de lediga arbetena finns. Det skiljer sig väldigt mycket
              åt. Granne med Gävleborgs län har vi Uppsala län som har den lägsta
              arbetslösheten i hela Sverige. Vi har även Helsingforss län. Det
              finns jobb, och det omsätts jobb, även när det är lågkonjunktur.
              Ungefär en miljon jobb omsätts varje år i Sverige, även i svåra
              situationer. Låt oss inte gömma bort det.
            </seg>
            <seg n="aa4edf48">
              Avslutningsvis: Det är viktigt att Arbetsförmedlingen förmår
              ge dem som söker arbete stöd och hjälp utifrån individens särskilda
              egna behov. Där finns det, vill jag ändå påpeka, möjligheter till
              omställning och arbetsmarknadsutbildning, praktik och andra typer
              av insatser.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="61e1a010">
            14 § Svar på interpellation 2012/13:452 om resultatet av sjukförsäkringsreformen
          </note>
          <note type="speaker" n="c8af949d">
            Anf. 90 Statsrådet ULF KRISTERSSON (M):
          </note>
          <u who="unknown" xml:id="i-5bf7d44c7fdd6c7b-27" n="2c1b7a16">
            <seg n="564ceb5b">
              Herr talman! Shadiye Heydari har frågat mig vilka åtgärder jag
              har för avsikt att vidta för att säkerställa att de utförsäkrade
              kommer tillbaka i arbete.
            </seg>
            <seg n="7b6c59bd">
              Sjukförsäkringsreformen bröt en utveckling i Sverige med ökande
              sjukfrånvaro och utanförskap. Sedan oktober 2006 har antalet personer
              som har varit sjukskrivna i mer än ett år minskat med ca 42 000.
              Antalet personer med sjuk- eller aktivitetsersättning har minskat
              med närmare 180 000.
            </seg>
            <seg n="29fd878d">
              Tidsgränserna för prövning av arbetsförmåga och rätt till ersättning
              är helt avgörande för den kraftigt minskade sjukfrånvaron. I dag
              avslutas sjukskrivningar i mycket större utsträckning än tidigare
              med återgång i arbete, bland annat eftersom berörda aktörer mer
              aktivt bidrar till att tillvarata sjukskrivnas arbetsförmåga.
            </seg>
            <seg n="83cb59b1">
              Personer som varit sjuka länge och inte kan återfå arbetsförmågan
              genom någon medicinsk behandling eller rehabilitering kan i stället
              få sjukersättning. Men så länge det finns hopp om att det ska
              bli möjligt att arbeta ger vi inte upp. Utöver de insatser som
              bör vidtas i sjukförsäkringen är det rimligt att även Arbetsförmedlingen
              åtminstone med två och ett halvt års mellanrum prövar om de kan
              göra något för personen, om det inte finns särskilda medicinska
              skäl.
            </seg>
            <seg n="75ecab40">
              Av totalt 62 000 personer som lämnat sjukförsäkringen från årsskiftet
              2009/10 och fram till juni 2012 på grund av uppnådd maxtid har
              över hälften, 35 000 personer, helt och hållet lämnat sjukförsäkringen.
              De har påbörjat den mödosamma resan tillbaka till arbetslivet.
              Det finns ingen helhetsbild av vad alla dessa 35 000 personer
              gör i dag, men regeringen följer löpande hur till exempel deras
              inkomster utvecklas. Den samlade bilden är att den bortre tidsgränsen
              lett till att fler arbetar mer även om det också finns exempel
              på personer som efter att ha lämnat sjukförsäkringen är beroende
              av ekonomiskt bistånd.
            </seg>
            <seg n="873f34b2">
              Med de gamla reglerna hade alla dessa personer fortsatt att vara
              sjukskrivna med alla de risker för hälsa, välbefinnande och delaktighet
              i samhället som långtidssjukskrivning tyvärr ofta kan innebära.
            </seg>
          </u>
          <note type="speaker" n="678a4430">
            Anf. 91 SHADIYE HEYDARI (S):
          </note>
          <u who="shadiye_heydari_c4523a" xml:id="i-aa739801a0323ed3-0" n="2f156081">
            <seg n="b7f9cabc">
              Herr talman! Först vill jag tacka ministern för svaret.
            </seg>
            <seg n="0456456a">
              Anledningen till att jag skrev interpellationen var ISF:s och
              SKL:s senaste rapporter. I Sverige finns i dag alltför många som
              står långt bort från arbetsmarknaden på grund av sjukdom och skador.
              Vägen tillbaka till ett arbete är i dag lång. Många kommer aldrig
              tillbaka till ett arbete eller egen försörjning. Det är beklagligt
              och inte värdigt ett välfärdssamhälle som Sverige.
            </seg>
            <seg n="149aff08">
              Inspektionen för socialförsäkringen skriver i sin rapport 2013:6
              att effekterna av de ändrade sjukreglerna för dem som nått den
              bortre tidsgränsen i sjukförsäkringen är begränsade. ISF har granskat
              vad som hänt med de 41 000 heltids- eller deltidssjukskrivna som
              lämnade sjukförsäkringen under 2010 efter att ha nått den bortre
              tidsgränsen i försäkringen. De flesta deltog i någon typ av aktivitet
              och hade aktivitetsersättning. Man kan konstatera att ett år senare
              hade hälften av dem återvänt till försäkringen. Enbart tre av
              tio hade ökat sin arbetsinkomst, vilket var syftet med reformen.
              Enligt rapporten hade sex av tio oförändrad eller ingen inkomst
              alls.
            </seg>
            <seg n="e1f234a1">
              De utförsäkrade som fick ekonomiskt bistånd under minst sex månader
              hade å andra sidan ökat från ungefär 1 000 till 3 500 personer,
              det vill säga mer än trefaldigats.
            </seg>
            <seg n="94ea538b">
              SKL har undersökt 670 utförsäkrade i Hässleholm, Halmstad och
              Borlänge. Enligt rapporten Gör rätt från dag ett har 10 procent
              av de sjuka varit tvungna att gå till socialtjänsten. Men rapporten
              visar tydligt att socialtjänsten inte kan få de sjuka på fötter,
              arbeta med rehabilitering eller hjälpa dem ut på arbetsmarknaden.
            </seg>
            <seg n="d8287105">
              Herr talman! Ministern sade i sitt svar att sjukförsäkringsreformen
              bröt en utveckling i Sverige med ökande sjukfrånvaro och utanförskap.
              Sedan oktober 2006 har antalet personer som har varit sjukskrivna
              i mer än ett år minskat med ca 42 000. Det är bra. Antalet personer
              med sjuk- eller aktivitetsersättning har minskat med närmare 180
              000.
            </seg>
            <seg n="daab8a43">
              Men vi ska inte glömma en sak. Det finns en annan grupp som är
              utförsäkrad på grund av de krångliga reglerna. Det handlar om
              65 000 personer. Det är en stor grupp i vårt välfärdsland Sverige.
              Om dessa 65 000 människor hade fått hjälp och rehabilitering i
              tid hade de inte hamnat utanför systemet och blivit utförsäkrade.
            </seg>
            <seg n="6a3f707e">
              Linköpings universitet har gjort en studie som omfattar kvalitativa
              intervjuer med sjukskrivna, arbetsgivare, handläggare på Försäkringskassan
              samt primärvårds- och företagsläkare. På grund av den begränsade
              talartiden kommer jag inte att läsa upp alla namn, men det framgår
              att Försäkringskassans handläggare anses ha blivit mindre tillgängliga,
              och de uppfattas generellt som alltmer passiva i rehabiliteringsprocessen.
              Handläggarna på Försäkringskassan menar att de senaste årens regeländringar
              har medfört en än mer administrativ handläggarroll där mer tid
              läggs på att hålla tidsgränser än på att arbeta med faktisk rehabilitering.
              Handläggarna upplever också att etiska dilemman uppstår när individuella
              bedömningar kommer i konflikt med tidsgränserna, vilket de upplever
              som stressande.
            </seg>
            <seg n="853b1af6">
              Hur ser ministern på detta? Vilka åtgärder har ministern för
              avsikt att vidta för att säkerställa att de 65 000 personer som
              är utförsäkrade kommer tillbaka till arbete?
            </seg>
          </u>
          <note type="speaker" n="9f22c13b">
            Anf. 92 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-10" n="fde53668">
            <seg n="d5d662a3">
              Herr talman! Jag anmälde mig till debatten därför att Shadiye
              Heydari och jag sitter i samma utskott. Jag tycker att det är
              viktigt att den här debatten förs. Vi har genomfört en viktig
              och nödvändig sjukförsäkringsreform med tanke på hur tidigare
              socialdemokratiska regeringar totalt har misslyckats med att göra
              sjukförsäkringen försäkringsmässig. Den användes i mångt och mycket
              som en arbetsmarknadspolitisk åtgärd, framför allt i vissa regioner,
              och förfelade då helt sitt syfte.
            </seg>
            <seg n="072e953c">
              Resultatet av att Socialdemokraterna misslyckades och att vi
              hade så många sjukskrivna så förfärligt mycket längre än i jämförbara
              länder var att individerna inte syntes. De förpassades bort från
              egen försörjning och samhällsgemenskap på ett sätt som de inte
              förtjänade. Det var viktigt med sjukförsäkringsreformen.
            </seg>
            <seg n="7179a754">
              Siffrorna förtjänar också att lyftas fram. Shadiye Heydari beskriver
              det ungefär så som jag upplever att Socialdemokraterna fortfarande
              envist hävdar. De individer som har lämnat sjukförsäkringen eller
              förtidspensionen har kommit närmare arbetsmarknaden, och det tycker
              Socialdemokraterna är besvärande. Det innebär att individerna
              har andra former av egna inkomster eller ersättningar från Arbetsförmedlingens
              olika program, och de kan också i viss mån, som också nämns här,
              utnyttja ekonomiskt bistånd. Det är naturligtvis ett viktigt stöd
              för individer som står närmare arbetsmarknaden men inte nödvändigtvis
              är sjuka och därför inte heller ska finnas i sjukförsäkringen.
            </seg>
            <seg n="1e651c49">
              Ministern sade i sitt svar att det är anmärkningsvärt att det
              finns 220 000 långtidsarbetslösa och förtidspensionärer. Det är
              en jättegrupp människor som nu står mycket närmare arbetsmarknaden.
              De kan ses och rehabiliteras. Den tidigare socialdemokratiska
              regeringen lät förtidspensionera folk med stor entusiasm för att
              hålla ned arbetslöshetssiffrorna. Det var en skammens politik.
              Människor flyttades aktivt från ett arbete eller möjligheten att
              utvärderas för en arbetsförmåga och glädjen att använda den arbetsförmågan.
              I stället hamnade de i bidragsförsörjning.
            </seg>
            <seg n="85f75fb9">
              Det som är viktigt att komma ihåg är en detalj i interpellationen.
              Shadiye Heydari beskriver mycket riktigt den solidariskt finansierade
              sjukförsäkringen. Hon säger att den finansieras gemensamt genom
              avgifter på lönen.
            </seg>
            <seg n="cb569b48">
              Socialdemokraternas förslag är inte enbart att flytta tillbaka
              positionerna till en sjukförsäkring som inte längre fungerar,
              utan det är helt enkelt fråga om att härbärgera folk som borde
              stå närmare arbetsmarknaden och få möjligheter till rehabilitering
              för att komma åter i arbete. Faktum är att man vill kraftigt höja
              ersättningsnivåerna till individerna, kraftigt i så måtto att
              den totala skattebördan, som man vill lägga på svenska folket
              för att betala att folk som kanske i stället för att prövas mot
              arbetsmarknad och arbetsförmåga ska erbjudas en passiv sjukförsäkring,
              uppgår till drygt 16 miljarder kronor. Det är en skattechock som
              heter duga. Detta är att jämföra med utbildningssatsningar på
              4 miljarder i den socialdemokratiska budgeten. Det är fråga om
              16 miljarder i skattehöjningar.
            </seg>
            <seg n="418d46f0">
              Om vi tror att mycket av samhällets välfärd, inte minst pensionärernas
              möjligheter att få sina pensioner uppräknade, står på basen av
              att fler arbetar är det destruktivt att låta människor betala
              skatt i den omfattning som den skattechocken innebär. Men allra
              mest tragiskt är det naturligtvis för de människor som tvingas
              ut i sjukskrivning och förtidspension när de sannolikt har möjlighet
              att pröva sin arbetsförmåga och finna en egen försörjning.
            </seg>
            <seg n="573b26a8">
              Ekvationen går faktiskt inte alls ihop, Shadiye Heydari.
            </seg>
          </u>
          <note type="speaker" n="53228e77">
            Anf. 93 Statsrådet ULF KRISTERSSON (M):
          </note>
          <u who="unknown" xml:id="i-5bf7d44c7fdd6c7b-28" n="2c1b7a16">
            <seg n="0f026146">
              Herr talman! För jag vet inte vilken gång i ordningen svarar
              jag på en socialdemokratisk interpellation där andemeningen är
              att det var bättre förr. När fler blev sjukskrivna var det bättre.
              När fler var sjukskrivna längre var det bättre. När fler människor
              efter lång sjukskrivning blev förtidspensionärer mitt i livet
              var det bättre.
            </seg>
            <seg n="43d5fe08">
              Det kan vara så att vi helt enkelt tycker olika, att ni tycker
              att det är bättre ju fler som är sjukskrivna och ju längre de
              är sjukskrivna och att vi tycker att det är bättre om det inte
              är så. Då vore det bättre om ni sade det, att det är så här ni
              vill ha det: Ändra reglerna så att fler människor är sjukskrivna
              längre och fler människor blir förtidspensionärer! Då kan vi ändå
              ha en diskussion om vilket samhälle vi vill ha.
            </seg>
            <seg n="e266ed24">
              Eller också kan det vara så att dessa interpellanter på allvar
              tror att det är rasande lätt för människor att efter flera års
              sjukskrivning komma tillbaka till arbetslivet, och om det inte
              löser sig på en gång vore det bättre om man inte hade försökt.
              Men då kan ni ju säga det i så fall: Det här är en baggis; det
              här löser vi utan problem. Det är bara regeringen som är klantig.
            </seg>
            <seg n="ede2a66a">
              Vi borde skapa utrymme för något slags meningsfull debatt. Här
              låtsas man som att regelförändringar som skapar tidsgränser och
              skapar aktivitet för att ta vara på människors arbetsförmåga,
              med de resultat vi har haft, skulle kunna genomföras utan att
              det var en ganska tuff resa.
            </seg>
            <seg n="913b2280">
              Också tuff, och värd att nämna, är den svåra uppgift som de människor
              som arbetar på Försäkringskassan har som Shadiye Heydari nästan
              rycker på axlarna åt. De ska efter lag och ordning bestämma vem
              som kan förväntas försörja sig själv och vem som ska få budskapet
              att vi tänker försörja dig för resten av ditt liv. Det är en svår
              uppgift det har alltid varit en svår uppgift, som är extra svår
              ju högre ambitioner man har att inte bara förtidspensionera alla
              som har varit borta något år med tidsbegränsad sjukersättning
              som vi gjorde tidigare.
            </seg>
            <seg n="fadb50e2">
              Ännu mer respekt är de värda som kämpar med detta, som vet att
              jag kan ha en liten förmåga för något arbete någonstans och tycker
              att den är värd att ta vara på, fast jag har drabbats av någonting
              som jag inte har bett om, fast jag inte kan jobba i mitt gamla
              yrke eller ens det jag har utbildning för, men att det är värt
              att försöka stå på egna ben så långt det bara går. Den berättelsen
              berättas alldeles för sällan.
            </seg>
            <seg n="e705d5a0">
              Man svischar förbi dessa frågor som om de inte var värda någonting.
              Att tre av tio har höjt sina arbetsinkomster är inte värt någonting
              därför att andra inte har lyckats med det.
            </seg>
            <seg n="10fb6406">
              Allra sist: I Sverige har vi försörjningsstöd, socialbidrag,
              av det enkla skälet att alla civiliserade samhällen måste ha ett
              yttersta skyddsnät för dem som inte har försäkrad inkomst. Det
              är extra viktigt i ett land som i flera decennier har kämpat för
              att alla som kan jobba ska jobba, ha egen inkomst och vara försäkrade
              om de råkar illa ut. Om man då inte har ett jobb och inte har
              en inkomst är detta skyddsnät extra viktigt.
            </seg>
            <seg n="8ea46778">
              Att baktala det och säga att ingen borde ha försörjningsstöd,
              när SKL:s rapport visar att det är en försumbar ökning på grund
              av tidsgränserna i sjukförsäkringen, är inte att vara seriös.
            </seg>
            <seg n="3e96d318">
              Däremot pekar interpellanten på ett seriöst problem som vi alltid
              har haft i Sverige. Det finns sjuka människor som aldrig har jobbat
              och aldrig haft försäkrad inkomst och därför inte kan få sjukpenning
              trots att de är sjuka. Det har vi alltid haft i Sverige. För dem
              har vi ett yttersta skyddsnät, och det ska användas, inte förtalas.
            </seg>
          </u>
          <note type="speaker" n="6b12a83f">
            Anf. 94 SHADIYE HEYDARI (S):
          </note>
          <u who="shadiye_heydari_c4523a" xml:id="i-aa739801a0323ed3-1" n="2f156081">
            <seg n="36f8a10e">
              Herr talman! Jag vill inleda med att säga att arbete ger frihet.
              Vårt mål är att människor ska komma ut i arbete och ha ett arbete.
              Jag blir förvånad när jag gång på gång får höra att det var värre
              och sämre under Socialdemokraternas tid. Men om det var så som
              ni beskriver det, varför gör ni det sämre för de försäkrade?
            </seg>
            <seg n="ec475a2d">
              Vi vill att människor ska få hjälp och stöd i tid så att de kommer
              tillbaka till något arbete. Vi vill ha bättre rehabilitering,
              bättre planering, avstämningsmöten mellan arbetsgivare, Försäkringskassan,
              läkare, primärvården eller vem det nu är, så att de får hjälp
              och stöd att komma tillbaka till ett arbete. Det är det som är
              vårt mål, inte att folk ska hamna i någon typ av förtidspensionering
              eller sjukskrivning. Det är inte Socialdemokraternas mål. Det
              vill jag påminna er om.
            </seg>
            <seg n="37a3f2da">
              Ministern skriver i sitt svar:
            </seg>
            <seg n="29fd878d">
              Tidsgränserna för prövning av arbetsförmåga och rätt till ersättning
              är helt avgörande för den kraftigt minskade sjukfrånvaron. I dag
              avslutas sjukskrivningar i mycket större utsträckning än tidigare
              med återgång i arbete, bland annat eftersom berörda aktörer mer
              aktivt bidrar till att tillvarata sjukskrivnas arbetsförmåga.
            </seg>
            <seg n="36e08088">
              Det är bra om man kan göra det.
            </seg>
            <seg n="1fc0303b">
              Jag tänkte så här, ministern och Finn Bengtsson: Vad säger ni
              om cancerpatienterna? Det har hänt att man har frågat cancerpatienter:
              När ska du gå bort? När ska du dö? Är det okej att ställa sådana
              frågor till patienter som har den sjukdomen? Vi är olika människor
              med olika behov, och vi har olika sjukdomar, så man kan inte sätta
              upp en massa tidsgränser. Jag tycker att det är bra med tidsgränser,
              att man sätter upp ramar och tider: Så här ska vi hjälpa dig med
              sjukskrivningen tills du kommer tillbaka till arbete. Men vi kan
              inte ställa sådana frågor till människor och stressa ihjäl dem.
              Om människor får stöd och hjälp underlättar det självklart för
              många att komma tillbaka till ett arbete.
            </seg>
            <seg n="a3bc41bf">
              Jag vill citera en person som är utförsäkrad:
            </seg>
            <seg n="3f14c43a">
              Vad ska jag ta mig till? Ta livet av mig för att de ska fatta?
              Göra det ordentligt den här gången? Jag blir ju tvungen att slåss
              till priset av att jag blir ännu sjukare och mer sönderstressad.
              Det känns som jag bara vill dö just nu. Det känns som de tvingar
              mig till att ta livet av mig.
            </seg>
            <seg n="b49388b9">
              Jag vill ställa en fråga till både ministern och Finn Bengtsson:
              Tycker ni att det är okej att människor känner så här, i vårt
              vackra Sverige, i vårt välfärdssamhälle, att människor känner
              sig stressade och oroade, i stället för att vi hjälper dem med
              rehabilitering och bättre planering så att de kan komma tillbaka
              till ett arbete? Ni kan väl inte misstro alla dessa människor.
            </seg>
            <seg n="da02966c">
              Min sista fråga i denna del blir om ministern är nöjd med resultaten
              av reformen.
            </seg>
          </u>
          <note type="speaker" n="b1aa3002">
            Anf. 95 FINN BENGTSSON (M):
          </note>
          <u who="finn_bengtsson_40fb24" xml:id="i-9d782fae5c3a53ab-11" n="fde53668">
            <seg n="c912c4b9">
              Herr talman! Jag tänkte säga att jag var glad att Shadiye Heydari
              inte hade hemfallit till att återigen i denna kammare ta upp enskilda
              fall som kanske har handlagts på ett sätt som är utanför vår kontroll
              eftersom den diskussionen inte är fruktbar här. Jag trodde att
              vi skulle besparas den nesan, men vi fick den på slutet i alla
              fall, kanske på grund av att argumenten tryter.
            </seg>
            <seg n="ea588bf6">
              Låt mig då konstatera att drygt 60 000 har lämnat sjukförsäkringen
              men att vi har viktiga undantagsregler som gör att 25 procent
              av de individerna fortsätter att vara sjukskrivna därför att de
              har en grund för att inte lämna sjukförsäkringen vid två och ett
              halvt år. Det är alltså en väldigt viktig grupp som vi värnar
              om. Där är till exempel cancer, som nämndes här, ett undantag
              från att behöva lämna sjukförsäkringen. Regelverket och det är
              det vi måste titta på i denna kammare fungerar alldeles utmärkt.
            </seg>
            <seg n="72cd26b3">
              Om jag ska ta den korta historiken var det Göran Persson som
              såg problemet med en sjukförsäkring som hade löpt amok. Han tillsatte
              sin tidigare socialförsäkringsminister som utredare det vet Shadiye
              Heydari mycket väl som kom fram med ett förslag där LO tyckte
              att den bortre gränsen skulle vara 15 månader. Vi har två och
              ett halvt år, som är mycket längre, plus att vi har många undantag
              för dem som inte ska behöva lämna sjukförsäkringen. Så är regelverket.
              Det är synnerligen humanitärt.
            </seg>
            <seg n="e872bc1f">
              Men det allra mest humanitära är att det kanske är 35 000 som
              inte längre är i sjukförsäkringen när de inte behöver det. De
              får en möjlighet att ses och prövas för den arbetsförmåga de säkert
              kan utveckla, och många av dem har jobb.
            </seg>
            <seg n="0d3eaec6">
              Detta förringar Socialdemokraterna. De förringar deras möjlighet
              att komma tillbaka till arbetslivet, i stället för att hurra för
              dessa människor och stödja denna reform.
            </seg>
          </u>
          <note type="speaker" n="70b6be64">
            Anf. 96 Statsrådet ULF KRISTERSSON (M):
          </note>
          <u who="unknown" xml:id="i-5bf7d44c7fdd6c7b-29" n="2c1b7a16">
            <seg n="fdeb8a6d">
              Fru talman! Det är bra att vi är överens och att det sägs i klartext
              att vi inte ska tillbaka. Det är bra att vi är överens om att
              tidsgränser är bra och nödvändiga. Det låter inte alltid så i
              diskussionen.
            </seg>
            <seg n="b6f028c4">
              Om det är enskildheter inom ramen för reformen som ni på allvar
              vill diskutera är vi helt öppna för en sådan diskussion. Om det
              finns bättre sätt att satsa de massiva pengarna på rehabiliteringsinsatser,
              om vi kan nå människor ännu bättre än i dag, om vi kan förstärka
              arbetsgivarnas intresse och om vi kan förbättra processerna är
              vi helt öppna för att diskutera det. Det finns ingen prestige
              i detta.
            </seg>
            <seg n="2229b3e2">
              Det är bra att det sägs att tidsgränser är bra, att ni inte vill
              riva upp dem och att ni inte vill tillbaka till det gamla. Men
              ni har en trollformel som gör att alla svåra frågor försvinner.
              Jag tror inte riktigt på den.
            </seg>
            <seg n="90bbf432">
              Både politiken och kanske än tydligare handläggare tvingas ibland
              att göra svåra avvägningar. Man ska bedöma sådant som inte är
              solklart. Man ska fatta beslut som kan ifrågasättas och som kanske
              måste vandra vidare till domstol för att rätas ut. Det enda sättet
              att slippa alla dessa svåra frågor, som ju socialförsäkringen
              är till för att hantera, är att se till att alla som ansöker om
              förtidspension får det. Då slipper man de svåra frågorna.
            </seg>
            <seg n="bf8cde31">
              Det fanns en tid när socialdemokrater var väldigt tydliga med
              att det samhället vill vi inte ha. Alla som kan arbeta ska arbeta.
              Bara det samhället skapar resurser för en generös välfärdspolitik
              för dem som inte kan arbeta. Det är lite förvånande att man ska
              behöva berätta detta för återkommande socialdemokratiska interpellanter.
            </seg>
            <seg n="f6e9dd50">
              Tidsgränserna är inte i första hand viktiga därför att ett litet
              antal lämnar sjukförsäkringen efter sista tidsgränsen. Tidsgränserna
              är viktiga eftersom de har påskyndat hela processen.
            </seg>
            <seg n="997c5620">
              Den stora segern med reformen är att mycket färre människor i
              dag är sjukskrivna riktigt länge, det vill säga de som löper den
              största risken att hamna i förtidspension därefter. Det är också
              färre som blir sjukskrivna, och det är bra. Men sådant kan variera.
              Det såg vi senast i februari då jättemånga människor var sjuka
              samtidigt. Sådant kan vi hantera i Sverige. Det vi inte kan hantera
              är när väldigt många blir sjukskrivna omotiverat länge för åkommor
              efter vilka de skulle kunna komma tillbaka snabbare. Det har faktiskt
              hänt inom ramen för saker som fortsatt är svåra.
            </seg>
            <seg n="b2bfd873">
              Allra sist: Vi saknar inte problem. Jag brukar understryka att
              det finns gott om problem kvar att ägna vår mentala energi åt.
              Psykisk ohälsa är i dag den alltmer dominerande gruppen, framför
              allt i lång sjukskrivning. Där är våra redskap och våra erfarenheter
              inte alls lika goda som när det gäller somatiska sjukdomar och
              fysiska skador.
            </seg>
            <seg n="948a0882">
              Vi är nog bättre än någonsin tidigare i Sverige på att hjälpa
              människor snabbt tillbaka till jobbet vid vanliga somatiska sjukdomar.
              Det är jättebra. Nästa utmaning är att bli lika respektfulla mot
              och lika intresserade av människor med psykisk ohälsa och att
              hjälpa dem tillbaka till arbetslivet, som dessutom är statt i
              sådan förändring att dessa åkommor kan vara extra svåra att förena
              med ganska många jobb i dag. Det är riktigt stora utmaningar,
              och dessa delar vi med stora delar av västvärlden.
            </seg>
            <seg n="4f2f9c34">
              Det vore fantastiskt om vi kunde ägna lite mer politisk energi
              åt att ta reda på vilka av våra regelverk i dag som inte är bra
              nog för att möta 2000-talets stora ohälsoproblem och vad vi kan
              göra åt detta. Den diskussionen efterlyser jag, också i Sveriges
              riksdag.
            </seg>
          </u>
          <note type="speaker" n="b4f25a3f">
            Anf. 97 SHADIYE HEYDARI (S):
          </note>
          <u who="shadiye_heydari_c4523a" xml:id="i-aa739801a0323ed3-2" n="2f156081">
            <seg n="f11cde29">
              Fru talman! Det är klart att vi inte vill tillbaka till gamla
              regler. Men om det är frid och fröjd med den reform som regeringen
              är så stolt över, varför är vi då tvungna att lämna ett antal
              utskottsinitiativ?
            </seg>
            <seg n="23bd4bf3">
              Det finns brister i regelverket och i reformen, och det är viktigt
              att man åtgärdar dem. Man ska inte lägga skulden på någon annan
              och säga att det var sämre under Socialdemokraternas tid och att
              det är bättre nu.
            </seg>
            <seg n="0efac9fa">
              Det var inte bra då, och det är inte bra nu. Se till att förbättra
              regelverket! Se till att människor kommer tillbaka i arbete! Se
              till att människor får hjälp och stöd, utbildning, arbetsträning
              och rehabilitering så att de klarar av ett arbete! Vi ska inte
              utförsäkra alla dessa människor, som vi har talat om i dag, och
              inte oroa och stressa dem i onödan.
            </seg>
            <seg n="0bd7c9ec">
              Fru talman! Vår välfärd bygger på att alla som kan jobba också
              gör det. Men för den som har oturen att bli sjuk måste det finnas
              en sjukförsäkring som ger både snabb rehabilitering tillbaka till
              arbete och ett gott ekonomiskt skydd under den tid det tar. Sjukförsäkringen
              ska baseras på inkomstbortfallsprincipen. Man ska inte behöva
              gå från hus och hem när man mist sin arbetsförmåga genom sjukdom
              eller skada. Genom solidarisk finansiering och riskutjämning bidrar
              sjukförsäkringen till ett gott ekonomiskt skydd för alla.
            </seg>
            <seg n="356e5d3d">
              Socialdemokraternas utgångspunkt är att alla människors förmåga
              till arbete ska tas till vara. Arbetsförmågan och viljan att delta
              i arbetslivet hos sjuka och funktionsnedsatta med nedsatt arbetsförmåga
              måste tillvaratas mycket bättre än nu.
            </seg>
            <seg n="c3f1fb32">
              Min slutliga fråga till ministern är: Vilka andra åtgärder har
              ministern för avsikt att vidta för att säkerställa att de utförsäkrade
              kommer tillbaka i arbete samt att ingen blir utförsäkrad?
            </seg>
          </u>
          <note type="speaker" n="5ca2b4fd">
            Anf. 98 Statsrådet ULF KRISTERSSON (M):
          </note>
          <u who="unknown" xml:id="i-a316a11528fcd401-1" n="2c1b7a16">
            <seg n="85613df4">
              Fru talman! Vi har vid flera tillfällen, både i formella sammanhang
              i utskottet och i andra sammanhang, beskrivit hur vi ser på situationen,
              vilka insatser som görs och hur vi följer upp vad som händer i
              sjukförsäkringen. Det gäller både sådant som går väldigt bra och
              nya problemområden som vi ser tydligare i dag men som vi inte
              såg förut. Jag är mycket öppen med att jag återkommande diskuterar
              dessa saker.
            </seg>
            <seg n="82ebf3a6">
              Det är viktigt att nu hålla fokus på att det här är för Sverige
              helt avgörande frågor. Det äventyrar inte detaljer utan äventyrar
              basen för svensk välfärdspolitik om man tappar greppet om de svenska
              socialförsäkringarna.
            </seg>
            <seg n="0d9c29d4">
              Jag kan känna mig lite ensam i kampen för att ge den svenska
              modellen ett bättre öde än att slarvas bort i lite ovarsam oppositionspolitik.
              Jag är helt medveten om att när ni i oppositionen samlar er, från
              socialdemokrater till sverigedemokrater, är ni fler. Då får ni
              ta ansvar för det. Vi står upp för den politik som vi har genomfört.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="e3ce5233">
            Ajournering
          </note>
          <note n="39c418c7">
            Kammaren beslutade kl. 20.08 på förslag av förste vice talmannen
            att ajournera förhandlingarna i ca 5 minuter i väntan på att miljöminister
            Lena Ek (C) skulle infinna sig i kammaren för att lämna svar på
            interpellation 2012/13:415.
          </note>
          <u who="unknown" xml:id="i-a20a042d4101d011-1" n="2c1b7a16">
            <seg n="25643c66">
              Återupptagna förhandlingar
            </seg>
          </u>
          <note n="78ff68ea">
            Förhandlingarna återupptogs kl. 20.11.
          </note>
          <note n="23d0537c">
            15 § Svar på interpellation 2012/13:415 om villkor för användande
            av vattenskoter
          </note>
          <note type="speaker" n="129bcabb">
            Anf. 99 Miljöminister LENA EK (C):
          </note>
          <u who="unknown" xml:id="i-5bf7d44c7fdd6c7b-30" n="2c1b7a16">
            <seg n="64c90a53">
              Fru talman! Ärade ledamöter! Ärade interpellant! Jens Holm har
              frågat mig om jag avser att snarast verka för att förordning 1993:1053
              om användning av vattenskoter ska kunna tillämpas i enlighet med
              sitt syfte samt om jag avser att verka för att frågan om behörighet
              och åldersgräns för vattenskoter kommer att vara en del av ett
              nytt förslag från regeringen.
            </seg>
            <seg n="d8d4025e">
              Det stämmer, fru talman, som Jens Holm påpekar att det har visat
              sig vara svårt att tillämpa den svenska vattenskoterförordningen
              vad gäller möjligheterna att lagföra någon för brott mot förordningens
              bestämmelser.
            </seg>
            <seg n="b6967469">
              Vattenskoterfrågan är en fråga som jag under min tid som miljöminister
              har fått ta del av flera synpunkter kring, exempelvis vad gäller
              erfarenheter av störningar från nöjeskörning och krav på hårdare
              reglering. Andra har anfört att ansvarsfull användning av vattenskotrar
              inte medför sådan störning att det är motiverat med en särreglering
              av just vattenskoteranvändning och att förordningen därför bör
              upphävas i sin helhet.
            </seg>
            <seg n="6b183df2">
              Jag delar Jens Holms uppfattning att dagens situation är otillfredsställande
              och att nuvarande reglering måste ses över så att frågan kan få
              en lösning. Regeringen har därför den 5 juni 2013 gett i uppdrag
              åt Havs- och vattenmyndigheten att kartlägga och analysera omfattningen
              av och orsaken till de olägenheter för människors hälsa eller
              för miljön som användningen av vattenskotrar kan ge upphov till.
              Till undvikande av omotiverad särreglering av vattenskotrar i
              förhållande till andra typer av mindre motordrivna vattenfarkoster
              innefattar uppdraget en kartläggning och analys av störningsbilden
              även för dessa farkoster. Havs- och vattenmyndigheten ska föreslå
              de eventuella författningsändringar som analysen föranleder. Uppdraget
              ska redovisas i november i år.
            </seg>
            <seg n="fd865b87">
              Jens Holm har också ställt en fråga om huruvida behörighet och
              åldersgräns för vattenskoter kommer att vara en del av ett nytt
              förslag från regeringen. Regeringen har i dag inga planer på att
              införa krav på behörighet och åldersgräns för vattenskotrar. För
              det fall Havs- och vattenmyndigheten i sin redovisning av det
              uppdrag som nu har lämnats skulle komma fram till att det finns
              en direkt koppling mellan de störningar som vattenskoteråkning
              ger upphov till och ålder och kompetens hos föraren kan regeringen
              givetvis komma att omvärdera denna inställning. Detta faller i
              så fall under infrastrukturministerns portfölj.
            </seg>
          </u>
          <note type="speaker" n="db412dd4">
            Anf. 100 JENS HOLM (V):
          </note>
          <u who="jens_holm_726eb1" xml:id="i-981f6c8e9b67acd1-0" n="e371c17c">
            <seg n="639c236a">
              Fru talman! För en vecka sedan blev en kvinna strax utanför Blackeberg
              påkörd av en vattenskoter. Hon simmade i vattnet, inte särskilt
              långt ut, och plötsligt kom en vattenskoter i full fart och körde
              på henne. Såvitt jag vet ligger kvinnan fortfarande på sjukhus.
              Hon är allvarligt skadad, men läget lär vara stabilt. Nyligen
              avled en man efter att ha kört med vattenskoter strax utanför
              Ingarö i Helsingfors.
            </seg>
            <seg n="7bc8b49f">
              Detta är bara två exempel på de återkommande tillbuden med vattenskotrar.
              Enligt Helsingforsspolisen kan man en solig dag bara här i Helsingforssområdet
              få två tre anmälningar av folk som är upprörda över vårdslös körning
              med vattenskotrar. Det är nog inte så konstigt. Med en vattenskoter
              kan man köra extremt fort. Man kan köra på grunda vatten. Det
              finns egentligen inga som helst begränsningar vad gäller ålder
              eller lämplighet på föraren. Vem som helst kan sätta sig på en
              vattenskoter på mellan 100 och 200 hästkrafter, alltså lika mycket
              som en stor bil, och köra i upp till 60 knop, vilket är ungefär
              100 kilometer i timmen.
            </seg>
            <seg n="538c8fd7">
              Många människor är upprörda över det oväsen som vattenskotrar
              för med sig. Många som värnar djur- och naturliv störs av hur
              vattenskotrar stör till exempel häckande fåglar eftersom de kan
              köra långt in mot kanten i grunda vatten.
            </seg>
            <seg n="ddd628b2">
              Precis som miljöministern säger är inte problemet med vattenskotrar
              någon ny fråga. Tvärtom är detta något som har avhandlats ett
              flertal gånger i Sverige. År 2009 kom det en dom från EU:s domstol
              där man konstaterade att den svenska vattenskoterförordningen
              stod i strid med EU-rätten. Snart därefter sade den svenska kustbevakningen
              att de inte längre ska rapportera överträdelser mot vattenskoterförordningen.
              Åklagarmyndigheten har lämnat ett liknande besked och uppmanar
              åklagarna i Sverige att inte lagföra överträdelser gjorda av vattenskotrar.
            </seg>
            <seg n="7a09d50f">
              Detta innebär att sedan sommaren 2011 och sommaren 2012 råder
              det ingen ordning och reda bland vattenskotrar i svenska sjöar
              och på havet. I princip är det ett rättslöst tillstånd.
            </seg>
            <seg n="3c5e931a">
              Polisen, Kustbevakningen, åklagare, vanliga människor och även
              vattenskoteruthyrare vill ha ordning och reda på sjön. De vill
              att det ska finnas till exempel krav på förarbevis och en åldersgräns.
              De vill också att den svenska regeringen ska klara ut vad det
              egentligen är som gäller rent lagmässigt. Gäller den svenska vattenskoterförordningen,
              eller vad är det som gäller?
            </seg>
            <seg n="7efece68">
              Jag tycker att det är bra att regeringen nu ska agera. Men ärligt
              talat, Lena Ek problemen är inte nya. Ni på Regeringskansliet
              har känt till i flera år att ingenting görs vid överträdelser
              mot vattenskoterförordningen. Jag undrar: Vad har du för budskap
              till alla som vistas på sjön i sommar? Kan man känna sig säker
              mot vattenskotrar?
            </seg>
          </u>
          <note type="speaker" n="f0d37c1a">
            Anf. 101 Miljöminister LENA EK (C):
          </note>
          <u who="unknown" xml:id="i-5bf7d44c7fdd6c7b-31" n="2c1b7a16">
            <seg n="0f56ad10">
              Fru talman! Ja, det är viktigt med ordning och reda. Ja, det
              är viktigt med korrekt information till allmänheten. Och ja, det
              är viktigt med korrekt information till dem som hanterar vattenskotrar
              i ett eller annat sammanhang.
            </seg>
            <seg n="7c838d58">
              Vi kan börja med brottsbalken. Där hanteras sådana ärenden. Det
              handlar om ifall man uppsåtligen har skadat någon, det handlar
              om misshandel och det handlar om andra former av brott. Det gäller
              alla till lands och till sjöss oavsett fordon och oavsett tid
              på dygnet. Det kan vi därför kanske avskriva direkt. Det är inte
              heller det som interpellationen handlar om. I så fall skulle justitieministern
              ha interpellerats.
            </seg>
            <seg n="405b9208">
              Sedan handlar det om villkoren för att ha rätt att framföra en
              vattenskoter. Det är frågor som hanteras på samma sätt som villkoren
              för att framföra lastbilar, bilar, motorcyklar och andra fordon,
              och de hanteras av infrastrukturministern. Det är inte heller
              det som denna interpellation handlar om.
            </seg>
            <seg n="0f415e4e">
              Detta handlar om i vilken omfattning som vattenskotrar stör människor
              och orsakar skador på miljö, natur eller människors hälsa i en
              miljömässig mening. Ja, där behöver saker och ting redas ut, och
              ja, det är mitt ansvar. Det är precis därför som Havs- och vattenmyndigheten
              har fått ett uppdrag. Myndigheten ska analysera omfattningen av
              och orsaken till de olägenheter för människors hälsa eller miljö
              som användningen av vattenskotrar och andra mindre motordrivna
              vattenfarkoster kan ge upphov till och föreslå författningsändringar
              som analysen föranleder.
            </seg>
            <seg n="8009bbf7">
              Det finns egentligen en lagstiftning. Men eftersom EU-kommissionen
              och EU-domstolen har sagt att den inte är korrekt utformad måste
              vi göra om den. Det är därför som vi har tagit upp denna fråga.
              Detta uppdrag har lämnats till Havs- och vattenmyndigheten, och
              regeringen avser att när det gäller dessa frågor och denna aspekt
              av användningen av vattenskotrar redovisa detta uppdrag i vinter.
              Jag hoppas att vi kommer att vara klara med regler så att det
              blir tydligt och transparent så att alla vet vad som gäller före
              nästa säsong.
            </seg>
          </u>
          <note type="speaker" n="ee59d768">
            Anf. 102 JENS HOLM (V):
          </note>
          <u who="jens_holm_726eb1" xml:id="i-981f6c8e9b67acd1-1" n="e371c17c">
            <seg n="d101e886">
              Fru talman! Som jag sade tidigare tycker jag att det är bra att
              regeringen har gett detta uppdrag till myndigheten att återkomma
              med konkreta förslag på ändringar i lagen.
            </seg>
            <seg n="5f52677d">
              Men man ska komma ihåg att i april 2011 inkom riksåklagaren med
              en skrivelse till ditt departement, Lena Ek. Du var visserligen
              inte miljöminister då. Du blev det några månader senare. Riksåklagaren
              konstaterade att det har varit ett relativt stort antal fall med
              klagomål på tänkta överträdelser mot vattenskoterförordningen
              som polisen, Kustbevakningen och åklagare har tagit upp. Men alla
              dessa åtal har ogillats. Riksåklagaren tog upp att den dåvarande
              lagstiftningen inte fungerade och att det fanns behov av någon
              form av skärpning eller förändring.
            </seg>
            <seg n="5604c6d8">
              Det, Lena Ek, var våren 2011. Nu skriver vi försommaren 2013.
              Det har alltså gått mer än två år sedan denna skrivelse från riksåklagaren
              inkom. Jag undrar: Varför har det tagit så lång tid?
            </seg>
            <seg n="02f03e32">
              Det uppdrag som ni har gett till Havs- och vattenmyndigheten
              innebär att det kommer att råda ett rättslöst tillstånd även under
              denna sommar. Det tycker jag är mycket oroväckande.
            </seg>
            <seg n="faf31b1a">
              Jag skulle också vilja ta upp ett brev som jag fick från en invånare
              norr om Umeå. Han heter Anders Enetjärn. Han bor nära en sjö som
              heter Tavelsjön, och som alltså ligger norr om Umeå. I Tavelsjön
              häckar en stor mängd olika fåglar. Det är dvärgmås, skrattmås,
              silvertärna, skäggdopping, storlom, gräsand och så vidare.
            </seg>
            <seg n="33062b45">
              Anders Enetjärn konstaterar att det just nu är den känsligaste
              perioden på året för dessa fåglar. Det är nu de går till häckning.
              Fåglarna behöver lugn och ro. Då skriver Anders Enetjärn så här:
            </seg>
            <seg n="aae912eb">
              Antalet vattenskotrar i sjön ökar för varje år. Under fredagen
              och lördagen den 1718 maj har flera vattenskoteråkare lekt på
              sjön under både förmiddag, eftermiddag och kväll. När man med
              kikare följer vattenskoteråkare kan man se hur de hela tiden driver
              upp små grupper av fåglar runt omkring sig när vattenskotrarna
              ömsom leker sig fram kors och tvärs över sjön. Störningen av fåglarna
              är uppenbar. Fortsätter det så här gissar jag att många fågelpar
              inte kommer att gå till häckning i Tavelsjön i år.
            </seg>
            <seg n="40ea6d01">
              Detta tycker jag är otroligt alarmerande, och detta sker just
              nu i mängder av sjöar och vattendrag i Sverige. Därför tycker
              jag att det är så otroligt viktigt att ministern skyndsamt gör
              någonting.
            </seg>
            <seg n="230493d0">
              En konkret sak som jag tog upp är att man har någon form av åldersgräns
              och krav på någon form av förarbevis, till exempel ett körkort,
              för att framföra en vattenskoter. När vi sätter oss i en bil vet
              vi att det är säkerhetsbälte, körkort och åldersgräns som gäller.
              När vi sätter oss på en motorcykel är det mc-kort och hjälm som
              gäller. När vi sätter oss på en EU-moped vet vi att det finns
              en hastighetsbegränsning och att det finns en åldersgräns. Det
              finns också körkort för EU-moped. När någon sätter sig på en vattenskoter
              som kan gå i över 100 kilometer i timmen och har lika många hästkrafter
              som en stor Volvo finns det inga begränsningar alls. Det finns
              inga krav på ålder, och det finns inga krav på körkort eller lämplighet.
            </seg>
            <seg n="a29018ca">
              Tycker inte du, Lena Ek, att vi ska ha någon form av åldersgräns
              och att vi ska ha någon form av krav på lämplighetsbevis för framförande
              av vattenskoter?
            </seg>
          </u>
          <note type="speaker" n="8884d357">
            Anf. 103 Miljöminister LENA EK (C):
          </note>
          <u who="unknown" xml:id="i-a316a11528fcd401-2" n="2c1b7a16">
            <seg n="aafdfbb6">
              Fru talman! Jag tycker naturligtvis att det är förfärligt med
              de olyckor som sker i samband med bruk och missbruk av detta fordon.
            </seg>
            <seg n="28b5274f">
              Men samtidigt måste jag säga att du, Jens Holm, brukar vara noga
              med fakta, eller hur? Jag tycker inte att vi ska sprida den felaktiga
              uppfattningen att inga regler gäller. Det är faktiskt inte sant.
            </seg>
            <seg n="ec27d8fe">
              Brottsbalkens regler gäller i allra högsta grad i fråga om det
              som handlar om skadegörelse och det som handlar om skada på person.
              De rättsvårdande myndigheter som vi har och som finns i närheten
              av sjön och i, på och runt våra öar och våra skärgårdar har naturligtvis
              ett absolut ansvar att hitta förövare, beivra brott och se till
              att säkra bevisning när det gäller alla de brott som finns upptagna
              i brottsbalken. Det är varken ett osäkert rättsläge eller några
              som helst tveksamheter om detta. Alla dessa regler gäller också
              i fråga om vattenskotrar.
            </seg>
            <seg n="9838c400">
              Sedan kan vi gå över till det som handlar om miljöfrågor. Det
              är faktiskt så att 7 kap. miljöbalken gäller också i detta fall
              och i det fall man orsakar miljöskada, precis som för alla andra.
            </seg>
            <seg n="dfc7d324">
              Jag tycker att det inte bara är fel, utan jag tycker att det
              möjligen till och med är skadligt att offentligt i riksdagens
              kammare försöka ge sken av att det är ett rättslöst tillstånd,
              för det är det verkligen inte. Det som det handlar om är att de
              regler som vi har haft och som handlar om i vilka områden som
              man får framföra dessa vattenskotrar har visat sig inte vara möjliga
              att använda. Men det är verkligen bara en liten del av det hela.
            </seg>
            <seg n="3472d9a6">
              Om du som riksdagsledamot i en interpellationsdebatt vill debattera
              frågan om körkortsliknande tillstånd för vattenskoter måste du
              interpellera den minister som har ansvar för dessa frågor. Jag
              kan inte uttala mig i detta fall. Jag kan ha en väldigt personlig
              åsikt, och jag kan jämföra med vad det är som gäller för den som
              ska framföra en motorcykel, en moped eller andra fordon där det
              krävs tillstånd. Det kan vara Centerpartiets åsikt, och det kan
              vara min personliga åsikt. Men när det gäller regeringens åsikt
              i dessa frågor måste diskussionen föras med ansvarig minister.
            </seg>
            <seg n="389fc176">
              När det handlar om frågan om vattenskoterförordningen handlar
              det om i vilka områden och under vilka omständigheter som man
              får framföra vattenskoter. Och där har vi ett rättsosäkert tillstånd.
              Det är precis därför som Kustbevakningen och polisen tycker att
              det blir onödigt att fullfölja ärenden som handlar om detta. Men
              det innebär inte att de inte har sitt fulla ansvar enligt brottsbalken
              och enligt miljöbalken. Dessa två mycket stora regelsystem gäller
              alla i vårt samhälle.
            </seg>
            <seg n="5f9cb36b">
              Fru talman! Jag ber att få återkomma i mitt nästa inlägg till
              hur vi nu försöker att rätta till detta så skyndsamt som det går.
            </seg>
            <seg n="1f3ea7d4">
              Men låt oss gemensamt komma överens om att ingen av oss ska torgföra
              den åsikten eller det felaktiga påståendet att det är ett rättslöst
              tillstånd på havet, för det är det definitivt inte.
            </seg>
          </u>
          <note n="740a4bc8">
            (FÖRSTE VICE TALMANNEN:
          </note>
          <u who="unknown" xml:id="i-a20a042d4101d011-2" n="2c1b7a16">
            <seg n="8fd1aa73">
              Jag vill för protokollets skull säga att det inte är Jens Holm
              som bestämmer vilken minister som ska besvara interpellationen,
              utan det är regeringen som gör det.)
            </seg>
          </u>
          <note type="speaker" n="c308a5a9">
            Anf. 104 JENS HOLM (V):
          </note>
          <u who="jens_holm_726eb1" xml:id="i-981f6c8e9b67acd1-2" n="e371c17c">
            <seg n="90789a6c">
              Fru talman! Jag tackar för det klargörandet. Jag skulle inte
              ha något emot om det var flera ministrar som deltog i den här
              debatten. Men jag vill understryka, Lena Ek, att vi har en vattenskoterförordning.
              Vi har en förordning som gäller det fordon som heter vattenskoter.
              Kustbevakningen har gått ut och uppmanat sina tjänstemän att inte
              rapportera eventuella överträdelser mot vattenskoterförordningen.
              Sedan har vi Åklagarmyndigheten, som säger åt sina åklagare att
              de inte ska försöka lagföra överträdelser mot vattenskoterförordningen.
              Allt det här har varit väldigt klart och tydligt för regeringen.
              I april 2011 inkom riksåklagaren med en skrivelse till miljöministerns
              eget departement och tog upp just den här problematiken. Det har
              tagit över två år, Lena Ek, innan ni har agerat. Det landade i
              ditt departement, så någon form av ansvar borde du väl ändå ha.
            </seg>
            <seg n="bb1143b4">
              Miljöministern tar upp brottsbalken och miljöbalken. Jag skulle
              vilja veta hur många fällande domar som avkunnats de senaste åren
              för överträdelser med vattenskoter mot brottsbalken och miljöbalken.
              Finns det några sådana konkreta exempel? Vi vet att Kustbevakningen,
              polisen och åklagare vill ha någon form av lagändring, ett förtydligande
              agerande från regeringen.
            </seg>
            <seg n="1af1c37b">
              Jag skulle också vilja höra om ministern avser att vidta några
              nya åtgärder för att skydda miljön och fågellivet mot vattenskotrar.
              Det lät som att ministern ville återkomma med någonting i sitt
              sista anförande. Ministern har sin sista chans att göra det. Det
              vore fantastiskt om Lena Ek skulle kunna lova något sådant.
            </seg>
          </u>
          <note type="speaker" n="01705c30">
            Anf. 105 Miljöminister LENA EK (C):
          </note>
          <u who="unknown" xml:id="i-5bf7d44c7fdd6c7b-32" n="2c1b7a16">
            <seg n="2e6248f9">
              Fru talman! Det är helt korrekt att vi har ett bekymmersamt läge
              när det gäller vattenskoterförordningen, som handlar om regler
              om var och hur man får framföra vattenskoter rent fysiskt i våra
              skärgårdar. Det har vi försökt klarlägga, först genom att ha en
              intensiv dialog med EU:s myndigheter för att se vad man menar
              i de oklara texter som vi har haft. Vi har anordnat en hearing
              på Miljödepartementet med berörda parter för att klarlägga detta.
              Vi har insett att den reglering vi har faktiskt inte fungerar
              och att vi måste åtgärda denna fråga.
            </seg>
            <seg n="9d378709">
              Därför har vi fattat ett regeringsbeslut om att ge Havs- och
              vattenmyndigheten i uppdrag att titta på hur vattenskotrar och
              andra mindre, motordrivna fordon stör. En av EU:s kritikpunkter
              är att förordningen bara gäller vattenskotrar men borde gälla
              också andra mindre motorfordon på sjön. Vi ska försöka få ett
              underlag där man teknikneutralt för den här gruppen fordon klarlagt
              vilka störningar som sker, var vi har hål och vad 7 kap. miljöbalken
              inte täcker i miljödelen samt vad som behöver göras från Miljödepartementets
              och vår myndighets sida när det gäller det område som vattenskoterförordningen
              täcker.
            </seg>
            <seg n="76b50d7c">
              HaV har fått ungefär sex månader på sig att klara ut detta och
              komma tillbaka med ett underlag. Jag avser att återkomma till
              riksdagen med ett förslag till beslut före nästa säsong. Jag håller
              helt med om att det när det gäller miljöfrågor och vattenskotrar
              finns oklarheter i regelverket som inte behöver finnas där. Därför
              ser vi nu till att vi får det beslutsunderlag som vi ska ha enligt
              grundlagen för att kunna förelägga riksdagen ett förslag till
              beslut om en ny vattenskoterförordning. Ett sådant hoppas jag
              kunna återkomma med i vår i budgeten för nästa säsong.
            </seg>
          </u>
          <note n="8002d333">
            Överläggningen var härmed avslutad.
          </note>
          <note n="e8362dfb">
            16 § Bordläggning och beslut om förlängd motionstid
          </note>
          <note n="dcae9584">
            Anmäldes och bordlades
          </note>
          <note n="0a82c9e4">
            Kammaren biföll talmannens förslag att motionstiden för propositionen
            skulle förlängas till onsdagen den 25 september .
          </note>
          <note n="15a164b7">
            17 § Anmälan om interpellationer
          </note>
          <note n="67d02744">
            Anmäldes att följande interpellationer framställts
          </note>
          <note n="fb6b9270">
            den 11 juni
          </note>
          <note n="ebe51624">
            Mats Pertoft
          </note>
          <note n="126552cb">
            Gunvor G Ericson
          </note>
          <note n="5f6686f6">
            Interpellationerna redovisas i bilaga som fogats till riksdagens
            snabbprotokoll tisdagen den 18 juni.
          </note>
          <note n="3ab0afbc">
            18 § Anmälan om frågor för skriftliga svar
          </note>
          <note n="c5cc15ee">
            Anmäldes att följande frågor för skriftliga svar framställts
          </note>
          <note n="7621be02">
            den 10 juni
          </note>
          <note n="659b52d1">
            Per Åsling
          </note>
          <note n="fb6b9270">
            den 11 juni
          </note>
          <note n="ebe51624">
            Mats Pertoft
          </note>
          <note n="1a4ca88e">
            Peter Persson
          </note>
          <note n="b58f2e2d">
            Ingela Nylund Watz
          </note>
          <note n="680cac6e">
            Maria Ferm
          </note>
          <note n="680cac6e">
            Maria Ferm
          </note>
          <note n="211ae184">
            Frågorna redovisas i bilaga som fogats till riksdagens snabbprotokoll
            tisdagen den 18 juni.
          </note>
          <note n="e95190c0">
            19 § Anmälan om skriftligt svar på fråga
          </note>
          <note n="0814101f">
            Anmäldes att skriftligt svar på följande fråga inkommit
          </note>
          <note n="fb6b9270">
            den 11 juni
          </note>
          <note n="bc74fa79">
            Catharina Bråkenhielm
          </note>
          <note n="ae53a8a6">
            Svaret redovisas i bilaga som fogats till riksdagens snabbprotokoll
            tisdagen den 18 juni.
          </note>
          <note n="e818c9cd">
            20 § Kammaren åtskildes kl. 20.35.
          </note>
          <note n="304cfb4b">
            Förhandlingarna leddes
          </note>
          <note n="e1c9c592">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
