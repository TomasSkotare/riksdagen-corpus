<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--125</head>
          <docDate when="2012-06-18">2012-06-18</docDate>
        </div>
      </front>
      <body>
        <div>
          <note n="ff429fd9">
            ﻿
          </note>
          <note n="3c05c294">
            Riksdagens protokoll
          </note>
          <note n="b941c1b9">
            2012/13:125
          </note>
          <note type="date" n="39dc5be6">
            Tisdagen den 18 juni
          </note>
          <note n="8cb6b438">
            Kl. 09:00 - 17:19
          </note>
          <note n="51ff725b">
            1 § Val till Nordiska rådets svenska delegation
          </note>
          <note n="5465b166">
            Företogs val av 20 ledamöter och 20 suppleanter till Nordiska
            rådets svenska delegation.
          </note>
          <note n="ab364225">
            Valberedningen hade enhälligt beslutat om gemensamma listor för
            valen av ledamöter och suppleanter till Nordiska rådets svenska
            delegation.
          </note>
          <note n="d8194b83">
            Sedan en promemoria innehållande de gemensamma listorna delats
            ut och godkänts av kammaren befanns följande personer, vilkas
            namn i här angiven ordning upptagits på respektive lista, valda
            för riksmötet 2013/14:
          </note>
          <note n="16cc8f01">
            Ledamöter Suppleanter
          </note>
          <note n="80550a96">
            2 § Justering av protokoll
          </note>
          <note n="02b0ed99">
            Justerades protokollet för den 12 juni.
          </note>
          <note n="f247e8e8">
            3 § Anmälan om protokollsutdrag från utskott
          </note>
          <note n="33b5dade">
            Tredje vice talmannen anmälde att ett utdrag ur prot. 2012/13:33
            för tisdagen den 11 juni i ärende om subsidiaritetsprövning av
            EU-förslag inkommit från näringsutskottet.
          </note>
          <note n="dd543627">
            4 § Anmälan om uppteckningar vid EU-nämndens sammanträden
          </note>
          <note n="67d32072">
            Tredje vice talmannen anmälde att uppteckningar från EU-nämndens
            sammanträden fredagen den 24 maj och fredagen den 31 maj inkommit.
          </note>
          <note n="b425f41e">
            5 § Hänvisning av ärenden till utskott
          </note>
          <note n="13c9a4b2">
            Föredrogs och hänvisades
          </note>
          <note n="dbf4be32">
            6 § Förnyad bordläggning
          </note>
          <note n="d21c2acf">
            Föredrogs och bordlades åter
          </note>
          <note n="8264205c">
            7 § Svenskt deltagande i Förenta nationernas stabiliseringsinsats
            i Mali
          </note>
          <note n="f6d8d064">
            Föredrogs
          </note>
          <note n="2af5816b">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="23f69a93">
            Anf. 1 MIKAEL JANSSON (SD):
          </note>
          <u who="mikael_jansson_9fa8c8" xml:id="i-3e833ae9d18f5fa0-0" n="31c3a22c" next="i-bd18d4820f2ce4d4-0"/>
          <note n="55d76d28">
            Herr talman! Jag yrkar bifall till reservationen.
          </note>
          <u who="mikael_jansson_9fa8c8" xml:id="i-bd18d4820f2ce4d4-0" n="31c3a22c" prev="i-3e833ae9d18f5fa0-0">
            <seg n="19316159">
              På alla sätt försöker vi svenskar hjälpa andra folk i nöd. Det
              dyraste sättet är den så kallade generösa invandringspolitiken.
              Vi har också en väl utbyggd biståndspolitik. Det militära biståndet
              är ytterligare en hjälp när ett land får vårt stöd för att det
              inte självt kan garantera de mänskliga rättigheterna. Våld och
              tvingande metoder kan bringa ordning och ge välstånd.
            </seg>
            <seg n="6e1f68d9">
              Vi sverigedemokrater säger inte generellt nej till militärt bistånd.
              Vi anser dock att militärt bistånd får ta en paus tills det svenska
              försvaret återtagit en rimlig förmåga.
            </seg>
            <seg n="7bb3399c">
              Maliinsatsen, om den genomförs, kommer att finansieras med medel
              ur försvarsbudgeten. Det rimliga är att utlandsinsatserna finansieras
              med hjälp av särskilda anslag. Vi röstar därför nej till regeringens
              proposition i frågan.
            </seg>
            <seg n="ace105c0">
              Den svenska insats regeringen föreslår är inte stor. Minusma
              som helhet kan dock bli relativt stor. Ramen är satt till 11 200
              soldater och 1 440 poliser. Av dessa är mer än 50 procent afrikaner
              och redan på plats i Mali.
            </seg>
            <seg n="4dbfd571">
              Det finns likheter med ISAF-insatsen i Afghanistan, som också
              började i mindre skala. Osäkerheterna i Mali är stora, precis
              som de varit i Afghanistan. Malis regering har haft svårt att
              stoppa de islamistiska gruppernas framfart i norr. Den franska
              militära insatsen i Mali har varit betydelsefull och fick i efterhand
              stöd av ett FN-mandat.
            </seg>
            <seg n="ce282638">
              Som vid andra militära internationella insatser gäller det inte
              bara att uppnå de militära målen utan också att vinna människornas
              förtroende. Man ska då veta att Mali är ett mångfasetterat land
              med olika etniska grupper såväl som religiösa inriktningar. Nomader
              skiljer sig från bofasta. Framför allt är landet delat mellan
              norr och söder.
            </seg>
            <seg n="39941c29">
              Vi önskar dem som lever i Mali fred, försoning och välstånd.
              Vi önskar Minusma framgång och att de kan anbringa sina krafter
              på ett sådant sätt att Mali får den hjälp landet behöver.
            </seg>
            <seg n="4b7e50d6">
              Vi sverigedemokrater hävdar vårt principbeslut: inget internationellt
              militärt bistånd innan Sverige åter har ett väl fungerande försvar.
              Anslagen inom utgiftsområde 6 borde fördelas enbart till gagn
              för vårt eget försvar. När det gäller det svenska försvarets materiel-
              och förbandsbehov är regeringen kallsinnig.
            </seg>
          </u>
          <note type="speaker" n="74a3abc2">
            Anf. 2 CARINA HÄGG (S):
          </note>
          <u who="carina_hagg_00384c" xml:id="i-3ff5eb431d6ac83b-0" n="5396448d">
            <seg n="5b000463">
              Herr talman! Mali har drabbats hårt. Mali är ett land som utrikesutskottet
              har haft möjlighet att besöka under en av sina formella resor.
            </seg>
            <seg n="62503bf6">
              Socialdemokraterna ställer sig bakom det sammansatta utrikes-
              och försvarsutskottets förslag om Sveriges deltagande i Förenta
              nationernas stabiliseringsinsats i Mali och yrkar avslag på reservationen.
            </seg>
            <seg n="485356c9">
              Vi socialdemokrater ser det som en förutsättning att det finns
              en bred majoritet när kammaren tar denna art av beslut, och det
              finns det också. De män och kvinnor som deltar i utlandsmissioner
              ska känna att deras uppdrag vilar på riksdagens breda stöd. Det
              är en förutsättning som också föreligger när det gäller insatsen
              i Mali.
            </seg>
            <seg n="e4ae34c6">
              Vi vill understryka vårt samlade ansvar och vikten av att ledamöter
              ska kunna följa utvecklingen också framdeles. Ta beslutet här
              i dag på stort allvar, något som också ärendets art förtjänar.
              Det är ett viktigt och allvarligt beslut att sända ut män och
              kvinnor i missioner utomlands.
            </seg>
            <seg n="98b0b1a9">
              Insatsens bidrag är begränsat till 70 personer inom en ram om
              högst 160 personer. Det måste finnas en marginal för oförutsedda
              händelser. Uppdraget är ett definierat bidrag för väpnad styrka
              utifrån FN:s säkerhetsråds mandat, vilket är en utgångspunkt men
              också en förutsättning för oss socialdemokrater, liksom för de
              flesta här i kammaren, för att fatta denna typ av beslut.
            </seg>
            <seg n="65598a38">
              Jag vill även framföra att vi välkomnade Frankrikes insats. Malis
              suveränitet, enhet och territoriella integritet var uppenbart
              hotad efter att islamister intagit stora delar av Malis territorium.
              Bland annat uppmärksammades situationen i den historiska staden
              Timbuktu. Längre norrut var det svårare att få adekvat information.
              Vi hörde dock berättelser från människor som flydde och som berättade
              om sin situation, och vi fick rapporter om övergrepp. Vi såg hur
              själva landet och också grannländerna söderut påverkades.
            </seg>
            <seg n="982a3742">
              Tidsmarginalen krympte snabbt när president Hollande och Frankrike
              tog beslutet att agera. Genom samverkan med Mali blev Frankrikes
              stöd en välkommen vändpunkt. Det är dock långt kvar, herr talman.
            </seg>
            <seg n="5174c03a">
              Utifrån redan existerande radikala grupper, ofta med ursprung
              i algeriska konstellationer, räknar man bildandet av Aqim till
              2006, alltså för några år sedan. Bildandet tillkännagavs av Usama
              bin Ladins efterträdare Ayman al-Zawahiri. Strukturen kom att
              vara decentraliserad under ledning av Abdelmalek Droukdel. Redan
              2007 kom självmordsbombningarna med FN:s verksamhet som mål och
              mot offentliga byggnader. Man spred sig och sina extrema uppfattningar
              över ett stort geografiskt område och kommunicerade via sociala
              medier.
            </seg>
            <seg n="035c8dcf">
              Huvudparten av vapnen kom från plundrade militärförråd i Mali.
              Eftersom det har saknats övergripande strategier och resurser
              för att övervaka vapendepåer och kontrollera smuggling av vapen
              över landets gränser har ett vapenflöde från Libyen också konstaterats.
            </seg>
            <seg n="37297690">
              Aqim har en regional agenda, och utöver Mali är Niger och Mauretanien
              särskilt påverkade.
            </seg>
            <seg n="75186508">
              Vi har under senare år kunnat se hur extremistiska hot växt i
              Nordafrika och Sahel. EU har genom sin samlade strategi för säkerhet
              och utveckling i Sahel identifierat regionen som ett strategiskt
              viktigt område där sammantagna och långsiktiga insatser krävs
              för att skapa en stabil ekonomisk, politisk och social utveckling.
              Trots det har man inte orkat arbeta tillräckligt förebyggande
              med länderna själva. Liksom omvärlden har människorna i Mali överraskats
              av den snabba utvecklingen. Dock bör det poängteras att islamisternas
              intåg i norra Mali tidigt möttes av protester inte minst bland
              lokalbefolkningen.
            </seg>
            <seg n="99ecef88">
              Terroristgrupperna i norra Mali kunde pressas tillbaka, och företrädare
              för landet har framfört sitt tack till Frankrike och välkomnar
              det beslut som vi kommer att fatta här i dag. Malis nationalförsamling
              har antagit en färdplan för övergång till normalitet igen. Det
              är viktigt att den får stöd och att den genomförs. I den ingår
              en bred nationell dialog med befolkningen.
            </seg>
            <seg n="6cc8ea57">
              Det har sedan länge funnits ett missnöje norrut, men de strävandena
              ska inte förväxlas med det som föranleder den här insatsen. Bland
              tuaregerna i norr, som lever över sex länder, har krav på förändring
              men också krav på självständighet ställts. Burkina Fasos president
              har medlat i konflikten mellan Mali och tuaregerna och har även
              fört en dialog med Malis kuppmakare och Ecowas. Men det är en
              annan del. Det är inte det som vi nu har sett.
            </seg>
            <seg n="26f4c75a">
              Minusma har huvudsakligen sju uppgifter, som skydd och nationell
              och internationell rättvisa. Det är de maliska myndigheterna som
              har det primära ansvaret för att skydda civilbefolkningen. Ett
              samarbete har också inletts med Internationella brottmålsdomstolen,
              som har påbörjat en utredning om brott och bevarande av kultur
              och så vidare.
            </seg>
            <seg n="51edc656">
              Under perioden 20012011 ägde totalt sett 1 034 terroristincidenter
              rum i Algeriet, Mali, Niger och Mauretanien. Det handlar alltså
              om grupper som rör sig över de här gränserna. Bryts dessa incidenter
              ned årsvis är det uppenbart att terrorismen har blivit ett tilltagande
              problem i Sahel, då det första attentatet inträffade först efter
              det att Aqim startades 2006. I Sahelregionen ökade de militanta
              aktiviteterna inte minst under 2012. Kidnappningarna som har följt
              har bidragit till att ge stora inkomster till de här grupperna.
              Sedan har kanske organiserad kriminalitet blivit en allt större
              inkomstkälla.
            </seg>
            <seg n="abc69f5e">
              Extrem fattigdom, brist på utveckling och demokrati samt sociala
              strukturer som befäster ekonomiska, politiska och sociala ojämlikheter
              är delförklaringar till gruppens fotfäste i Sahel. Men det är
              inte helheten.
            </seg>
            <seg n="621dfc92">
              Sammanlagt har Mali drabbats hårt även ekonomiskt. Vi kan se
              att 8 000 jobb har försvunnit bara i turistsektorn, och det är
              nog fler i dag. Stödet till Mali måste bygga på landets egna prioriteringar
              och omfatta flera insatser som förutsätter varandra, varav vi
              kan diskutera några här i dag. Den aktuella insatsen är alltså
              ett viktigt bidrag på väg mot normalitet och utveckling.
            </seg>
            <seg n="61f9c365">
              Jag är en av de få här i kammaren som länge har pekat på de socioekonomiska
              förhållandena, bristen på demokratisk utveckling och oron för
              organiserad kriminalitet och vad som händer när den möter extremism
              som Aqim i regionen. Att det i dag finns nätverkskontakter mellan
              al-Qaida-relaterade grupper som löper mellan Atlanten och Adenviken
              vet vi.
            </seg>
            <seg n="d62ff5e3">
              Av tradition har Sverige ganska lite fokus på de frankofona områdena
              på den afrikanska kontinenten. Jag vill mena att vårt grannland
              Norge, som redan före attacken på Statoils anläggning i södra
              Algeriet, liksom Danmark besitter mer kunskap och har följt de
              här områdena närmare än Sverige. I Sverige ligger vi också i bakvattnet
              när det gäller att knyta ihop inhemska rörelser här i landet med
              internationella rörelser som kämpar mot demokrati och mänskliga
              rättigheter.
            </seg>
            <seg n="6758f8a9">
              Ändå vet vi att där mänskliga rättigheter förtrycks hårdast drabbas
              kvinnor hårdast. Så är det också i Mali. I bred enighet har resolutionerna
              1325 om kvinnor, fred och säkerhet, 1612 om barn i väpnade konflikter
              och 1820 om sexuellt våld i väpnade konflikter skrivits in i utskottets
              betänkande.
            </seg>
            <seg n="10a9e61c">
              Vi måste se på kopplingarna mellan rörelser i vårt land och andra
              länder och mellan länder. Grupper som vi känner från Afghanistan,
              al-Shabab i Somalia, Aqap i Jemen och Syriens al-Nusra Front eller
              andra grupperingar som anknyter till al-Qaida, hundratals jihadister
              från nordafrikanska länder, kanske speciellt från Tunisien, har
              anslutit sig och rest till Syrien. Man ska alltså sätta in Aqim
              i sammanhang med ultrakonservativa kalla dem islamister eller
              extremister som har en politisk agenda som inte innehåller demokrati
              och respekt för mänskliga rättigheter.
            </seg>
            <seg n="3c154478">
              Efter Libyen och när det internationella fokuset låg på Syrien
              blossade konflikten i Mali upp. En fortsatt eskalering skulle
              komma att innebära en ökad risk för attentat även i Sverige. Jag
              tror att vi måste säga det vid något tillfälle, och nu gör jag
              det här.
            </seg>
            <seg n="3db7c1fd">
              För mig är extremism i grund och botten samma sak, för extremism
              är extremism oavsett syfte. Det är människor som anser sig äga
              rätt att utsätta andra människor för lidande, död och smärta och
              som inte respekterar demokratiska spelregler. Senast i går var
              det ensamresande krigare, jihadister, som reste för att ansluta
              sig till al-Nusra-fronten i Syrien en nyhet.
            </seg>
            <seg n="5e226d0a">
              Invånarna i Mali har utsatts för en prövning. De efterfrågade
              omvärldens stöd, och EU:s givarkonferens i Addis Abeba i januari
              var något av det som kom upp.
            </seg>
            <seg n="3ccb0732">
              Vi kan inte säga att vårt bidrag är det enda som behövs. Vi kommer
              med ett viktigt bidrag tillsammans med andra och kan se att det
              är ett steg med vapen för att möjliggöra nästa steg, som är allmänna
              val. Mali behöver få tillbaka sin egen agenda, få tillbaka kontrollen
              över sitt eget land och kunna sätta sin egen agenda. I det ingår
              val, och i den processen kan vårt bidrag vara ett stöd.
            </seg>
            <seg n="c3323709">
              Jag är tacksam att vi senare i dag kan fatta ett beslut.
            </seg>
          </u>
          <note type="speaker" n="9ad9b9f3">
            Anf. 3 CECILIA WIDEGREN (M):
          </note>
          <u who="cecilia_widegren_776b74" xml:id="i-0673c205ddedb276-0" n="c4cb2020">
            <seg n="b3f58e67">
              Herr talman! I dag tar Sveriges riksdag beslut om att utöka Sveriges
              totala insatser i Nordafrika, närmare bestämt i Mali, genom ett
              svenskt bidrag till FN:s stabiliseringsinsats Minusma i Mali.
            </seg>
            <seg n="e38ec35c">
              Beslutet tas i bred samsyn. Av riksdagens totalt åtta partier
              är det sju partier som ställer sig bakom det här beslutet och
              den svenska insatsen. Det är en styrka att ha en så bred uppslutning
              kring ett så viktigt beslut, där Sverige i handling visar säkerhet
              i samverkan, som är en så grundläggande del av Sveriges utrikes-,
              försvars- och säkerhetspolitik. Senast riksdagen tog ett så brett
              beslut gällde det Sveriges insats i Libyen.
            </seg>
            <seg n="a0b0fee0">
              Herr talman! Sverige bygger säkerhet tillsammans med andra och
              tar solidariskt ansvar för den gemensamma säkerheten. Det är därför
              bra när vi så starkt och brett som folkvalda härifrån kan skicka
              ett besked till de svenska kvinnor och män som under svensk flagg
              ska riskera sin säkerhet för att säkra andras.
            </seg>
            <seg n="47975692">
              Så här beskriver en svensk officer på plats i EU:s träningsmission
              i Mali verksamheten:
            </seg>
            <seg n="928128b1">
              Extrem hetta, giftiga spindlar, kobror, grillade getter och öken,
              umbäranden för kvinnor och män, under helt andra förhållanden
              än hemma i Sverige. Men vi är väl förberedda för uppgiften och
              känner att vi på plats kan göra skillnad för till exempel kvinnor,
              barn och andra stort behövande. Det är rätt att vi är här.
            </seg>
            <seg n="176a9a8a">
              De svenska officerare som deltar i EU:s utbildningsinsats vittnar
              om en miljö med hårt klimat och enkla förhållanden men där deras
              arbete uppskattas av malierna. Det är med den blicken och den
              åtanken som vi också ska fatta ett beslut senare i eftermiddag
              om de insatser som ska göras. De känner att de bidrar till att
              göra skillnad. Sverige gör skillnad.
            </seg>
            <seg n="29fbd0aa">
              Herr talman! I regeringens proposition Svenskt deltagande i Förenta
              nationernas stabiliseringsinsats i Mali redogörs det för utvecklingen
              av den svenska säkerhetspolitiken och för den insats som nu kommer
              att göras. Insatsen i Mali görs med stöd av FN:s resolution 2100,
              som antogs av säkerhetsrådet i april.
            </seg>
            <seg n="bf66f356">
              Det svenska bidraget består av ett transportflygplan med en flygsäkringsstyrka,
              en flygtransportenhet och en nationell stödenhet samt ett antal
              olika staber i olika relevanta stabsfunktioner. Med högst 160
              personer kommer insatsen att uppgå till ungefär 70 personer. Riksdagen
              medger att detta får ske från och med juli. Till stor del utgår
              insatsen från Västergötland och från Skaraborgs flygflottilj,
              Såtenäs. Det kan också sägas här i kammaren i dag.
            </seg>
            <seg n="7869997d">
              Herr talman! Avsikten är att det svenska bidraget ska samordnas
              med andra nordiska länder inom ramen för det alltmer fördjupade
              nordiska samarbetet. Därmed skapas ett uthålligare bidrag, och
              vi får mereffekt för den insats som vi ställer till förfogande.
            </seg>
            <seg n="3b2b85fa">
              Herr talman! Den internationella insatsen i Mali är efterfrågad
              och behövd. Mali är ett av världens fattigaste länder som under
              senare år har varit hårt drabbat av politisk oro, konflikter och
              stor livsmedelsbrist orsakad av inte minst torka. Konflikten och
              oron i Mali har resulterat i att det i dag finns över 300 000
              internflyktingar men också närmare 200 000 flyktingar från Mali
              i grannländerna.
            </seg>
            <seg n="21c67060">
              Målet för den svenska insatsen är att bidra till att uppfylla
              FN:s mandat och resolutionen om att bidra till förbättrad säkerhet,
              återupprätta den konstitutionella och demokratiska ordningen samt
              understödja långsiktiga och hållbara lösningar på krisen i landet.
            </seg>
            <seg n="d9b15ae5">
              Stabiliseringsinsatsen bidrar också till att öka säkerheten i
              hela Sahelregionen genom att undanröja hotet från terrorister
              som har haft sina baser inte minst i den norra delen av landet.
            </seg>
            <seg n="f1264027">
              Herr talman! Instabila stater som inte har kontroll över sitt
              territorium kan användas som baser för terrorister som hotar säkerheten
              såväl regionalt som globalt. Ett belysande exempel på det är de
              pirater som opererat i Adenviken och på olika sätt stört och förstört
              viktiga globala handelsflöden som påverkar inte minst ett litet
              exportberoende land som Sverige. Handeln är för oss som litet
              exportberoende land helt avgörande. Det är en av våra absolut
              viktigaste grundstenar för en stabil och säker utveckling. Det
              är därför av stor vikt för Sverige att vara med och bidra till
              att ta ansvar internationellt och solidariskt för att säkra dessa
              flöden och andra flöden.
            </seg>
            <seg n="20e2e202">
              Herr talman! Inför en humanitär katastrof i Mali behövs det en
              FN-stabiliserande insats för att möjliggöra fortsatt utveckling
              och byggande av säkerhet. Sverige bidrar sedan en tid bland annat
              med att på plats utbilda Malis försvarsmakt och för att man på
              sikt självklart ska kunna ta sitt eget ansvar för säkerheten i
              landet.
            </seg>
            <seg n="4eb41bbd">
              Därutöver är Myndigheten för samhällsskydd och beredskap, MSB,
              på plats med minröjningskapacitet. Sverige ger ett humanitärt
              bistånd till Sahelregionen på totalt 500 miljoner kronor. Sverige
              är en humanitär stormakt. Sverige är i dag bland de största givarna
              med anledning av den humanitära katastrofen totalt sett i Sahelregionen.
            </seg>
            <seg n="89bec7d0">
              Herr talman! Avslutningsvis kan jag inte nog understryka den
              breda överenskommelse som finns i riksdagen om grunden för detta
              mandat när vi skickar ut svenska kvinnor och män att bära vår
              flagg i internationella insatser. De ska hela vägen känna det
              stöd som de har från de folkvalda och från Sverige. Sverige har
              ett ansvar att visa solidaritet med andra länder och organisationer.
              Det är så vi skapar säkerhet här hemma, i närområdet och internationellt.
              Genom att bidra till insatsen i Mali fortsätter vi den av Sverige
              traditionellt viktiga inslagna vägen att hjälpa människor och
              skapa säkerhet för människor som har drabbats av konflikt och
              humanitära umbäranden.
            </seg>
          </u>
          <note n="100a3daa">
            Jag yrkar därför bifall till regeringens proposition och till
            förslaget i det sammansatta utrikes- och försvarsutskottets betänkande
            4.
          </note>
          <note type="speaker" n="63c0ac7e">
            Anf. 4 BODIL CEBALLOS (MP):
          </note>
          <u who="bodil_ceballos_9366f3" xml:id="i-7e65a7b264b58e08-0" n="86ff92fd">
            <seg n="e3acd689">
              Herr talman! Utvecklingen är, som flera redan har sagt här, utan
              tvekan oroande. Men den är ändå bättre än den var för några månader
              sedan innan den franska styrkan, som Carina Hägg talade om, kom
              på plats och hjälpte till att få tillbaka områden som hade förlorats
              till rebellerna. En internationell FN-ledd styrka för att bidra
              till att säkra en förhoppningsvis snar fred i regionen är välkommen.
              Miljöpartiet står bakom det svenska deltagandet i FN:s stabiliseringsinsats
              i Mali.
            </seg>
            <seg n="b6b2205f">
              För några år sedan besökte delar av utrikesutskottet utrikesutskottets
              Afrikagrupp Mali. Det var då ett fattigt men demokratiskt och
              politiskt relativt stabilt land. Det var inte helt stabilt på
              grund av bland annat tuaregernas krav på ökat självbestämmande
              eller självständighet uppe i norr. Men som helhet kändes det inte
              som ett land i stor politisk kris. Uppenbart var det ett land
              som brottades mot klimatpåverkans konsekvenser i form av väderförhållanden
              som inte gick att förutse och därmed också svårigheter att förse
              befolkningen med livsmedel.
            </seg>
            <seg n="ba0bd04f">
              Den fråga som vi måste ställa oss är om kriget i Mali hade kunnat
              förebyggas och varför det kunde bryta ut i det demokratiska Mali,
              om FN och Afrikanska unionen gjort vad som kunnat göras och huruvida
              utländsk närvaro är nödvändig eller ej.
            </seg>
            <seg n="f2949af9">
              Nu har vi inte facit på vad som kunde ha gjorts och gjorts rätt
              för att förebygga eftersom det inte gjordes. Jag tänker till exempel
              på den redan spända situationen mellan tuaregerna och staten.
              Hade en överenskommelse om större självbestämmande inom staten
              Mali kunnat innebära att tuaregerna inte tagit chansen när den
              erbjöds genom samarbete med andra grupper att försöka skapa en
              självständig stat? Vi vet inte hur det hade sett ut om, och om
              och om. Men som situationen nu har utvecklats ser vi i dag att
              en militär fredsinsats är nödvändig.
            </seg>
            <seg n="497ec3e8">
              Herr talman! Det tog tid innan Mali uppmärksammades i både medierna
              och svensk politik. Kort efter att de maliska världsarven raserats
              skrev jag följande på min blogg:
            </seg>
            <seg n="aeb4c6fa">
              På samma sätt som Syrienkrisen tilläts fortgå utan nämnvärd uppmärksamhet
              från omvärlden i skuggan av Libyenkriget som när det pågick hade
              både all mediebevakning och världssamfundets gemensamma militära
              insats pågår nu andra konflikter i skuggan av Syrien när de nu
              befinner sig i huvudfokus för världens och mediernas intresse.
              Men vad var det egentligen som hände efter Natos tillbakadragande
              från Libyen? Vem tog ansvar för vad alla de vapen som plötsligt
              rörde sig i området och över gränserna kunde ställa till med?
            </seg>
            <seg n="a2c1afb0">
              När jag ställde frågan på Natohögkvarteret under våren, efter
              att jag hade skrivit detta blogginlägg, var svaret att de inte
              har något ansvar när insatsen väl är avslutad. Jag frågade inte
              utan en orsak. En tid före Natobesöket hade jag besökt de västsahariska
              flyktinglägren i Saharaöknen nära gränsen till Mali. Där berättade
              SADR:s, den västsahariska republikens, försvarsminister om den
              mycket stora osäkerhet som präglar Sahara i dag på grund av alla
              de vapen och de människor som i efterdyningarna av Libyenkriget
              passerar gränserna åt ena eller andra hållet. Till det ska läggas
              olika beväpnade grupper, bland annat terrorgrupper, den narkotikasmuggling
              som sedan länge har pågått i området och som i sig är ett stort
              säkerhetsproblem och inte minst det tuareguppror som har pågått
              från och till under många år och som också var orsaken till statskuppen
              i Mali.
            </seg>
            <seg n="ab710f95">
              Knappast trodde väl de militärer som tog makten i Mali, i protest
              mot att de inte fick tillräckligt stöd att bekämpa just tuaregerna,
              att situationen skulle bli den totalt motsatta på grund av det
              maktvakuum som kuppen orsakade. Och knappast trodde väl tuaregerna
              å sin sida att deras nya partner, islamistgruppen Ansar-al-Din,
              i stället skulle ta över hela makten själv i det nya landet. Nu
              står vi där igen i en situation som närmast för tankarna tillbaka
              till tiden för talibanstyret i Afghanistan raserade världsarv
              och en extrem tolkning av islam. Man kan fråga sig hur livet nu
              kommer att bli för tuaregkvinnorna, kvinnor som hittills haft
              en mycket stark ställning i sina samhällen.
            </seg>
            <seg n="cce3e499">
              För mig är det solklart att utvecklingen i Mali har kunnat ske
              tack vare, eller snarare på grund av, att man i insatsen i Libyen
              inte såg till helheten. Fokus låg på att få bort Gaddafi, och
              när det var gjort var vi klara. Kvar finns nu privata säkerhetsbolag
              som ska hjälpa till att hålla ordning. Men vem tar ansvar för
              konsekvenserna på andra sidan gränsen? Är det så att vi bara klarar
              en kris eller ett krig i taget? Är det någon som tänker på vilka
              konsekvenser ett underlåtande att agera eller en illa avslutad
              militär insats innebär i förlängningen? Vem tar ansvar för tiden
              efter kriget eller för att inte ha agerat i tid?
            </seg>
            <seg n="2d729196">
              Herr talman! Detta skrev jag alltså på min blogg relativt snart
              efter att världsarven raserats.
            </seg>
            <seg n="1b487238">
              Jag följde upp denna blogg med att också skriva en motion som
              flera från Miljöpartiet undertecknade. Den utgick ifrån att man
              måste se både till insatsen och till tiden efter det akuta skedet.
              Vi menar att det begicks misstag i Libyeninsatsen på så sätt att
              man faktiskt inte såg till helheten och att det i sig bidrog till
              att kriget i Mali utbröt. Av misstag bör man lära. Det är därför
              viktigt att vi i planeringen inför ett eventuellt deltagande i
              militära insatser även uppmanar FN att planera för tiden efter
              den rent militära operationen just för att inte begå samma misstag
              igen. Vi är därför mycket glada över att utskottet delar denna
              uppfattning och i sitt betänkande också tar upp vikten av en bred
              och långsiktig planering i syfte att skapa goda förutsättningar
              för utvecklingen i landet även efter att den nu aktuella insatsen
              har avslutats.
            </seg>
          </u>
          <note type="speaker" n="975e339f">
            Anf. 5 ALLAN WIDMAN (FP):
          </note>
          <u who="allan_widman_28f0df" xml:id="i-111ec8b582c9940d-0" n="654502c3">
            <seg n="d07b9d43">
              Herr talman! Som Bodil Ceballos har framhållit är det en angelägen
              insats det internationella samfundet nu ska ta ansvar för i Mali.
              Det är drygt ett halvår sedan situationen där kom att bli mycket
              kritisk ur säkerhetssynpunkt, vilket föranledde ett snabbt ingripande
              från framför allt fransk sida men även andra, bland annat europeiska,
              länder. Det är bra att insatsen nu övergår i FN:s huvudmannaskap
              och får en långsiktighet och ett brett stöd. Insatsen förtjänar
              det, och det är en förutsättning för att den ska kunna bli framgångsrik.
            </seg>
            <seg n="e1cebe4b">
              Alltsedan konflikten i Mali började och den franska interveneringen
              skedde har många politiker hoppats på att man ska kunna få till
              stånd ett snabbt tillbakadragande. Redan i mars månad aviserade
              den franska presidenten François Hollande att ambitionen var att
              franska trupper skulle vara ute från och med april. I går i Sydsvenska
              Dagbladet skrev den franske premiärministern att han ansåg att
              det vore för tidigt att hålla presidentval i Mali redan den 28
              juli. Det är en signal som tyder på att Frankrike nu förstår att
              det här kan bli en lång resa.
            </seg>
            <seg n="e2557520">
              Det vi nu ska fatta beslut om är en i tiden tämligen begränsad
              insats. Erfarenheterna har dock lärt oss att det kan komma att
              bli förlängningar längre fram. När operationen är föremål för
              successiva politiska beslut är det viktigt att vi ständigt funderar
              på vad vi i varje steg i en sådan här operation vill uppnå och
              på vilket sätt vi bäst dimensionerar och riktar in vår insats.
            </seg>
            <seg n="346f1abd">
              Folkpartiet är en del av den stora majoritet i riksdagen som
              ställer sig bakom insatsen. Vi vill redan nu skicka en tacksamhetens
              tanke till de män och kvinnor som ska representera Sverige i Mali
              de kommande fyra månaderna.
            </seg>
          </u>
          <note n="cbdb7ee5">
            Jag yrkar bifall till utskottets förslag.
          </note>
          <note type="speaker" n="1f52b7bc">
            Anf. 6 KERSTIN LUNDGREN (C):
          </note>
          <u who="kerstin_lundgren_567b92" xml:id="i-4b40f525474f049f-0" n="07018e2a">
            <seg n="cb22a4bb">
              Herr talman! Som har framgått råder en bred enighet i utskottet
              om den insats vi nu debatterar och som så småningom ska bli föremål
              för riksdagens beslut. Grunden, hur allvarlig situationen i Mali
              är, har tydligt framgått. Det ska inte uteslutas att brott mot
              mänskligheten har ägt rum, och det är naturligtvis viktigt att
              också de frågorna uppmärksammas i det fortsatta arbetet. Det har
              även gjorts från FN:s sida.
            </seg>
            <seg n="117b52e2">
              Jag skulle dock vilja lyfta fram ett perspektiv som jag inte
              tycker har varit uppe i den debatt vi hittills har haft, nämligen
              den roll Afrikanska unionen och Ecowas har haft för arbetet så
              här långt. Det förtjänar att uppmärksammas också i denna kammare,
              för det är ett arbete som med stora utmaningar för de inblandade
              har skapat i alla fall förutsättningar för det fredsbygge som
              ändå har pågått i Mali under en tid.
            </seg>
            <seg n="a01e08c4">
              När FN nu går in med ett kapitel 7-uppdrag och lyfter de gröna
              baskrarna till de blå blir det naturligtvis ett nytt utgångsläge.
              Det är en stabiliseringsinsats, som beslutades i säkerhetsrådet
              den 25 april i år. Från Centerpartiets sida har vi länge markerat
              vikten av att vi från svensk sida finns representerade i olika
              FN-insatser. Det är nämligen en viktig uppgift för Sverige, som
              verkligen sätter FN centralt i vår utrikes- och säkerhetspolitik,
              att vi visar oss i de blå baskrarna att vi visar att vi kan göra
              insatser under FN-ledning.
            </seg>
            <seg n="a1ecaea2">
              Vi är därför glada att vi har fått en fråga som vi har kunnat
              svara ja på och som Försvarsmakten anser att man har resurser
              att kunna ställa upp med. Det är naturligtvis helt avgörande att
              så är fallet. Ett sådant ja har kommit, och då må Sverigedemokraterna
              säga vad de vill Försvarsmakten bedömer att man har resurser och
              förutsättningar att kunna delta utan att det påverkar för övrigt.
            </seg>
            <seg n="d6d327f7">
              Mot den bakgrunden är det klart att vi måste hälsa den insats
              som nu är på väg med ett varmt välkomnande. Vi ska tacka dem som
              är beredda att med svenska färger ställa upp för att göra insatsen
              möjlig. Det är naturligtvis helt avgörande att det finns kvinnor
              och män där ute som är beredda att ta på sig de blå baskrarna
              och göra en insats för stabilisering i Mali.
            </seg>
            <seg n="1bb5d27e">
              När vi besökte Afrikanska unionen i förra veckan hörde jag att
              de från sin sida ur unionens freds- och säkerhetsperspektiv hade
              haft vissa funderingar på om inte ledningen för denna insats,
              alltså den som hittills har lett hela arbetet, också hade kunnat
              vara en afrikansk representant. Nu är det dock inte så. Vi kan
              i alla fall konstatera att det finns en samsyn samt att det naturligtvis
              är oerhört viktigt att detta sker tillsammans med Afrikanska unionen
              och tillsammans med Ecowas, som har en klart central roll i hela
              området.
            </seg>
            <seg n="b4ae6314">
              Eftersom det tidigare i debatten har talats om Sahel skulle jag
              bara vilja understryka att man måste ha ett bredare perspektiv
              än bara Sahelbilden. Ecowas har nämligen en central roll att spela
              för hela detta område i att bygga den gemensamma ekonomiska och
              politiska arena som är viktig för stabilitet i området. Då handlar
              det om Ecowas. Det är länder som Burkina Faso, Elfenbenskusten
              och Liberia, alltså länder där vi i andra sammanhang gör väldigt
              viktiga insatser. Det har vi all anledning att tänka på när vi
              nu diskuterar hur vi ska kunna bidra till stabilitet i hela området,
              och då vid sidan om den rent militära insatsen. Jag tycker att
              det finns alla skäl för en och annan att fundera några varv extra
              på hur vi kan göra detta mer tydligt i framtiden.
            </seg>
            <seg n="d8ae32d7">
              Det är nämligen viktigt att bygga stabilitet i grannskapet, och
              då inte bara i Sahel utan också i Ecowasområdet. Det är naturligtvis
              också en förutsättning för att komma vidare i det bredare perspektivet,
              alltså med konstitutionell restaurering av Mali. Det är val som
              måste hållas. Om det blir den 28 eller om det behöver skjutas
              på får vi se. Det är dock viktigt att det inte blir en fråga om
              huruvida val ska hållas, för det är en del av en transformering
              av Mali tillbaka till en demokratisk struktur.
            </seg>
            <seg n="623a6c58">
              Det är även en förutsättning för att kunna hitta lösningar för
              de underliggande problem som finns i Mali. Det gäller inte minst
              tuaregernas möjligheter att känna sig delaktiga i det maliska
              samhället, vilket naturligtvis är en förutsättning för att stabiliseringsinsatsen
              ska kunna leda till fred, säkerhet och utveckling för Malis befolkning.
            </seg>
            <seg n="89bf8156">
              Avslutningsvis, herr talman, måste jag beröra den del i säkerhetsrådets
              mandat som för mig är i alla fall värd att tänka lite extra på.
              Jag vill gärna dela den bilden med er. Det handlar om att kapitel
              7-uppdraget nu har en påbyggnad i form av att en fransk säkerhetsstyrka
              finns kvar, vilket gör att man kan gå in om konflikten skulle
              blossa upp igen. Vi hörde tydligt från Afrikanska unionen att
              man räknade med 1 000 man som skulle ligga bakom kapitel 7-uppdraget
              för att kunna gå in om så skulle krävas.
            </seg>
            <seg n="f4b74bb1">
              Här finns en nyhet, tycker jag, i FN:s sätt att arbeta. Vi har
              sett Kongouppdraget med en interventionsstyrka. FN-uppdraget Minusma
              i Mali är någonting som liknar det. Det är naturligtvis värt att
              uppmärksamma eftersom det svenska bidraget inte omfattar att delta
              med väpnade styrkor, utan svenska soldater har beväpning för att
              skydda sig själva, självförsvar, och för att skydda utrustning.
              Det är det uppdraget som vi kommer att säga ja till gällande de
              högst 160 personer i blåa baskrar som ett svenskt bidrag under
              ett år, som det kan bli fråga om.
            </seg>
            <seg n="64f9663f">
              Herr talman! Vi är glada för att få yrka bifall till förslaget
              och avslag på reservationen.
            </seg>
          </u>
          <note type="speaker" n="84c5112a">
            Anf. 7 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-d8209a2a9600092a-0" n="d809fdda">
            <seg n="c04d34ba">
              Herr talman! Vi i Vänsterpartiet är positiva till internationella
              insatser om strävan är att skapa fred och om det handlar om fredsfrämjande
              operationer. Internationell solidaritet när människor behöver
              vår hjälp har länge varit något som vi i Vänsterpartiet arbetat
              för, varit positiva till och velat sprida. Därför vill vi se fler
              svenska soldater ute i FN-insatser, fredsbevarande insatser för
              att försvara civilbefolkningen, försvara folkrätt och mänskliga
              rättigheter och skapa förutsättningar för en utveckling åt rätt
              håll, mot demokrati och rättvisa för människorna.
            </seg>
            <seg n="56992681">
              Tyvärr har inte alla insatser som svenskar deltagit i varit av
              den karaktären. Vi anser dock att i insatsen i Mali finns i utgångsläget
              de rätta förutsättningarna, och vi är alltså positiva till att
              Sverige ska delta i operationen. Jag yrkar bifall till majoritetens
              förslag i betänkandet.
            </seg>
            <seg n="52c6c20d">
              Herr talman! Ett av de problem vi haft under de senare åren har
              varit ett svagt FN. FN behöver ha en styrka för att självt leda
              fredsbevarande operationer. Det har man inte kunnat göra på egen
              hand på ett bra sätt utan har anlitat andra för ledningsfunktionen.
              Det måste vi ändra på, och en förutsättning för det är att alla
              andra också vill göra det. Jag tror att alla här tycker att det
              är viktigt att vi har ett starkt FN som kan leda operationer.
              Vi kommer att arbeta för att det ska bli verklighet så småningom
              utifrån de förutsättningar som finns i dag.
            </seg>
            <seg n="3eb026c3">
              Insatsen i Mali är väldigt begränsad. Det är ungefär 70 svenskar
              som ska vara där och framför allt hantera transporter av människor
              och materiel. Det är relativt okontroversiellt, i alla fall mindre
              kontroversiellt än i andra sammanhang där vi sett utvecklingen
              gå åt fel håll. I och med att man är osäker på utvecklingen är
              det viktigt att vi hela tiden har ögonen på vad som händer och
              är beredda att komma tillbaka om det behövs ett nytt beslut i
              riksdagen för att fortsätta operationen i Mali. Det är förutsättningen
              för att man ska få ett brett stöd för det i svensk politik.
            </seg>
            <seg n="2394281e">
              Jag tycker att det är bra att vi i det här betänkandet lyfter
              fram resolutionerna 1325, 1820 och 1612. Det har man inte gjort
              alltid, men det är oerhört viktigt att vi i samband med insatserna
              alltid lyfter fram innebörden i de här resolutionerna och hela
              tiden har det framför ögonen så att vi själva kan påverka andra
              och få dem att göra detsamma. Det är en sak som vi verkligen behöver
              jobba ännu mer med. Vi är bra på många sätt, men vi har en tendens
              att inte alltid komma ihåg detta.
            </seg>
            <seg n="05471b61">
              Det har inte alltid varit en lätt resa framåt när det gäller
              olika operationer. Insatsen i Libyen är, som det tagits upp här,
              ett exempel på en insats där man varit med på en från början god
              sak men sedan fått ändra sig därför att utvecklingen har gått
              åt fel håll. Som många har sagt är det viktigt att utvecklingen
              i Nordafrika går åt rätt håll, för det finns många konflikter
              där och mycket kan hända som kan ställa till problem.
            </seg>
            <seg n="c7db99c2">
              Vi vet att svenska soldater alltid gör bra insatser, oavsett
              var de är någonstans. Vi har en bra utbildning och hängivna soldater
              som verkligen vill göra en insats för fred och fredsbevarande.
              Låt oss hoppas att vi även den här gången kan få göra en insats
              för att se till att utvecklingen i Mali går åt rätt håll.
            </seg>
          </u>
          <note type="speaker" n="16f1b615">
            Anf. 8 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-69eade74b5db9fc9-0" n="5191cb91" next="i-d9f30f2ba142787d-0">
            <seg n="427d0123">
              Herr talman! I dag ska vi debattera och fatta beslut om svenskt
              deltagande i Förenta nationernas stabiliseringsinsats i Mali.
              Det kommer att innebära att Sverige ställer en väpnad styrka bestående
              av högst 160 personer till förfogande för FN-insatsen som kallas
              Minusma. Regeringens avsikt är att det svenska bidraget ska samordnas
              med andra nordiska länders. Det är intressant att det särskilt
              betonas. Insatsen ska inledas i juli i år och pågå ett år framåt,
              till att börja med i alla fall.
            </seg>
            <seg n="73ca9d9b">
              För oss kristdemokrater är det viktigt att våra militära insatser
              som den här har stöd i ett folkrättsligt mandat. Det är glädjande
              att det är en FN-ledd insats. Det är bra att vi är med och gör
              våra insatser brett och visar på att Sverige är berett att delta,
              inte bara i Natoledda insatser utan också i FN-ledda insatser.
              Vi kristdemokrater har tyckt, liksom många andra, att vi haft
              för få personer i sådana insatser. Därför välkomnar vi regeringens
              proposition om insatsen i Mali.
            </seg>
            <seg n="8e72aefc">
              Mali är ett av världens fattigaste länder, och där finns som
              på många andra konfliktområden en folkgrupp som dominerar politik
              och ekonomi, i det här fallet i söder, medan tuaregerna i norr
              inte har samma utveckling. Periodvis har motsättningarna övergått
              i väpnad konflikt. Under senare år har det därtill kommit en ökning
              av kriminella aktiviteter, illegal handel med vapen, droger och
              människor men också kidnappningar, däribland en svensk som sedan
              lång tid tillbaka är kidnappad i Mali. Det är naturligtvis oförsvarbart
              och oacceptabelt. Han måste friges omedelbart!
            </seg>
            <seg n="2128515a">
              Terroristverksamhet har ökat i Mali. Olika väpnade extremistgrupperingar
              har etablerat sig i norra delarna av Mali, ofta lierade med kriminella
              grupper, och kom så småningom under 2012 att kontrollera två tredjedelar
              av Mali, införde strikta sharialagar och utdömde kroppsstraff
              som tydligt och allvarligt stred mot mänskliga fri- och rättigheter.
              När dessa grupperingar närmade sig huvudstaden Bamako i söder
              begärde Malis regering militärt stöd av Frankrike, Tchad och Niger,
              vilket möjliggjort för maliska regeringsstyrkor att återta kontrollen
              över merparten av landet.
            </seg>
            <seg n="5e781780">
              Vid sidan av detta uppstod en politisk kris i Mali då en grupp
              armésoldater gjorde militärkupp i protest mot regeringens oförmåga
              att hantera krisen i norr och arméns bristfälliga resurser. Efter
              påtryckningar från det internationella samfundet överlämnade kuppmakarna
              makten till en övergångsregering som ska leda landet tills demokratiska
              val har genomförts. I januari i år antog man en plan för en övergångsperiod,
              och presidentval ska hållas i juli i år. Det är viktigt att vi
              här stöder det.
            </seg>
            <seg n="dfa13b57">
              Herr talman! Sverige har varit en stor biståndsgivare till det
              fattiga Mali. Biståndet drogs in under krisen men har nu börjat
              fungera igen. De humanitära behoven är stora på grund av torka,
              höga spannmålspriser och olika klimateffekter. Fyra miljoner människor,
              eller en fjärdedel av befolkningen i Mali, är i behov av humanitär
              assistans. Torka kommer med allt kortare intervall varje år, och
              möjligheten till återhämtning är mycket liten i de fattiga områdena.
              Enligt UNHCR finns det ca 300 000 internflyktingar i landet och
              175 000 som har flytt till olika grannländer.
            </seg>
            <seg n="1e83f8ff">
              Herr talman! Situationen i Mali är på många sätt oroväckande.
              För att ett land ska kunna utvecklas krävs att det är fred och
              stabilitet. För fred och stabilitet krävs att människor ser att
              de kan överleva och hitta andra inkomster än via kriminalitet
              eller att ansluta sig till extrema grupper. Det är här som Sveriges
              bistånd är viktigt, vid sidan av att säkra fred och frihet.
            </seg>
          </u>
          <note n="845feca5">
            Herr talman! I oktober 2012 uppmanade FN:s säkerhetsråd genom
            resolution 2071 det internationella samfundet, däribland Europeiska
            unionen, att stödja Malis försvars- och säkerhetsstyrkor med bland
            annat utbildning och rådgivning.
          </note>
          <u who="desiree_pethrus_b60467" xml:id="i-d9f30f2ba142787d-0" n="5191cb91" prev="i-69eade74b5db9fc9-0">
            <seg n="6341f433">
              I december samma år antog FN:s säkerhetsråd resolution 2085,
              som med stöd av FN-stadgans kapitel 7 medgav etablering av en
              afrikanskledd internationell stödinsats i Mali, den så kallade
              Afisma, med syfte att stärka maliska arméns förmåga och stödja
              återtagandet av de norra delarna av Mali. FN började också stödja
              den politiska processen och återupprätta säkerhet i landet.
            </seg>
            <seg n="cbda4d89">
              När extremistgrupper i januari 2013 började närma sig huvudstaden
              Bamako igen vände sig Malis regering till Frankrike med begäran
              om militärt stöd, vilket vi har kunnat följa en hel del i medierna.
            </seg>
            <seg n="e2391112">
              Vi har i EU-nämnden regelbundet följt situationen i Mali då vi
              i EU-kretsen har antagit olika rådsslutsatser om Mali. Och EU
              har deltagit aktivt i samarbete med Afrikanska unionen kring utvecklingen
              i Mali.
            </seg>
            <seg n="ce15331b">
              Efter förfrågan från Malis regering och FN:s säkerhetsråd responderade
              EU i december 2012 och beslöt om ett krishanteringskoncept för
              en militär insats inom ramen för den gemensamma säkerhets- och
              försvarspolitiken. Syftet är att bistå Malis väpnade styrkor med
              militär utbildning och rådgivning. Det är det som vi kallar för
              EUTM, EU Training Mission. Tanken är att stärka den operativa
              förmågan men också att stärka de värden som EU står för, som mänskliga
              rättigheter, rättstatens principer, internationell humanitär rätt
              och skydd av civila, särskilt kvinnor och barn, samt stärka den
              legitima civila kontrollen över försvarsmakten. Insatsen, som
              består av 550 personer, är lokaliserad till södra Mali och deltar
              alltså inte i operativa insatser. Där beslöt Sverige i januari
              att bidra med 15 personer.
            </seg>
            <seg n="6ae05ebf">
              FN har nu efter förfrågan från Malis regering och Ecowas ordförande
              beslutat att Afisma ska omvandlas till en stabiliseringsinsats
              ledd av FN. Den 25 april antog FN:s säkerhetsråd resolution 2100
              enligt kapitel 7. Minusma är en multidimensionell insats som till
              att börja med omfattar tolv månader.
            </seg>
            <seg n="38ba28d4">
              Syftena med styrkan är sju, bland annat att se till att övergångsperioden
              och valprocessen säkras, att skydda civila och FN-personal, att
              bevaka humanitära och mänskliga rättigheter men också att skydda
              kulturella värden. Som vi har sett och hört talas om här angreps
              kulturskatterna i Timbuktu.
            </seg>
            <seg n="6a7c6040">
              Det bör nämnas att franska styrkor, som någon talare här var
              inne på tidigare, har mandat att efter begäran från FN:s generalsekreterare
              intervenera till stöd för Minusma när risken är överhängande och
              det finns ett allvarligt hot. FN och franska styrkor får skilda
              befälskedjor.
            </seg>
            <seg n="39284b48">
              Det svenska bidraget till Minusma med transportflygplan, flygsäkringsstyrka,
              flygtransportenhet och en nationell stödenhet är ett viktigt bidrag
              i den här insatsen. Sverige ska placera stabsofficerare vid relevanta
              staber, och vi ska samordna oss med andra nordiska länder inom
              ramen för ett nordiskt samarbete. Vårt bidrag blir 70 personer
              och kan förstärkas till maximalt 160 personer. Det är viktigt
              att betona att det inte i första hand är väpnade uppgifter inom
              insatsen, utan det handlar om att vara beväpnad för självförsvar,
              skydd av egendom och materiel.
            </seg>
            <seg n="a56d83d5">
              Herr talman! Slutligen vill jag tacka försvarsministern för att
              hon är här i dag för att delta i debatten och svara på frågor.
            </seg>
            <seg n="328718e5">
              Det här är inte en enkel och riskfri insats, men vi vill bidra
              till fred och säkerhet i Mali och förhoppningsvis till att befolkningen
              i Mali på egen hand ska kunna kontrollera säkerheten i sitt eget
              land. Vi gör det med ett FN-mandat i ryggen och under FN-flagg.
            </seg>
            <seg n="31e376ed">
              Låt oss hoppas att vi kan bidra till just det som är tanken,
              att skapa stabilitet i Mali för alla dem som i dag lider av konflikten
              och som lever på flykt under mycket knappa omständigheter.
            </seg>
          </u>
          <note n="e96b49da">
            Jag yrkar bifall till förslaget i betänkandet.
          </note>
          <note type="speaker" n="b29be17d">
            Anf. 9 Försvarsminister KARIN ENSTRÖM (M):
          </note>
          <u who="karin_enstrom_99ddb6" xml:id="i-1a2275f40c72bf20-0" n="357c807a">
            <seg n="aea8cd4b">
              Herr talman! Tack för möjligheten att få delta i denna, om än
              eniga, mycket viktiga debatt.
            </seg>
            <seg n="1c93f262">
              I början av maj i år begav jag mig till just Mali, ett av världens
              fattigaste länder. Som flera talare redan har beskrivit är det
              ett land med sedan tidigare mycket svåra utmaningar. Det är en
              stor och utbredd fattigdom, kraftig befolkningstillväxt, stor
              sårbarhet för klimatförändringar, extrem torka och återkommande
              livsmedelskriser. Landet är drabbat av terrorism och organiserad
              brottslighet, och det är olösta konflikter mellan folkgrupper.
              Det är ett land där en tiondel av befolkningen har levt under
              ockupation av extremistgrupper, kriminella nätverk och Al-Qaida
              i en ohelig allians, därtill ställts under sharialagar med allvarliga
              kränkningar av mänskliga fri- och rättigheter som följd.
            </seg>
            <seg n="8a09708b">
              Det stannar inte där. En politisk kris, som också har beskrivits
              i dag, i början av året kulminerade i en militärkupp som en protest
              mot regeringens oförmåga att hantera det väpnade upproret i norr.
              Efter påtryckningar från det internationella samfundet finns nu
              en övergångsregering som ska kunna styra landet till dess att
              demokratiska val kan genomföras.
            </seg>
            <seg n="39fe20bd">
              Herr talman! Trots det svåra läget som jag beskrivit måste jag
              säga att besöket i Mali var en mycket positiv upplevelse. Det
              ger en helt annan inblick att se vilka förhållanden befolkningen
              lever under, politikerna arbetar under och våra svenska utsända,
              både militära och civila, arbetar under och kommer att arbeta
              under.
            </seg>
            <seg n="a136ba97">
              De svenskar som redan är på plats i Mali är dels Förvarsmaktens
              personal, som deltar i EU:s utbildnings- och träningsinsats EUTM,
              Mali, dels Myndigheten för samhällsskydd och beredskapspersonal
              inom Unicef och Unmas, som är FN:s mine action service och sysslar
              med humanitär minröjning. Alla som vi träffade, både i Bamako
              och i Koulikoro, var otroligt engagerade och fullt inställda på
              att göra skillnad.
            </seg>
            <seg n="869b8612">
              Här handlar det om att arbeta under mycket svåra förhållanden.
              Det är ett mycket tufft klimat, mer än 50 grader i solen, problem
              med språket och inga möjligheter till regelbunden kontakt med
              de anhöriga hemma i Sverige. Under sådana förhållanden arbetar
              både officerare och civila mycket engagerat. Deras känsla av att
              faktiskt göra skillnad för människor överskuggade allt.
            </seg>
            <seg n="eeb06088">
              En historia som ett av minröjningsteamen berättade om fastnade
              särskilt. De berättade hur de hade kunnat desarmera en odetonerad
              projektil som låg mitt i en by och som gjorde att människorna
              hade fått flytta därifrån. I och med att denna minröjningsenhet
              kunde röja projektilen kunde ett antal familjer flytta hem igen
              och återgå till sin vardag. Det är verkligen att kunna göra skillnad.
            </seg>
            <seg n="fe6d6bd3">
              Under mitt besök träffade jag naturligtvis också företrädare
              för den maliska regeringen. Budskapen från både premiärministern
              och försvarsministern var tydliga. För det första tackade man
              för de insatser som Sverige redan har gjort för Mali. För det
              andra var behovet av hjälp och en önskan och vädjan om att Sverige
              fortsatt ska stödja Mali på olika sätt mycket tydligt. Man behöver
              hjälp från Sverige, EU och FN.
            </seg>
            <seg n="921eb8c7">
              Herr talman! Sverige är aktivt inom FN:s samtliga områden: fred
              och säkerhet, utvecklingspolitik och mänskliga rättigheter. Vi
              har en lång tradition av stöd till FN och ett gott rykte i organisationen.
              Vi har ett betydande eget bilateralt engagemang i FN som givare,
              partner och deltagare i viktiga forum, arrangemang och arbetsprocesser.
              Sverige deltar också i ett etablerat och väl fungerande nordiskt
              samarbete inom FN.
            </seg>
            <seg n="afb103f0">
              De insatser som nu har gjorts och som man planerar att göra i
              Mali är bra exempel på insatser där FN, EU och enstaka länder
              kan göra skillnad och göra det på det allomfattande sätt som vi
              hoppas och tror ska leda till goda resultat, nämligen att samtidigt
              stärka olika delar av samhället och kunna göra denna stabiliseringsinsats
              så att landet självt kan återfå sin säkerhet och styra sin framtid.
            </seg>
            <seg n="75469728">
              Herr talman! De ungefär 70 personer som tillsammans med nordiska
              kolleger och kolleger från andra länder kommer att verka i Mali
              svarar mot ett av FN identifierat behov. Bidraget kommer ytterligare
              att understryka vårt svenska FN-engagemang och vår tradition av
              solidaritet. Insatsen kommer också att stärka regionen Sahel,
              som riskerar att destabiliseras och tas över av extremism och
              illegala nätverk. Att motverka en okontrollerad utveckling i Sahel
              ligger i hela världens intresse.
            </seg>
            <seg n="da976a4a">
              I och med det förslag som debatteras och beslutas här i dag kommer
              Sverige att ta ytterligare ansvar för att hjälpa Mali att återgå
              till vardagen och malierna att bygga sitt land för framtiden.
            </seg>
            <seg n="b80f703c">
              Jag välkomnar verkligen det breda stöd och engagemang som finns
              här i riksdagen. Det är en stor enighet, och det är tråkigt att
              Sverigedemokraterna sticker ut.
            </seg>
            <seg n="5524d176">
              Jag vill också tacka riksdagen för den snabba behandlingen. Här
              visar riksdagen att när så behövs är det inga problem att fatta
              beslut snabbt. Det är verkligen en styrka att vi är så överens
              om att bidra till det här inte riskfria uppdraget. Inte minst
              är det ett otroligt stöd och en stor styrka för de svenska kvinnor
              och män som ska göra själva insatsen.
            </seg>
          </u>
          <note type="speaker" n="39a30c93">
            Anf. 10 CARINA HÄGG (S) replik:
          </note>
          <u who="carina_hagg_00384c" xml:id="i-3ff5eb431d6ac83b-1" n="5396448d">
            <seg n="0cbb8c08">
              Herr talman! Vi står inte här i dag för att söka skiljelinjer
              utan för att vi i det sammansatta utskottet har kommit fram till
              någonting som vi står bakom, bortsett från att Sverigedemokraterna
              har valt att reservera sig. Vi står här för att vi ser att vi
              har viktiga värden att tillsammans stå upp för och stödja.
            </seg>
            <seg n="64cd37fc">
              Jag vill ställa några kompletterande frågor till försvarsministern.
              Beslutet är tydligt när det gäller tidsramarna, men har försvarsministern
              någon ytterligare information om hur man ser på framtida insatser
              och eventuella förlängningar? I så fall vore det bra att få den
              informationen.
            </seg>
            <seg n="9cd19dcc">
              Jag sade i mitt anförande att jag har upplevt att en del av våra
              nordiska grannländer har besuttit mer kunskap om den här regionen
              och om utvecklingen i Mali. Jag tror att det är bra att vi kan
              ta del av varandras erfarenheter. Vi kanske kan dela upp ansvarsområden
              mellan oss, men det skulle vara bra om vi i Sverige bestämde oss
              för att vi också ska lyfta oss till den nivån när det gäller kunskap
              och insikter om utvecklingen. Min andra fråga är alltså hur vår
              egen kunskapsbas påverkas framöver.
            </seg>
            <seg n="b9c6f15d">
              Den tredje frågan handlar om de sammanhang som flera av oss är
              väl medvetna om. Skulle vi på något sätt från regeringen och försvarsministern,
              kanske i samarbete med justitieministern, kunna få det lite mer
              samlat? Vi behandlar ofta delfrågor, men vi ser dem sällan sammanställda.
            </seg>
            <seg n="68ab025e">
              Vi ser extremistiska organisationer som har en sådan kraft att
              de näst intill kan splittra ett land, och då finns det anledning
              att veta lite mer om vad det är för grupper och vad det finns
              för kopplingar mellan dem.
            </seg>
          </u>
          <note type="speaker" n="a2986320">
            Anf. 11 Försvarsminister KARIN ENSTRÖM (M) replik:
          </note>
          <u who="karin_enstrom_99ddb6" xml:id="i-1a2275f40c72bf20-1" n="357c807a">
            <seg n="99418e62">
              Herr talman! Tack för de omfattande frågorna, Carina Hägg! Jag
              vill börja med att säga att jag tycker att det är oerhört viktigt
              att vi kan göra även en FN-ledd insats. Under många år har den
              största delen av insatserna gjorts i Afghanistan. Det är en insats
              med FN-mandat, men den har varit under en annan ledning. Det är
              en styrka att Sverige kan göra skillnad genom olika organisationer
              där vi har ett FN-mandat för insatserna i botten.
            </seg>
            <seg n="60be5ac7">
              När det gäller framtida behov just i Mali och i Sahelregionen
              säger vi från regeringens sida att vi är beredda att titta på
              andra bidrag, både civila och militära, om behoven skulle uppstå.
              Det är precis som Carina Hägg säger, att det gäller att hitta
              helhetslösningar. Det är inte bara militära insatser som behövs,
              utan det behövs andra insatser, inte minst på de områden som Carina
              Hägg beskriver. Vi har som sagt redan i dag civila insatser i
              form av minröjningsteam. Minröjning är ett område där det råder
              brist på enheter.
            </seg>
            <seg n="58f7727f">
              I dag är det svårt att säga hur det kommer att se ut om tolv
              månader. Det vi begär nu från riksdagen är ett tolvmånadersmandat.
              Vi måste också se hur den här insatsen kommer att utvecklas. Det
              är under en fyramånadersperiod som den här transportflygenheten
              kommer att verka. Därefter får vi se om det behövs fler insatser
              eller kanske andra typer av insatser. Där måste FN också komma
              med sin syn på hur man fyller upp det övriga stödet till den här
              insatsen. Huvuddelen av insatsen består just av bidragen från
              Afrikanska unionen som utgjorde Afisma, som den första insatsen
              kallas.
            </seg>
            <seg n="1a5ae152">
              Avslutningsvis, och jag får återkomma till det i nästa replik,
              är det naturligtvis viktigt att vi från regeringens sida har en
              samlad syn på alla typer av biståndsinsatser, humanitära insatser,
              utvecklingsinsatser och annat stöd för nationsbyggande även i
              Mali.
            </seg>
          </u>
          <note type="speaker" n="fc6e3aa7">
            Anf. 12 CARINA HÄGG (S) replik:
          </note>
          <u who="carina_hagg_00384c" xml:id="i-3ff5eb431d6ac83b-2" n="5396448d">
            <seg n="9531d3e4">
              Herr talman! Jag tycker att vi har haft en bra debatt, eller
              vi kanske ska kalla det för samtal, här. Många har kunnat komplettera
              med information på sakområdena, vilket är välkommet.
            </seg>
            <seg n="6976475a">
              Jag är väl medveten om att frågorna jag har ställt här till viss
              del är svåra att svara på just nu och i det här sammanhanget.
              Men jag skickar med dem, så får väl regeringen fundera på om det
              finns sådant som man vill återkomma till längre fram. Vi får fortsätta
              att följa frågan. Jag är glad att vi har en så bred enighet i
              det här ärendet. Det är viktigt för dem som vi sänder ut.
            </seg>
            <seg n="08725673">
              Trevlig sommar!
            </seg>
          </u>
          <note type="speaker" n="2c8ebe57">
            Anf. 13 Försvarsminister KARIN ENSTRÖM (M) replik:
          </note>
          <u who="karin_enstrom_99ddb6" xml:id="i-1a2275f40c72bf20-2" n="357c807a">
            <seg n="bbede3d9">
              Herr talman! Jag instämmer i det som Carina Hägg säger. Det har
              varit en bra och klargörande debatt som visar det här stora stödet
              och också riksdagens beredvillighet att fatta snabba beslut. Det
              uppskattar jag.
            </seg>
            <seg n="89b7b889">
              Det här är, precis som Carina Hägg säger, svårt, därför att det
              omfattar så många olika områden. Redan nu har Sverige visat att
              vi kan bidra på olika sätt med alltifrån humanitärt bistånd, att
              återuppta utvecklingsbiståndet och att kunna vara på plats med
              EU:s träningsinsats till att kunna bidra till andra insatser som
              EU och FN gör och nu att delta i Minusma. Det visar både på vår
              förmåga och på vår beredvillighet att göra den här allomfattande
              ansatsen och inte bara angripa en del av problemet. Det är ett
              angreppssätt som vi ska försöka använda i allt arbete som vi gör
              för att bidra till fred och stabilitet i världen.
            </seg>
          </u>
          <note n="a2a16671">
            Överläggningen var härmed avslutad.
          </note>
          <note n="dd586f0b">
            8 § Förvaltare av alternativa investeringsfonder
          </note>
          <note n="f6d8d064">
            Föredrogs
          </note>
          <note n="3d121f15">
            Tredje vice talmannen konstaterade att ingen talare var anmäld.
          </note>
          <note n="ac443385">
            9 § Granskningsbetänkande
          </note>
          <note n="f6d8d064">
            Föredrogs
          </note>
          <note n="df2433be">
            Inledning
          </note>
          <note type="speaker" n="9640dc76">
            Anf. 14 PETER ERIKSSON (MP):
          </note>
          <u who="peter_eriksson_f7fe39" xml:id="i-feeac389e67b4a00-0" n="387abc26" next="i-3aabb6ef910400e9-0">
            <seg n="64fb1d29">
              Herr talman! KU lämnar i och med dagens debatt över ett betänkande
              med 20 olika granskningsutredningar på sammanlagt nästan 1 000
              sidor. I de flesta av ärendena är vi överens, men det finns en
              handfull reservationer.
            </seg>
            <seg n="7a50feb3">
              Debatten i dag kommer att gå till så att vi startar med en allmän
              och övergripande diskussion. Därefter går vi in på de enskilda
              ärendena, framför allt dem där vi inte är överens om hur man ska
              se på ministerns agerande eller vad som har hänt och vilken ordning
              som ska gälla.
            </seg>
            <seg n="007fb927">
              Många här i riksdagen har haft mindre att göra än vanligt de
              senaste åren. Det ringa antalet propositioner och betänkanden
              har lett till att utskottsmöten har fått ställas in.
            </seg>
            <seg n="e7bd8c67">
              För KU har det tvärtom varit ett ovanligt arbetsamt år. Alldeles
              särskilt gäller det KU:s kansli som vi har frestat på hårt. Jag
              vill passa på att tacka kansliet för ett utomordentligt arbete
              under det gångna året.
            </seg>
            <seg n="2a251a29">
              Framför allt är det granskningen av regeringen som lett till
              extra möten, utfrågningar och pappersarbete. Det är inte så att
              vi haft ovanligt många ärenden, men ett av ärendena har varit
              extra besvärligt. Det handlar om den så kallade Saudiaffären.
              Det är ett av de största granskningsärenden som KU har genomfört.
              Vi har gått igenom stora mängder papper från både regeringen och
              berörda myndigheter. Vi har ställt mängder av frågor och fått
              en hel del svar. Vi har haft utfrågningar av elva personer. Det
              har dessutom varit extra besvärligt eftersom mycket av materialet
              varit sekretessbelagt.
            </seg>
            <seg n="0acba89e">
              Jag ska ta upp en del principiella frågor som dykt upp under
              årets granskning. Min åsikt är att en stor del av KU:s legitimitet
              när det gäller granskningen ligger i just offentligheten. Ingen
              annan granskning sker så öppet och offentligt som KU:s. Vem som
              helst kan begära att få ta del av våra utredningar, vilka frågor
              vi ställt och vilka svar vi fått, till och med innan utredningarna
              är färdiga.
            </seg>
            <seg n="7d4671cf">
              I några fall måste vi hantera sekretesskyddade uppgifter. Saudiaffären
              är dessutom en fråga där allmänhetens intresse, och rättmätiga
              krav, på att faktiskt få reda på vad som hänt är stort. Det är
              en historia som redan varit ute i medierna under lång tid, och
              många undrar över det de fått höra. Det ställer i sin tur stora
              krav på oss. KU måste göra en granskning där vi verkligen går
              igenom de centrala frågorna. Man ska inte efteråt kunna säga att
              vi slarvade eller valde bort det viktigaste. Granskningen måste
              vara tuff och på riktigt, men vi kan inte berätta allt. Det är
              den konfliktsituation vi befunnit oss i. Det har lett till en
              hel del konflikter mellan utskottet och Regeringskansliet men
              också till en del konflikter inom KU när inte alla varit överens
              om tagen.
            </seg>
            <seg n="4ee231c9">
              I den nya regeringsformen, vår mest centrala grundlag som beslutades
              av riksdagen så sent som 2011, har lagen ändrats så att KU ännu
              tydligare än tidigare har rätt att få del av alla handlingar som
              finns i Regeringskansliet och vid myndigheterna. Vi har trots
              detta stött på ett betydande motstånd från regeringshåll när vi
              begärt att få fram handlingar och underlag när Saudiaffären varit
              uppe i förhandlingar mellan partierna i statsministerns kansli.
              Det är tydligt att just här pågick centrala förhandlingar vid
              flera tillfällen. Vi återkommer därför i höstgranskningen till
              frågan hur man ska se på det så kallade Samordningskansliet.
            </seg>
            <seg n="c29260ac">
              Vi har haft långa förhandlingar och diskussioner mellan utskottet
              och Regeringskansliet om vad som kan offentliggöras från utfrågningarna
              och annat material. Det är ingen lätt sak att säga vad som ska
              rymmas inom sekretesslagstiftningen. Ibland är det självklart
              och ibland mycket svårt eller tveksamt. Det är klart att Regeringskansliet
              har den största kompetensen på området.
            </seg>
            <seg n="874fd2b3">
              Regeringen har i några fall i Saudiärendet exempelvis hävdat
              något som kan kallas pinsamhetssekretess. Om det blir offentligt
              och andra länder får reda på att svenska myndigheter och Regeringskansliet
              hanterar frågor där de länderna är inblandade på ett slarvigt
              och nonchalant sätt kan det bli så pinsamt att det måste hemlighållas.
              I Saudiaffären har det alldeles uppenbart varit en hel del pinsamheter.
            </seg>
            <seg n="f76f1f10">
              Jag tycker dock att den svenska regeringen i större utsträckning
              måste inse att allmänhetens rätt att få reda på vad som hänt i
              en viktig fråga som Saudiaffären är central och avgörande för
              förtroendet för regeringen liksom tilltron till riksdagens granskningsarbete.
              Alltför mycket sekretess skadar förtroendet. En annan attityd
              är därför välkommen.
            </seg>
            <seg n="31520584">
              Som vanligt har det uppstått en debatt om att KU är politiserat.
              Det kan jag bekräfta. Vi som sitter i utskottet är alla politiker
              och riksdagsledamöter. Vi är valda för att vi är med i något parti.
              Det betyder att vi inte alltid är överens. Men det betyder inte
              att den granskning som görs är meningslös. Jag vet att det finns
              en hel del, till och med journalister, som inte orkar höra mer
              när det visar sig att det finns olika uppfattningar. Men det får
              man faktiskt lära sig att stå ut med.
            </seg>
          </u>
          <note n="3162296d">
            Meningen och legitimiteten med KU och dess granskning finns i
            tre fundament som utvecklats under åren offentligheten, minoritetsskyddet
            och kanslipersonalens professionalism.
          </note>
          <u who="peter_eriksson_f7fe39" xml:id="i-3aabb6ef910400e9-0" n="387abc26" prev="i-feeac389e67b4a00-0">
            <seg n="4db6f0d5">
              Offentligheten i utredningarna är central. Jag har under året
              arbetat för att ytterligare stärka öppenheten under själva granskningen.
              Det har varit svårt men extra viktigt i ett ärende som Saudiaffären.
            </seg>
            <seg n="6af2d04b">
              Minoritetsskyddet i KU har under åren utvecklats till en tradition
              som bjuder att den som vill ha en granskning får det. Vilken riksdagsledamot
              som helst kan begära att KU ska granska en minister. Den i utskottet
              som vill ställa en fråga till ett departement eller en minister
              i något av våra granskningsärenden får göra det. Minoriteten har
              stora möjligheter att få genomföra ett seriöst arbete med hjälp
              av kansliets personal och kan också få till en offentlig utfrågning.
            </seg>
            <seg n="0f661e39">
              Ett tredje fundament handlar om att det är kansliets personal
              som skriver utredningarnas grundtexter, inte vi ledamöter. Skulle
              vi börja ta över och själva beskriva rättsläget och formulera
              verklighetsbeskrivningen hamnar vi snart i en ohållbar situation
              där det med rätta går att ifrågasätta värdet av våra granskningar.
              Därför vill jag se årets försök till ingrepp från Moderaterna
              i Saudiärendets grundtexter som ett olyckligt felsteg och ett
              undantag som förhoppningsvis inte kommer att upprepas. Förtroendet
              för kanslipersonalens professionalism och integritet är avgörande
              för en bra granskning.
            </seg>
            <seg n="37c24bab">
              Slutsatserna eller ställningstagandena är naturligtvis också
              viktiga. KU:s slutsatser i den särskilda granskningen har under
              åren ofta haft betydelse för utvecklingen av Regeringskansliets
              arbete. Insikten om att det nästa gång kan vara mitt parti som
              sitter i regeringen och ska granskas leder till att vi försöker
              se lite längre än näsan räcker, även om det kan vara nog så svårt
              ibland.
            </seg>
            <seg n="6ee28105">
              Allra svårast är det förstås att granska den egna regeringen,
              att granska sina egna partivänner. Det har regeringspartiernas
              ledamöter visat prov på även i år, liksom socialdemokratiska ledamöter
              gjort tidigare.
            </seg>
            <seg n="cd7b8073">
              I år är det Annie Lööf, Fredrik Reinfeldt och Sten Tolgfors som
              får den tyngsta kritiken från utskottet. Det är en tuff kritik,
              men den är berättigad. Statsministern har ansvaret för hur man
              organiserar arbetet med att lämna ut handlingar i enlighet med
              tryckfrihetsförordningen. Det system man infört för denna hantering
              i hela Regeringskansliet uppfyller inte de krav som lagen uppställer.
              Det är entydigt så att en rejäl förändring krävs.
            </seg>
            <seg n="8b3d35ef">
              Utskottet väljer att tro på Tolgfors och Reinfeldt när de säger
              att de inte ålagt FOI att bilda ett bulvanbolag när det gäller
              Saudiaffären. Det betyder i sin tur att försvarsministern inte
              har styrt sina myndigheter på ett så aktivt sätt som regeringsformen
              bjuder. En regering ska inte överlämna känsliga utrikespolitiska
              frågor till en myndighet utan att ens informera sig om hur problemet
              ska lösas. Effekten av denna underlåtenhet att styra har skadat
              Sveriges internationella relationer.
            </seg>
            <seg n="e1859389">
              Annie Lööf har som näringsminister lämnat felaktiga uppgifter
              till konstitutionsutskottet och dessutom brutit mot 1 kap. 9 §
              regeringsformen om opartiskhet och saklighet. Det är i dessa tre
              fall fråga om allvarliga missgrepp och ovanligt tydliga fel som
              KU måste reagera mot.
            </seg>
          </u>
          <note type="speaker" n="bc8e0ac4">
            Anf. 15 BJÖRN VON SYDOW (S):
          </note>
          <u who="bjorn_von_sydow_21fd65" xml:id="i-fffeb2acc15a704e-0" n="8d9d7ef7">
            <seg n="bb8eb592">
              Herr talman! Årets granskning har karakteriserats av framför
              allt bedömningar av statsrådens tjänsteutövning och styrning av
              den offentliga förvaltningen. Avgörande är föreskriften i regeringsformen
              som säger att under regeringen lyder Justitiekanslern och andra
              statliga förvaltningsmyndigheter. Det är på så sätt som regeringen
              styr riket, i enlighet med regeringsformen.
            </seg>
            <seg n="efcaaa96">
              Redan i det första ärendet i detta betänkande, Regeringens arbete
              för att nå klimatmålen med hjälp av infrastrukturplanering, konstaterar
              utskottet enigt att vi inte riktar någon kritik men att det är
              regeringen som styr riket, i vilket ingår en skyldighet att leda
              förvaltningen, och regeringen är inför riksdagen ansvarig för
              hur målkonflikter hanteras vid genomförandet av riksdagens beslut.
            </seg>
            <seg n="1ea756e8">
              Grundlagarna är inte alltid entydiga, men vår granskning syftar
              till att verka vägledande. Ett sådant förhållande gäller när utrikesministern
              och UD har agerat i samband med Kronofogdemyndighetens ärende
              om verkställighetsåtgärder mot utländsk läs: rysk egendom i Sverige.
              Ingen myndighet, varken regeringen eller riksdagen, får bestämma
              hur en förvaltningsmyndighet eller domstol ska avgöra ett ärende
              mot en enskild. Men regeringsformen säger att utrikesministern
              ska hållas underrättad när en fråga som är av stor betydelse för
              förhållandet till en annan stat eller en mellanfolklig organisation
              uppkommer hos en statlig myndighet.
            </seg>
            <seg n="a5ec9ae2">
              I det här fallet anmälde myndigheten sin avsikt att mot bakgrund
              av domar i svenska domstolar inleda åtgärder mot den ryska egendomen.
              UD och utrikesministern har i en serie utsagor visat myndigheten
              att man anser att detta skulle kunna skada Sveriges internationella
              folkrättsliga åtaganden. Utskottet stöder enigt indirekt myndighetens
              sätt att använda sig av kontakten med utrikesministern samt utrikesministerns
              sätt att lämna sina bedömningar med en viss marginal i en sakfråga
              som myndigheten och indirekt domstolar beslutar om.
            </seg>
            <seg n="fb1b89df">
              Detta ärende innebär alltså en knivig avvägning av regeringsformens
              föreskrifter, men det har varit möjligt att spåra skeendena. Tyvärr
              är förhållandena inte desamma när det gäller en serie ärenden
              där frånvaro av styrning och frånvaro av offentliga handlingar
              har lett till svårigheter att spåra ansvariga. Vi möter och bedömer
              enigt problem med hur regeringen och Försvarsdepartementet beredde
              besparingar inom Försvarsmaktens materielförsörjning. Det gäller
              en process i Regeringskansliet, framför allt Försvarsdepartementet,
              under 2008. En grupp politiker, statssekreterare och borgerliga
              parlamentariker tog fram besparingar inom försvarsmaterielområdet,
              bland annat genom att avbryta projekt. Man gav inga direktiv.
              Man höll myndigheterna på avstånd och visade rent av misstro.
              Man skapade ingen dokumentation av vilka handlingar man byggde
              på.
            </seg>
            <seg n="e342dd71">
              Jag ska inte bedöma sakfrågan nu. Men hela konstitutionsutskottet
              anser att man på detta sätt inte kunde presentera förslag som
              höll. Man måste, menar konstitutionsutskottet, arbeta med myndigheternas
              sakkunskap. Dessa lyder under regeringen och kan och ska styras.
              Men detta uteblev i det här fallet. Det är ett mönster som återfinns.
              Detsamma gäller bristerna i dokumentationen. Hur ska då Riksrevisionen
              och riksdagen kunna granska regeringen?
            </seg>
            <seg n="6d51332e">
              Att styra eller inte styra det är frågan. I vår granskning av
              det militära samarbetet med Saudiarabien har vi inte hittat något
              som styrker att någon i regeringen eller Regeringskansliet varit
              delaktig i eller godkänt beslutet om SSTI:s bildande, finansiering
              eller tilltänkta roll. Men den så kallade Saudiaffären är så pass
              allvarlig att kritik måste riktas mot att regeringen inte hållit
              sig informerad och att styrningen därmed blivit bristfällig. I
              regeringens styrande funktion förutsätts det nämligen att regeringen
              följer myndigheternas verksamhet och agerar för att skaffa sig
              de nödvändiga upplysningarna även om myndighetens information
              är bristfällig eller uteblir.
            </seg>
            <seg n="872bdc03">
              Vi konstaterar att dåvarande försvarsministern Sten Tolgfors
              aldrig träffade generaldirektören för Totalförsvarets forskningsinstitut
              för att diskutera Saudiärendet, trots att det rörde känsliga och
              viktiga frågor som dessutom berörde samarbete med en annan stat.
              I stället för att noggrant följa ärendets utveckling sköt Försvarsdepartementet
              ifrån sig frågan och gav de inblandade myndigheterna i uppgift
              att lösa situationen. Det gällde särskilt under 2008. Utskottets
              granskning visar här att regeringens önskan att hålla sig ifrån
              ärendet lett till allvarliga brister. Det har i förlängningen
              genom förhållandena i beredningsprocesser och beslutsprocesser
              i myndigheter och Regeringskansliet skadat Sveriges internationella
              relationer.
            </seg>
            <seg n="29dbec3c">
              Vår grundlag är tydlig. Det är regeringen som styr landet, och
              dess myndigheter lyder under regeringen. Det är en uppgift som
              regeringen inte kan ta på sig bara när man så önskar. Den gäller
              24 timmar om dygnet. Den som har makten och av riksdagen har fått
              mandatet att utgöra landets regering måste sköta denna sin maktutövning
              hela tiden. Det framkom inte minst 2005 i konstitutionsutskottets
              granskning av dåvarande regerings hantering av tsunamikatastrofen.
              Ett enigt utskott kritiserade då regeringen, inte för vad den
              gjorde, utan för vad den inte gjorde. Också i Saudiärendet finns
              en brist vad gäller att kunna spåra de handlingar som legat till
              grund för beslutsprocesser.
            </seg>
            <seg n="d2a4ee51">
              Detta vetter emot tryckfrihetsförordningen, fundamentet för den
              fria debatten och granskningen av den offentliga verksamheten.
              Här konstaterar vi att Näringsdepartementet agerat fel när de
              på eget initiativ lämnat ut en handling till andra än dem som
              begärt ut handlingen. Det kan inte uteslutas att departementet
              agerade för att få ut sin version först, vilket missgynnade den
              journalist på Aftonbladet som ursprungligen hade begärt ut handlingen.
              Näringsminister Annie Lööf är ytterst ansvarig för hur hennes
              närmaste medarbetare har agerat i ärendet.
            </seg>
            <seg n="669692fc">
              Regeringens och statsministerns snabbhet med att bortförklara
              missförhållandena med krav på höjd säkerhet och ökade krav från
              allmänhet och medier håller inte, för samtidigt som man är väldigt
              snabb med att få ut information som man gärna vill ha ut har alltför
              få åtgärder vidtagits för att anpassa Regeringskansliets diariesystem
              till dagens moderna krav på att göra uppgifter tillgängliga elektroniskt.
              Vi kommer under hösten att följa detta för att se att det reformarbete
              som statsministern utlovat verkligen kommer till stånd.
            </seg>
            <seg n="856d306b">
              Herr talman! Vår insamling av material och våra utfrågningar
              visar på två tendenser i det styrsystem som regeringen Reinfeldt
              arbetar under. En tendens är att ibland inte styra och inte ta
              ansvar i enlighet med regeringsformen, ibland styra men utan den
              offentliga och opolitiska förvaltningen. Båda dessa förhållanden
              är konstitutionellt sett inte korrekta. Den andra tendensen är
              att bedriva en egen mediekommunikation på bekostnad av de principer
              som ligger i tryckfrihetsförordningens ord: Till främjande av
              ett fritt meningsutbyte och en allsidig upplysning skall varje
              svensk medborgare ha rätt att taga del av allmänna handlingar.
            </seg>
          </u>
          <note n="43d585b8">
            Herr talman! Jag yrkar på godkännande av utskottets anmälan.
          </note>
          <note type="speaker" n="9bb5b245">
            Anf. 16 PER BILL (M):
          </note>
          <u who="per_bill_d166e7" xml:id="i-942e8aaf025f1cfa-0" n="56358378">
            <seg n="2c1d49ec">
              Herr talman! Låt mig inleda med att å konstitutionsutskottets
              vägnar anmäla vårt nästan 1 000 sidor långa granskningsbetänkande
              i tre volymer. Det här är vår produkt. Det finns visserligen fyra
              reservationer från Alliansen, men vi tänker inte votera om dessa;
              vi tycker inte att det är riksdagens roll att överpröva den granskning
              som gjorts av KU.
            </seg>
            <seg n="43556195">
              Herr talman! Enligt regeringsformen 13 kap. 1 § ska vi granska
              statsrådens tjänsteutövning och regeringsärendenas handläggning.
              Det här är sjunde året som jag är med. Vi har haft som våra utgångspunkter
              att försöka vara sakliga i vår granskning av regeringen, vara
              konstitutionellt stringenta och relevanta, värna KU:s integritet
              och göra en rättslig granskning som syftar till att utveckla regeringsarbetet
              och ge vägledning för framtiden, det vill säga att vara den goda
              revisorn.
            </seg>
            <seg n="9e712ce4">
              Jag vill likt utskottets ordförande Peter Eriksson rikta ett
              tack till kansliet för allt jobb och de 1 000 producerade sidorna.
              Kristina Svartz, Peder Nielsen och övriga har gjort ett fantastiskt
              jobb.
            </seg>
            <seg n="bb7ee771">
              Jag hoppas att ni får ett ordentligt sommarlov trots att många
              av er när vi andra är på badstranden ska börja dyka ned i Regeringskansliets
              olika protokoll för att se att den administrativa ordningen är
              god.
            </seg>
            <seg n="1ced641f">
              Herr talman! Vi har haft 22 ärenden att titta på. Ett var så
              dåligt att vi lade det åt sidan, och ett blev bordlagt. Vi har
              alltså ägnat oss åt 20 granskningsärenden varav vi i princip är
              överens i 16 av dem.
            </seg>
            <seg n="265f6609">
              Egentligen kan man säga att det bara finns ett enda ärende där
              det finns oceaner av skillnader. Det är i Saudiärendet.
            </seg>
            <seg n="b58d8575">
              Som hobbystatistiker tycker jag möjligen att det var lite spännande
              att se att nio av de 20 KU-anmälningarna som vi har behandlat
              kommer från Miljöpartiet.
            </seg>
            <seg n="2fccbfdc">
              Herr talman! Vi försöker göra en granskning, bygga upp en analys
              och dra väl grundade slutsatser. Om man tar styrkta fakta som
              vi har fått genom att ställa skriftliga frågor, samla in material
              och ibland även göra utfrågningar gör vi sedan en samlad bedömning
              som ska vara juridisk.
            </seg>
            <seg n="3b4ab86c">
              Vi skickar viktiga signaler till Regeringskansliet. Ibland påtalar
              vi också brister i statsrådens tjänsteutövning. Vad vi inte vill
              göra är att använda ej styrkta påståenden, eftersom det leder
              till spekulationer som blir värdelösa för Regeringskansliets förbättringsarbete.
            </seg>
            <seg n="282a092d">
              Vi är överens om mycket. Men i dag ska vi som vanligt debattera
              det som vi inte är överens om. På ett mycket övergripande plan
              kan man säga att det är två saker som bekymrar mig. Det ena är
              att det finns flera spekulationer i vårt granskningsbetänkande.
              Jag tycker också att det är oproportionerlig kritik. Det är spekulationer
              av typen mycket talar dock enligt utskottet för att. Jag tror
              inte att den typen av spekulationer är någonting som gagnar det
              framtida regeringsarbetet.
            </seg>
            <seg n="d4c5d6f2">
              När det gäller det andra har jag gått tillbaka 20 år i tiden
              och tittat på: Hur brukar KU uttala sig? Vi brukar säga att det
              finns brist, bristande, bristen, brister, bristerna, bristfälligt,
              brustit, fel, felaktigt, felet, felen och missvisande.
            </seg>
            <seg n="a386cd21">
              Ingen gång på 20 år har ordet skada funnits med. Vi har ändå
              tittat på ärenden som tsunamikatastrofen. Där blev tusentals människor
              strandsatta, många dog, och ännu fler blev skadade. Den dåvarande
              socialdemokratiska regeringen gjorde nästan ingenting de första
              dagarna. Det slutade med kritik, men det slutade inte med att
              det har allvarligt skadat Sverige eller något liknande. Samma
              sak gäller Bofors, Ebbe Carlsson och Telub. Alla de ärendena ledde
              till kritik, men inte till ord som att det har allvarligt skadat
              Sveriges internationella relationer.
            </seg>
            <seg n="06ad2723">
              En kvantitativ genomgång av KU:s ställningstaganden ger en annan
              bild. Det är att vi har fått en ökning av antalet kritikärenden
              sedan Peter Eriksson blev ordförande. Från att tidigare har legat
              på tre, två, ett och fyra oavsett om det har varit en borgerlig
              regering eller en socialdemokratisk regering har vi de senaste
              tre åren legat på tio, nio och sju. Det är nästan en fördubbling
              av antalet ärenden med kritik fast den totala mängden ärenden
              gått ned.
            </seg>
            <seg n="60de7dee">
              Herr talman! Jag tycker att vi ska vara rädda om konstitutionsutskottet
              och försöka göra ett omtag. Ska vi ha ett konstitutionsutskott
              ska vi vara rädda om det. Att chansa, använda omotiverade överord
              och att spekulera urholkar utskottets trovärdighet på sikt.
            </seg>
            <seg n="588345f1">
              Låt oss därför i nästa års vårgranskning återgå till KU:s uppdrag
              så som det är beskrivet i KU:s lilla gröna. Det är en bok som
              vi gemensamt har tagit fram. Där kan man läsa: Konstitutionsutskottets
              granskning ska vara rättslig. Det är en politisk uppgift att genom
              granskningen av regeringsarbetet från rättsliga utgångspunkter
              vårda legalitetsgrundsatsen.
            </seg>
          </u>
          <note type="speaker" n="77e30b4e">
            Anf. 17 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-0" n="387abc26">
            <seg n="dec2bb9d">
              Herr talman! Jag reagerade på några saker som Per Bill sade.
              En intressant sak var att han hade ägnat sig åt sin hobbystatistik.
              Han påstod att vi nu kritiserar i större utsträckning än vad som
              har varit fallet tidigare. Det kan hända att det stämmer. Man
              kan också tänka sig att det har viss betydelse att under den förra
              mandatperioden var det en borgerlig regeringsmajoritet. I dag
              har vi en minoritetsregering.
            </seg>
            <seg n="25829fda">
              Som jag sade i mitt anförande är det svårt för regeringspartierna
              att granska sina egna partivänner. Det är alldeles uppenbart för
              den som följer konstitutionsutskottets granskningsärenden. Det
              är lätt att hamna i en försvarsposition och att agera som försvarsadvokat
              i stället för som granskare eller den gode revisorn, som Per Bill
              gärna talar om.
            </seg>
            <seg n="812742f1">
              Det får man ha viss förståelse för. Men vi i oppositionen försöker
              göra en granskning på riktigt. Det har antagligen också en viss
              betydelse för resultaten att det nu är en minoritetsregering.
              Det har varit minoritetsregeringar tidigare. Jag har suttit i
              KU under 90-talet. Det var också då tuff kritik mot regeringen
              som satt i minoritet.
            </seg>
            <seg n="b0102da1">
              Jag tror att KU:s majoritets ställningstaganden kanske blir något
              mer rimliga att se på när vi har minoritetsregeringar. Det är
              också skillnaden i politiska bedömningar, som inte helt går att
              komma ifrån, som har betydelse för hur man ska se på KU. Det är
              grundmaterialet och offentligheten som skapar legitimiteten i
              systemet snarare än våra egna slutsatser.
            </seg>
          </u>
          <note type="speaker" n="00d9bb25">
            Anf. 18 PER BILL (M) replik:
          </note>
          <u who="per_bill_d166e7" xml:id="i-942e8aaf025f1cfa-1" n="56358378">
            <seg n="f06e39fd">
              Herr talman! Jag har i mitt hobbystatistikarbete, som naturligtvis
              inte håller någon akademisk kvalitet, ändå gått tillbaka till
              1998. Då hade man kritik i tre ärenden, året därpå tre, året därpå
              fyra och året därpå sju och därefter tre, fyra, tre, ett, tre,
              fyra, tre, tre och fyra. Sedan kommer din tid som ordförande med
              åtta, nio och den här gången sju.
            </seg>
            <seg n="231f2975">
              Det är möjligt att det är ett för litet material. Men här finns
              det i stort sett minoritetsregeringar hela tiden med undantag
              för fyra år under förra mandatperioden. Nog tycker jag ändå att
              jag har fog för mig att säga att det ser ut som att vi nästan
              haft en fördubbling av ärendena med kritik under de senaste tre
              åren.
            </seg>
            <seg n="c3b5ec5c">
              Då har vi ändå haft olika typer av minoritetsregeringar under
              11 av dessa 15 år.
            </seg>
          </u>
          <note type="speaker" n="718c1269">
            Anf. 19 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-1" n="387abc26">
            <seg n="79227b14">
              Herr talman! Det är alldeles uppenbart att det blev en ökning
              från förra mandatperioden, när vi hade en majoritetsregering.
              Men frågan är, när det gäller ett sådant här litet material som
              Per Bill har tagit fram: Är det bra eller dåligt? Vad innebär
              förändringen?
            </seg>
            <seg n="c31f443c">
              Som jag ser det måste envar göra den bedömningen själv. Journalister
              och allmänhet får titta själva, lyssna på diskussionen och se
              i materialet om man tycker att den kritik som vi har är rimlig.
              Det är inte vi som ska avgöra vad som är rätt och fel i detta,
              utan vi gör våra bedömningar, och i och med det får andra ta över.
            </seg>
          </u>
          <note type="speaker" n="a63f0819">
            Anf. 20 PER BILL (M) replik:
          </note>
          <u who="per_bill_d166e7" xml:id="i-942e8aaf025f1cfa-2" n="56358378">
            <seg n="68917b1f">
              Herr talman! Det är alldeles korrekt. Vi har också försökt visa
              på de ställen där vi tycker att kritiken bygger på spekulationer
              snarare än på fakta.
            </seg>
            <seg n="4d411f48">
              Vi ska göra vårt bästa för att få ut en bild till såväl journalister
              som allmänhet om att det finns några fall där regeringen och enskilda
              statsråd får kritik på grund av brister. Men det finns också andra
              fall, där vi tycker att spekulation har bidragit till onödig kritik.
            </seg>
          </u>
          <note type="speaker" n="401b8e19">
            Anf. 21 BJÖRN VON SYDOW (S) replik:
          </note>
          <u who="bjorn_von_sydow_21fd65" xml:id="i-fffeb2acc15a704e-1" n="8d9d7ef7">
            <seg n="12d16cbc">
              Herr talman! Per Bill och reservanterna, Alliansens partiföreträdare,
              menar att konstitutionsutskottet inte har utrett vilken påverkan
              på Sveriges förbindelser med andra länder som regeringens hantering
              av Saudihändelserna har haft.
            </seg>
            <seg n="b1671cce">
              Låt oss gå till de recit som vi blev överens om. Jag kan referera
              till några punkter. Det finns till exempel en bedömning på s.
              272 som har sin utgångspunkt i vad statsrådet Tolgfors säger till
              utskottet: Det saudiska missnöjet riskerar att orsaka utrikespolitisk
              skada som kunde drabba såväl pågående försäljningsförhandlingar
              som andra militära och civila handelsrelationer som Sverige har
              byggt upp under årtionden. Att man inom Regeringskansliet bedömde
              att risken för utrikespolitisk skada var allvarlig framgår också
              av det skriftliga material som överlämnats till utskottet.
            </seg>
            <seg n="6a5655ef">
              Förre krigsmaterielinspektören Andreas Ekman Duse säger på s.
              282: Däremot var det helt klart att man från saudisk sida tillmätte
              den här affären mycket stor betydelse, och man gjorde kopplingar
              mellan den svenska attityden och den här affären i andra relationer
              mellan Sverige och Saudiarabien. Eftersom det var klart att den
              svenska relationen med Saudiarabien bedömdes som viktig handlade
              det givetvis om att inte agera i onödan på ett sådant sätt att
              man störde relationerna.
            </seg>
            <seg n="ab67abbe">
              Vi har menat att i anslutning till de föreskrifter i sekretesslagen
              som gör det möjligt att hemligstämpla material har det på det
              sättet framträtt förhållanden som visar att processen, särskilt
              under vissa perioder, har varit av det slag att det i sin förlängning
              har lett till skada för rikets internationella relationer.
            </seg>
          </u>
          <note type="speaker" n="18840e3d">
            Anf. 22 PER BILL (M) replik:
          </note>
          <u who="per_bill_d166e7" xml:id="i-942e8aaf025f1cfa-3" n="56358378">
            <seg n="9b0eaf76">
              Herr talman! Jag har bara läst Saudiärendet, så jag känner inte
              till detaljerna. Andreas Norlén kommer att debattera detta senare.
            </seg>
            <seg n="f7c7b765">
              Man kan ändå konstatera framför allt om man lyssnade på partiledardebatten
              som vi hade i den här kammaren för ett par dagar sedan att roten
              till allt det onda är det MOU som den socialdemokratiska regeringen
              skrev någon gång under det sista året den hade makten. Det var
              alldeles för långtgående, och det lovade Saudiarabien alldeles
              för mycket. Jag skulle vilja säga att det är roten till det onda.
            </seg>
            <seg n="453b6bc6">
              Sedan har det skett minst sagt konstiga saker på FOI. Detta skulle
              man kunna skriva en dålig agentroman om pengar i plastpåsar och
              startande av misslyckade företag. Men det är inte någonting som
              regeringen vare sig har känt till eller på något sätt medverkat
              i.
            </seg>
            <seg n="35be5244">
              Det är till och med så om jag läste rätt i handlingarna att inte
              ens generaldirektören för FOI visste om att några personer startat
              ett bolag med konstiga syften.
            </seg>
          </u>
          <note type="speaker" n="7f6505c1">
            Anf. 23 BJÖRN VON SYDOW (S) replik:
          </note>
          <u who="bjorn_von_sydow_21fd65" xml:id="i-fffeb2acc15a704e-2" n="8d9d7ef7">
            <seg n="356a9e4c">
              Herr talman! Även under den fas som så småningom ledde fram till
              formella regeringsbeslut finns oklarheter. Vid våra utfrågningar
              av statsråd och statssekreterare fick vi inte fram vem eller vilka
              som läst eller tagit del av FOI:s förslag. Det berörde bland annat
              SSTI.
            </seg>
            <seg n="8283deeb">
              Vi har också konstaterat att beredningsordningen hos Regeringskansliet
              och Totalförsvarets forskningsinstitut har varit ostyrd och närmast
              okontrollerad från regeringens och statsrådens sida. Här ligger
              förhållanden som i sin förlängning har lett till skada för rikets
              internationella relationer. Det är just detta att regeringen har
              försökt hålla denna fråga borta. Den gick inte in med en tydlig
              riktlinje för hur MOU:et skulle hanteras. Det gäller särskilt
              under åren 20072008.
            </seg>
            <seg n="880f8dad">
              I verkligheten blev situationen den att Inspektionen för strategiska
              produkter förklarade att den kommer att motsätta sig ett genomförande
              på det sätt som Totalförsvarets forskningsinstitut hade föreställt
              sig. Här hade det varit önskvärt att regeringen hade gått in och
              varit den instans som tog i denna frågeställning och såg till
              att det inte blev den otydlighet, ovilja och misstänksamhet som
              skapades på den andra sidan. Det är detta som i sin förlängning
              har lett till skada för rikets internationella relationer.
            </seg>
          </u>
          <note type="speaker" n="07953460">
            Anf. 24 PER BILL (M) replik:
          </note>
          <u who="per_bill_d166e7" xml:id="i-942e8aaf025f1cfa-4" n="56358378">
            <seg n="f9ac6124">
              Herr talman! Att regeringen har försökt hålla frågan borta är
              en spekulation, återigen. Det har inte visats, och vi har inte
              kunnat läsa det i några slutsatser.
            </seg>
            <seg n="a11a89cf">
              Det har skett en del konstigheter på FOI. Men vi tittade på bolaget
              SSTI och tog in årsredovisningarna. Företaget har haft ungefär
              200 000 kronor i omsättning under tre år. Det är inte mycket bomber
              och granater man kan sälja för 200 000 kronor. Vi har haft en
              generaldirektör som säger att hon inte visste om att bolaget har
              funnits. Hur skulle försvarsministern, även om han hade ätit frukost,
              lunch och middag med generaldirektören varje dag, ha kunnat få
              reda på att bolaget SSTI fanns om generaldirektören själv inte
              visste om det?
            </seg>
          </u>
          <note type="speaker" n="8395bbc4">
            Anf. 25 KARIN GRANBOM ELLISON (FP):
          </note>
          <u who="karin_granbom_c5a7be" xml:id="i-5c0e7d8e2d1a49dc-0" n="b4753884">
            <seg n="3cdd97b0">
              Herr talman! Granskningen av årets anmälningar till konstitutionsutskottet
              är klar. Presskonferens hölls för två veckor sedan, och många
              medier toppade nyheterna med KU:s resultat. Det är förstås glädjande
              att granskningen anses viktig och intresserar många. I grunden
              handlar KU:s granskning om att utveckla svensk demokrati.
            </seg>
            <seg n="e87b3d91">
              I veckan som gick lärde jag mig ett nytt uttryck, lixmåttet.
              Det är ett mått på läsbarhetsindex där lägre tal betyder lättare
              text. Jan Björklund bedöms enligt detta mått vara den mest lättförstådde
              partiledaren. Jag funderade då på vad KU:s granskningsbetänkande
              kan ha för lixmått. KU-text är ofta krånglig och kanske lite torr.
              Det är som om det utvecklats ett KU-språk under åren. Varför har
              det blivit så? Går det att göra KU:s slutsatser mer lättillgängliga?
              Är det önskvärt?
            </seg>
            <seg n="7b5aee89">
              Många gånger lyckas medierna skapa uppmärksamhet kring KU:s slutsatser.
              De använder ofta starka ord. Påpekanden av utskottet kan bli tolkade
              som att KU rasar. En slutsats om att något har brustit blir till
              att ministern prickas. För den som lyssnar på debatten kan det
              vara bra att bli upplyst om att det är medierna som delar ut prickar,
              inte KU. KU:s roll är att i efterhand se om regeringen och dess
              företrädare fullgjort sina konstitutionella förpliktelser. Med
              förmånen att kunna vara efterklok kan KU också ta fasta på om
              det finns något att säga för att ge vägledning för framtiden.
            </seg>
            <seg n="9dc350b2">
              Att lixtalen för KU-betänkandena blir så höga kan nog ha sin
              förklaring i att KU måste vara precist. Jag gick tillbaka till
              de rapporteringar som skedde för ett år sedan i det som då kallades
              för Saudiaffären. Man kan där hitta formuleringar som inte är
              tillräckliga för KU:s syfte. Det kunde stå: svenskarna diskuterar
              ett upplägg. Men exakt vem av dem med svensk nationalitet som
              var med i diskussionerna är en fråga som KU behöver få ett svar
              på. Det skrivs i medierna att myndigheten gjorde något. För KU:s
              ställningstagande är det avgörande om det var några medarbetare
              vid myndigheten som hade gjort något eller om det var myndigheten.
              Fanns det mandat från regeringen, och vad bestod det av? Detta
              gör att KU-granskningens lixtal ökar, och det måste vi leva med
              för att utskottet ska kunna fullgöra sin uppgift, nämligen att
              inte bara väcka uppmärksamhet utan också kunna stå för noggranna
              slutsatser om hur statsråden har skött sin tjänsteutövning och
              hur handläggningen gått till i regeringsärendena.
            </seg>
            <seg n="1ab15164">
              Även i år har vi fått en diskussion om huruvida KU klarar sin
              roll att hålla isär den konstitutionella granskningen och partiernas
              olika intressen och åsikter i sakfrågor. Jag läste protokollet
              från den förra riksdagsdebatten, och den diskussionen fördes även
              då. Är det rimligt att tro att politik inte letar sig in i KU-granskningen?
              Det går inte att komma ifrån att vi alla är politiker. Det är
              väl just detta att vi kommer med olika bakgrund och perspektiv
              som gör att vi ser på verkligheten med olika ögon. Men några saker
              har vi ändå att hålla oss till.
            </seg>
            <seg n="5e893f01">
              Ställningstaganden bör baseras på vad vi kan belägga. Vi ska
              bedöma ärenden utifrån vad vi vet och inte vad vi tror.
            </seg>
            <seg n="a4de4e7b">
              KU:s ledamöter måste vara noga med att de uttalanden som de gör
              ligger inom det område som lagen anger är KU:s uppgift. Påpekanden
              om vad regeringen ska och inte ska göra ska kunna hämta stöd i
              lagen. Under årets granskning har vi fått en hel del överskottsinformation,
              men om den information som framkommit inte är konstitutionellt
              relevant har KU ingen anledning att ha åsikter om detta.
            </seg>
            <seg n="72db1317">
              KU:s ledamöter måste hålla sinnet öppet och inte ta ställning
              innan processen är färdig. Anmälningarna utgår från att något
              kan vara fel och måste granskas. Inte sällan är anmälan en mediehändelse
              i sig själv. Då kan det vara mer medialt spännande att kunna bekräfta
              att fel verkligen begåtts, men att komma fram till att det inte
              finns något att anmärka på ur ett KU-perspektiv kan vara lika
              viktigt. Det kan ge lika mycket konstitutionell vägledning som
              ett påpekande att ett fel har begåtts. Det är faktiskt också en
              nyhet om KU kommer fram till att saker inte har varit så som många
              har trott.
            </seg>
            <seg n="70837392">
              En hel del information i år har varit sekretessbelagd. Det handlar
              om utrikessekretess och försvarssekretess. KU har mycket långtgående
              befogenheter att begära in uppgifter, och det har vi använt oss
              av i Saudiärendet. Dokument på säkert totalt 1 000 sidor har begärts
              in, varav vissa hemliga. Tio personer har frågats ut i sluten
              utfrågning, varav två på skyddad telefonlinje för att möjliggöra
              utfrågningar med personer som befunnit sig utomlands. Vi har under
              granskningens gång gemensamt försökt att släppa på sekretessen
              för att vara så öppna som möjligt. Samtidigt återstår en del sekretessbelagt
              material, och i vissa fall spelar den informationen roll för våra
              ställningstaganden. I stora drag återspeglar dock betänkandet
              väl vad granskningen har fått fram.
            </seg>
            <seg n="ba6c56eb">
              I år har det varit 22 anmälningar, varav 20 lett till granskningar.
              I de allra flesta ärendena finns det inget att anmärka mot regeringen.
              Det är vi överens om. I några fall har vi ansett det vara värt
              att ge en kommentar eller ett medskick. I två ärenden står KU
              samlat och kräver bättring av regeringens företrädare. Det handlar
              om kulturministern, som skrivit brev till Skånes landshövding,
              och om hanteringen av besparingar inom försvaret.
            </seg>
            <seg n="9e9d8351">
              Låt mig kort säga något om ärendet som gäller kulturministern.
              Det visar hur noga en minister måste vara när det gäller hur han
              eller hon kommunicerar. En minister ska förstås kunna vara en
              varm personlighet, men det går inte att bortse från att ministern
              alltid bär med sig sin statsrådsroll, med den makt det innebär,
              och därför måste tänka sig för i sina kontakter. Detta gäller
              inte minst med representanter i offentlig verksamhet.
            </seg>
            <seg n="f48e275a">
              Det finns några reservationer i betänkandet. I vissa fall handlar
              det om skilda syner på vad KU ska uttala sig om eller på vilket
              sätt. Det gäller exempelvis i ärendet om Näringsdepartementet.
              Våra olika skrivningar handlar inte om vem som vill vara mest
              för öppenhet. Vi är alla överens om att offentlighets- och sekretesslagen
              måste följas. Vi ger inte heller olika kraftig kritik mot de fel
              som faktiskt begåtts. Det handlar i stället om att vi tycker att
              partier låter de rättesnören jag tidigare talat om få för mycket
              resår, det vill säga att vissa partier tänjer på eller går utanför
              ramarna för vad KU bör göra.
            </seg>
            <seg n="c15ab211">
              Jag tänkte stanna med inledningen där. Debatten återkommer till
              de olika granskningsärendena.
            </seg>
            <seg n="8b221933">
              Enligt lagboken ska KU, minst en gång per år, meddela riksdagen
              vad utskottet har funnit värt att uppmärksamma vid sin granskning.
              Därmed anmäler jag årets KU-granskning till kammaren.
            </seg>
          </u>
          <note type="speaker" n="ad356a24">
            Anf. 26 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-01f5761fb3c841a8-0" n="7ccfe3e0">
            <seg n="7575ef08">
              Herr talman! Det väckte viss uppmärksamhet när jag vid konstitutionsutskottets
              presskonferens efter justeringen av vårt granskningsbetänkande
              för fjorton dagar sedan kritiserade Socialdemokraterna i utskottet
              för att deras gruppledare, Björn von Sydow, inte deltog i beslutet
              i fråga om den nuvarande regeringens och Sten Tolgfors agerande
              i Saudiarabienärendet. Jag tycker att denna fråga är principiellt
              viktig och vill ta upp den här ytterligare.
            </seg>
            <seg n="430cb61d">
              Frågan kom upp på konstitutionsutskottets sammanträde i förra
              veckan när ordföranden tog upp den kritik jag riktade mot Socialdemokraterna.
            </seg>
            <seg n="f1805061">
              Jag har stor respekt för Björn von Sydows erfarenhet och det
              sätt på vilket han aktivt deltagit i utskottets arbete vid ett
              tjugotal sammanträden och vid ett tiotal utfrågningar, de flesta
              hemliga av sekretesskäl, för att utreda om den nuvarande regeringen
              skött frågorna om vapenexport till Saudiarabien på ett acceptabelt
              sätt.
            </seg>
            <seg n="5ee7c8f3">
              Björn von Sydows erfarenhet som tidigare försvarsminister hade
              ett särskilt värde vid granskningen, som jag ser det, eftersom
              han väl känner till de förutsättningar som en försvarsminister
              och en regering har i sådana här situationer. Eftersom hans tid
              som försvarsminister ligger mer än tio år tillbaka i tiden var
              vi i utskottet vid granskningens påbörjande överens om att han
              inte var att betrakta som jävig i det här ärendet.
            </seg>
            <seg n="2c44f8c6">
              Det som orsakat min reaktion är att Björn von Sydow var närvarande
              på justeringssammanträdet men att Socialdemokraterna vid justeringen
              av det här ärendet ersatte Björn von Sydow med en ersättare som
              inte tidigare deltagit i sammanträdet och inte till någon del
              deltagit i granskningen av detta ärende. Ytterligare en socialdemokratisk
              ledamot hade vid justeringssammanträdet en ersättare som inte
              hade deltagit i granskningen.
            </seg>
            <seg n="74290120">
              Jag är väl medveten om att det enligt riksdagens regler är möjligt
              att som ordinarie ledamot i utskottet låta sig ersättas av en
              suppleant vid behandlingen av ett visst ärende i utskottet. Men
              jag anser att man bör fråga sig om det är lämpligt att göra det,
              speciellt när det gäller prövning av ansvarsfrågor. I detta fall
              handlar det om prövningen av tidigare försvarsministern Sten Tolgfors
              ansvar för hanteringen av vapenexport till Saudiarabien.
            </seg>
            <seg n="0b69085e">
              Som jag ser det framstår det för personer utanför riksdagen som
              märkligt att en ersättare som inte alls deltagit i en mycket omfattande
              granskning får fälla avgörandet när det gäller Sten Tolgfors ansvar.
            </seg>
            <seg n="5883b252">
              Visst, det är ett politiskt beslut och inte ett domstolsbeslut.
              I en domstol som prövar ansvarsfrågor måste de som beslutar ha
              deltagit i hela ärendets behandling. Annars blir domen ogiltig.
              Men även politiska beslut behöver, som jag ser det, tas på ett
              ansvarsfullt sätt. Jag tycker att det känns provocerande mot det
              statsråd som får kritik om beslutet tas av personer vilka inte
              till någon del deltagit i den mycket omfattande granskning som
              ligger till grund för beslutet, särskilt när den ordinarie ledamoten,
              som utfört granskningen, finns med på sammanträdet utan att delta
              i beslutet.
            </seg>
            <seg n="1c310a95">
              Som sagt: Jag har stor respekt för Björn von Sydow, men jag anser
              att riksdagen bör tänka igenom om våra arbetsformer i ett ärende
              som det här är i överensstämmelse med vad folk förväntar sig av
              oss som riksdagsledamöter.
            </seg>
            <seg n="5727a077">
              Herr talman! Det fanns redan förra sommaren en mediebild av att
              dåvarande försvarsministern, Sten Tolgfors, var ansvarig för de
              missförhållanden inom FOI som då, genom läckor av hemliga handlingar,
              blev kända. När vår granskning nu visat att han inte varit inblandad
              i FOI:s interna arbetsmetoder, med bolagsbildning och hemlig finansiering,
              har han i stället genom KU:s majoritet fått ta ansvar för att
              han inte engagerat sig tillräckligt mycket i myndighetens arbete.
            </seg>
            <seg n="d70f72df">
              Vår arbetsform där det ingått medieintervjuer efter varje hemlig
              utfrågning har, som jag uppfattat det, lett till att det gjorts
              tidiga uttalanden och mycket spekulationer som byggt på en granskningsmässigt
              och av sekretesskäl mycket ofullständig bild av vad som framkommit
              vid granskningen.
            </seg>
            <seg n="9ce14393">
              KU ska värna meddelarfriheten, men uttalanden i ett tidigt skede
              av en granskning leder lätt till att det blir politiskt svårt
              att senare ändra sig när nya uppgifter kommer fram.
            </seg>
            <seg n="158726cb">
              Som jag ser det har det här bidragit till att tidigare försvarsministern
              Sten Tolgfors fått en orättvis kritik från utskottets majoritet.
              Utskottets majoritet har, som jag ser det, varit fångad i sin
              egen retorik. Är det inte fel på det ena sättet måste ministern
              ha gjort fel på ett annat sätt.
            </seg>
            <seg n="9bf76a96">
              Vi bör, som jag ser det, överväga om de arbetsformer vi använt
              i utskottet i samband med de hemliga utfrågningarna varit lämpliga
              och dra slutsatser av detta.
            </seg>
          </u>
          <note type="speaker" n="23a7040c">
            Anf. 27 JONAS ÅKERLUND (SD):
          </note>
          <u who="jonas_akerlund_45e72b" xml:id="i-1ddb5c8f4dc84011-0" n="7e1cdac2">
            <seg n="e0bb02a5">
              Herr talman! Jag tänkte säga några ord om utskottets arbetsmetodik.
              Vi är en demokrati. Vi är inte en meritokrati. Vi sitter här som
              ledamöter för att vi har fått ett politiskt förtroende. Men vi
              behöver tillgång till kvalificerad personal, och det har vi. De
              som arbetar på kansliet finns där uteslutande för att de verkligen
              har meriter.
            </seg>
            <seg n="74c4d2e5">
              När det kommer in en granskningsanmälan och vi börjar arbeta
              är det ett slags växelverkan mellan kansliet och ledamöterna.
              Vi kommer överens om vilka frågor som ska ställas, vilka som kanske
              inte ska ställas och hur de ska bedömas.
            </seg>
            <seg n="cada8476">
              Under arbetets gång sammanställs en berättelse om det här, den
              så kallade reciten. Den växer fram utifrån det sätt som den föredragande
              har uppfattat ärendet på och ska naturligtvis spegla vad som har
              framkommit under granskningen på ett så korrekt sätt som möjligt.
            </seg>
            <seg n="4eae1437">
              För att berättelsen ska vara väl avvägd och sammanhållen är det
              nästan en förutsättning att den har en och samma upphovsman och
              författare.
            </seg>
            <seg n="637adfdb">
              Jag vill naturligtvis väldigt gärna se en berättelse som jag
              i alla delar känner igen och som jag i alla delar förstår och
              som på ett lättfattligt och logiskt sätt leder fram till det ställningstagande
              som jag själv tycker är lämpligt.
            </seg>
            <seg n="2a3fb36c">
              Det är någonting som vore optimalt och möjligt om vi hade ett
              parti i riksdagen. Nu har vi inte det. Nu har vi åtta.
            </seg>
            <seg n="fa3df80a">
              Jag kan tänka mig att när den här berättelsen, reciten, utformas
              på kansliet kan säkert allihop av oss tycka att den i stort sett
              väl speglar vad som har framkommit under granskningen. Möjligtvis
              skulle företrädare för ett parti gärna vilja lyfta fram ett område.
              Företrädare för ett annat skulle kanske vilja lyfta fram ett annat
              område. Och någon skulle kanske vilja se saken klädd i en annorlunda
              språkdräkt.
            </seg>
            <seg n="42f92bcf">
              Men den här berättelsen ska också kunna läsas av folk som inte
              alls har varit med i det här. De ska kunna förstå den, och de
              ska kunna bedöma det här utifrån förhållandet mellan reciten och
              ställningstagandet. Då är det viktigt, när någon läser den här
              reciten, att begreppen används konsekvent. Det förutsätter nästan
              att man har en och samma författare.
            </seg>
            <seg n="6c42da70">
              Jag tycker att de arbetsformer som vi har här är väldigt bra.
              Vi kan fullgöra vårt politiska uppdrag, och vi har tillgång till
              mycket kvalificerad personal. Därför, som jag ser det, är det
              synnerligen önskvärt att den här arbetsmetodiken får vara kvar
              och att den avvikelse vi såg i ett av årets ärenden var just ett
              undantag.
            </seg>
          </u>
          <note type="speaker" n="d8e35fc0">
            Anf. 28 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-ba52e4f0dba55976-0" n="fcc3576f" next="i-119c989ba540cf02-0">
            <seg n="303e6630">
              Herr talman! Denna dag i riksdagen är vikt för granskningsdebatten,
              det som fram till 1968 kallades för dechargedebatten, av franskans
              décharge, som betyder avlastning, om det är någon som tycker att
              det är avlastande den här dagen.
            </seg>
            <seg n="ef8fd3da">
              Ordet decharge betyder i detta sammanhang beviljad ansvarsfrihet
              för fullgjort uppdrag och betecknar en av parlamentet beviljad
              ansvarsfrihet för regeringens medlemmar. Det är alltså den på
              detta sätt vunna ansvarsfriheten som benämns decharge.
            </seg>
          </u>
          <note n="e249abf9">
            I denna betydelse förekommer ordet decharge i 1810 års riksdagsordning,
            § 76, där det står:
          </note>
          <note n="34d9ab11">
            Allt hvad riksdagen efter granskning godkänt eller lämnat oanmärkt,
            bör anses hafva vunnit decharge i afseende på det granskade, och
            ingen ny, till ansvarighet förbindande, granskning af ny riksdag
            i samma mål vara tillåten.
          </note>
          <note n="604b7cda">
            I den nu gällande regeringsformen 13 kap. 1 § föreskrivs att
            KU ska granska statsrådens tjänsteutövning och regeringsärendenas
            handläggning.
          </note>
          <u who="tuve_skanberg_abfeb0" xml:id="i-119c989ba540cf02-0" n="fcc3576f" prev="i-ba52e4f0dba55976-0">
            <seg n="604a4324">
              KU:s lilla gröna, som det har refererats till tidigare, RFR14,
              Konstitutionella kontrollfunktioner , fungerar som en handbok
              för oss i denna granskning. På s. 11 nämns det att KU 1968 framhöll
              och det har vi att följa sedan dess att grundtanken är att granskningen
              ska vara administrativ och inte politiskt inriktad.
            </seg>
            <seg n="1bc1c4c6">
              Enligt grundlagspropositionen 1973:90, s. 415 är granskningen
              numera inriktad på en rättskontroll och administrativ praxis.
            </seg>
            <seg n="8eefe206">
              Granskningen ska i första hand vara inriktad på att kontrollera
              om statsråden i sin tjänsteutövning och Regeringskansliet vid
              sin handläggning av regeringsärendena har följt gällande regler
              och vedertagen praxis. Vid underlåtenhet att handla prövas frågan
              om skyldighet att handla förelåg enligt regler och praxis.
            </seg>
            <seg n="07c2988f">
              De bakgrundsregler som i första hand åsyftas när det gäller granskningen
              är procedur- och kompetensreglerna i regeringsformen och riksdagsordningen,
              det vill säga reglerna om lagrådsremiss, normgivningskompetens
              och propositionsavlämnande. Men det kan också vara fråga om materiella
              lagbestämmelser som regeringen tillämpar vid beslut i förvaltningsärenden,
              till exempel bestämmelser i utlänningslagen, plan- och bygglagen
              och sekretesslagen.
            </seg>
            <seg n="4715f0e3">
              Konstitutionsutskottet iakttar stor försiktighet med att uttala
              sig på ett sådant sätt att det blir fråga om en överprövning i
              sak av ett enskilt ärende. Normalt sett lägger sig KU inte i den
              materiella bedömning som regeringen har gjort. Vi prövar alltså
              inte om regeringen har gjort rätt, och vi kan inte, varken i förväg
              eller i efterhand, gå in och göra en politisk bedömning och anvisa
              en politisk väg.
            </seg>
            <seg n="e627966b">
              Herr talman! Det är givetvis verklighetsfrämmande att bortse
              från att konstitutionsutskottet är ett politiskt organ. Det är
              sammansatt av valda ledamöter som alla har ett politiskt uppdrag.
              Vi har som ledamöter politiska motiv för vårt handlande i riksdagen.
              Det måste man räkna med även när det gäller vår granskning.
            </seg>
            <seg n="9ae465db">
              Att de ledamöter som tillhör ett regerande parti under granskningens
              gång kan sträva efter att tillföra ärendet uppgifter som talar
              till förmån för det statsråd som granskas är legitimt och fullt
              begripligt. Så har det varit under alla år som jag har haft inblick
              i KU:s arbete. Det har varit i två omgångar under den här mandatperioden
              och en tidigare.
            </seg>
            <seg n="5162ff34">
              Partilojaliteten behöver inte vara något problem förrän vid själva
              bedömningen. När vi begär in material, när vi ställer frågor,
              när vi försöker få ett sådant material som också tar upp det som
              talar för ett statsråds oskuld, då är det legitimt. Men vid bedömningen
              finns det inget utrymme alls för partipolitiska avväganden.
            </seg>
            <seg n="4111e21b">
              Enligt regeringsformen ankommer granskningen på utskottet. Det
              finns därför grund för att hävda att granskningen utförs av utskottets
              ledamöter och att deras roll som företrädare för sina partier
              i detta sammanhang inte utan vidare sammanfaller med vad en sådan
              roll i övrigt kan innebära.
            </seg>
            <seg n="dde1417d">
              Det är inte förvånande om det även vid en konstitutionell granskning
              från rättsliga utgångspunkter, så som det ska vara, görs särskilda
              bedömningar det sker ju också vid våra domstolar. Det kan vara
              lekmän som gör en annan bedömning än vad den juridiskt utbildade
              gör och tvärtom.
            </seg>
            <seg n="ddc41b75">
              Inte heller är det förvånande om sådana skiljaktigheter någon
              gång visar sig utfalla efter partilinjerna. Ju mindre entydigt
              ett rättsligt beslutsunderlag är, desto större blir utrymmet för
              den beslutandes eget omdöme.
            </seg>
            <seg n="e0128092">
              Detta, herr talman, är alltså gränserna för KU:s granskning.
              Det är viktigt för riksdagens egna ledamöter att veta om dessa
              gränser, för då slipper vi se anmälningar till KU som ligger utanför
              vårt kompetensområde. Vi tror att detta och regelverket i den
              lilla gröna har inneburit att antalet KU-anmälningar har minskat.
              Vi noterar att nära hälften kommer från ett enda parti som råkar
              ha ordförandeskapet i KU. Annars har det varit en stor minskning
              och genomgående en bättre kvalitet bland anmälningarna.
            </seg>
            <seg n="752c54db">
              Så till två saker som ska lyftas upp här och annat som får skjutas
              längre fram i debatten.
            </seg>
            <seg n="8a189bad">
              I granskningsärendet Brev från kulturministern till Skånes landshövding
              anför utskottet att det framstår som klart att kulturministerns
              avsikt inte var att försöka påverka länsstyrelsen. Det finns emellertid
              utrymme för en ökad tydlighet från kulturministerns sida i fråga
              om åtskillnad mellan det privata agerandet och agerande i tjänst.
              Den opinionsyttring som ärendet gäller har, konstaterar utskottet,
              hanterats enligt en annan ordning än den ordinarie. Med detta
              hoppas vi att inte få se fler brev på KU:s bord.
            </seg>
            <seg n="a5890084">
              Vid en sådan orientering måste således en viss återhållsamhet
              iakttas när det gäller uttalanden som rör myndighetsutövning mot
              enskild eller tillämpning av lag. Om avsikten är att påverka myndighetsutövning
              mot enskild eller tillämpning av lag kan uttalandet vara att se
              som ett avsteg från reglerna vi finner i 12 kap. 2 § regeringsformen.
              Det är inte godtagbart från konstitutionella utgångspunkter.
            </seg>
            <seg n="121dece4">
              Samtidigt faller det, menar vi i utskottet, inom ramen för orientering
              av myndigheten att utrikesministern eller Utrikesdepartementet
              i förekommande fall uttalar sin bedömning av om Sveriges förhållande
              till en annan stat, i det här fallet Ryssland, eller till en mellanstatlig
              organisation skulle påverkas av det aktuella ärendet. I dessa
              orienteringar finns det vidare en viss marginal för utrikesministern
              eller Utrikesdepartementet att lämna sin bedömning av en aktuell
              sakfråga.
            </seg>
            <seg n="a33b104d">
              Jonas Åkerlund tog upp frågan om reciten, alltså den bakomliggande
              sammanställningen av material och texter som vi har för vårt ställningstagande.
              Han menade att reciten hade politiserats så förstod jag honom,
              han får själv förklara sig genom att vi från Alliansen ville ha
              in mer text i reciten.
            </seg>
            <seg n="a8113c4e">
              Reciten är alltså en förhållandevis kort text. Den måste för
              att kunna rymmas i vårt betänkande vara så pass innehållsrik så
              att vi kan göra ett ställningstagande utifrån den. Men den får
              inte vara så lång att den helt enkelt blir opraktisk. Man måste
              koka ned dessa hundratals, kanske tusentals sidor som vi har haft
              till vårt förfogande.
            </seg>
            <seg n="a23cd06b">
              Här påstår Jonas Åkerlund att reciten skulle ha varit kortare.
              Vi i Alliansen tycker att det var bra att vi fick med en del saker
              som annars inte skulle ha kommit till allmänhetens kännedom. Det
              är inte hemliga uppgifter. Det är inte uppgifter som är känsliga,
              men likväl bör de lyftas med. Det är ett enigt utskott som lägger
              fram den här texten, och även Jonas Åkerlund har alltså satt sitt
              namn under den.
            </seg>
            <seg n="ab0078ee">
              Jag vill vidare, tillsammans med Per-Ingvar Johnsson, säga att
              det är hedervärt att Björn von Sydow inte satte sitt namn under
              utskottets betänkande i delen om Saudiarabien. Vad hans skäl är
              och varför han gjorde detta får han själv utveckla. Vi kan notera
              att han var med under hela granskningen men sedan valde att inte
              göra det. Det är hedervärt och ingenting han ska kritiseras för.
            </seg>
            <seg n="c5164fc6">
              Däremot är det anmärkningsvärt att det vid justeringstillfället
              kommer in sådana som inte alls har deltagit i granskningen. Det
              vore önskvärt om så inte var fallet i fortsättningen.
            </seg>
          </u>
          <note n="24fe4bcb">
            I granskningen av utrikesministerns agerande med anledning av
            Kronofogdemyndighetens ärende om verkställighetsåtgärd mot rysk
            egendom i Sverige gör utskottet bedömningen att orienteringen
            av myndigheterna om sakens utrikespolitiska betydelse i enlighet
            med 10 kap. 13 § regeringsformen faller under förbudet mot ministerstyre
            såsom vi finner det i 12 kap. 2 § regeringsformen.
          </note>
          <note type="speaker" n="2db53915">
            Anf. 29 JONAS ÅKERLUND (SD) replik:
          </note>
          <u who="jonas_akerlund_45e72b" xml:id="i-1ddb5c8f4dc84011-1" n="7e1cdac2">
            <seg n="08c01a36">
              Herr talman! Det jag försökte säga är att när vår kanslipersonal
              utformar reciten så gör man det självständigt men utifrån den
              växelverkan vi har haft hela tiden. Jag tror att det vore väldigt
              bra om vi samtliga avhåller oss från att falla för frestelsen
              att tycka att reciten skulle kunna passa just vårt eget syfte
              bättre. Det fungerar kanske om det är ett parti, som jag nämnde,
              men jag tror att det blir väldigt svårt om åtta partier ska försöka
              utforma en recit som ska få det egna ställningstagandet att framstå
              som det enda vettiga.
            </seg>
            <seg n="da2d6e87">
              Jag tror att det bästa för oss är att vi lever med att reciten
              kanske inte alltid passar oss som hand i handske utan att vi har
              en ofullkomlighet. Ska vi börja ta som rutin att ha långa diskussioner
              om hur reciten ska se ut tror jag att vi sänker KU:s anseende,
              för då avhänder vi oss möjligheten att få det riktigt professionella
              arbete som kansliet ger oss.
            </seg>
            <seg n="499b951c">
              Det här är ett område som vi inte bör göra föremål för diskussioner
              annat än naturligtvis vid felaktigheter. Kansliet är inte felfritt.
              Det kan vara någon lapsus. Det kan stå något fel. Naturligtvis
              kan vi ha synpunkter på det, men som skedde i år, det vill säga
              att man kommer med väldigt många förslag till förändringar och
              heller inte bara småsaker, fungerar kanske om det är ett parti
              som gör det, men det kommer inte att fungera om åtta partier gör
              det.
            </seg>
          </u>
          <note type="speaker" n="54628661">
            Anf. 30 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-0" n="fcc3576f">
            <seg n="69d4c1cb">
              Herr talman! Till att börja med vill jag tacka kansliet för ett
              gott arbete under det gångna året. Inte minst i detta ärende har
              det varit svårt att omfatta allting. Det var ett utomordentligt
              stort material som skulle kokas ned. I den nedkokningsprocessen,
              som var absolut nödvändig, fanns synpunkter på att man från Alliansens
              sida ville lyfta in saker som annars inte blev tillräckligt belysta.
            </seg>
            <seg n="ee529b0c">
              Jag har erfarenhet från snart sagt alla riksdagens utskott, och
              det är inte ovanligt att reciten är föremål för en diskussion.
              Man lägger till eller drar ifrån och förtydligar. Även KU gör
              det. Den här gången var det ett enormt stort material. Sammanlagt
              handlar det kanske om två A4-sidor mer var det inte som lades
              till utöver det som kansliet hade gjort.
            </seg>
          </u>
          <note type="speaker" n="a43bbd40">
            Anf. 31 JONAS ÅKERLUND (SD) replik:
          </note>
          <u who="jonas_akerlund_45e72b" xml:id="i-1ddb5c8f4dc84011-2" n="7e1cdac2">
            <seg n="58a88819">
              Herr talman! Jag har stor förståelse för att man, när man läser
              reciten, skulle vilja se den annorlunda utformad. Det är inte
              det frågan gäller. Men det kanske vi vill allihop, och då tror
              jag att saken blir ogörlig. Jag tror att det är bättre att vi
              lär oss leva med att i någon liten utsträckning använda oss av
              möjligheten att påverka reciten, men inte på det sätt som skedde
              i år. Det fungerar bara om ett parti gör det. Det fungerar inte
              om vi gör det allihop.
            </seg>
          </u>
          <note type="speaker" n="afade461">
            Anf. 32 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-1" n="fcc3576f">
            <seg n="6c6fad73">
              Herr talman! Det är ett lagarbete i KU. Vi gör detta lika mycket.
              Jonas Åkerlunds ord väger lika tungt som ordförandens, mitt eller
              någon annan ledamots ord. Vi måste alla bidra. Någon av ledamöterna
              tog ett extra stort ansvar och läste in ett stort material kanske
              mer och grundligare än andra hade gjort. Att det återspeglar sig
              i att man ville komplettera det material som reciten innehöll
              ska inte kritiseras, utan det innebär tvärtom att allmänheten
              får en bredare bild än vad den annars hade haft.
            </seg>
          </u>
          <note type="speaker" n="2cc92489">
            Anf. 33 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-ecd27b6017667c6e-0" n="fac32043">
            <seg n="9af50b56">
              Herr talman! Det känns lite som om den här debatten har utvecklats
              till två parallella debatter. Jag börjar med debatt nummer ett,
              granskningen av konstitutionsutskottets arbete och dess ledamöter.
            </seg>
            <seg n="9f0dcefe">
              Jag har inte varit med och justerat betänkandet, trots att jag
              i stor utsträckning har varit med i själva beredningen av ärendet.
              Jag hade inte kännedom om att det fanns synpunkter på att man
              kunde vara frånvarande vid justeringstillfället och att någon
              annan skulle gå in. Ska vi diskutera det vidare ska vi kanske
              förbereda ett sådant ärende på ett bättre sätt än att ta upp frågan
              här. Min ersättare har varit med och justerat, och hon har också
              i viss mån varit med i beredningen av ärendet. Det var alltså
              inte första gången hon deltog.
            </seg>
            <seg n="5d8b1bb7">
              Nu tänker jag övergå till den andra debatten, som handlar om
              granskningsbetänkandet där vi granskar regeringen och statsrådens
              tjänsteutövning.
            </seg>
            <seg n="028b7acf">
              Som jag uppfattar det, och som jag tycker att Björn von Sydow
              också förtjänstfullt redogjorde för, är temat för granskningen
              i år myndigheternas eget ansvar och regeringen vet ingenting.
              Regeringen skriver regleringsbrev, och sedan är man klar.
            </seg>
            <seg n="be5cbf52">
              Jag tycker att det är en problematisk hållning. Vi kommer säkert
              att återkomma till den flera gånger under dagens debatt.
            </seg>
            <seg n="80925938">
              Jag tänker inte lyfta fram några större, övergripande grejer
              här, utan jag tänker kommentera en del av de ärenden som vi inte
              kommer att diskutera djupare längre fram. Jag kanske ska påpeka
              att jag gör det i egenskap av politiker. Jag är inte jurist eller
              nämndeman och kan inte göra någon annan bedömning än en politisk
              värdering av de saker vi har lyft fram. Här kommer jag inte att
              säga exakt det som står, utan jag kommer utifrån min politiska
              uppfattning att kommentera saker som jag har sett och reflekterat
              över, så att det är klart från början.
            </seg>
            <seg n="b858e997">
              Jag börjar med ärendet som handlar om regeringens tillsättande
              av insynsråd. Migrationsverket var under 2012 utan insynsråd i
              ett halvår. Det kan tyckas vara en kort tid. Man hade innan det
              förlängt mandatperioden för det insynsråd som redan satt. Man
              tog sju månader på sig från den tid då man hade satt stopp för
              nomineringarna innan man tillsatte ett nytt insynsråd.
            </seg>
            <seg n="9dee197b">
              Utskottet har konstaterat att det inte har skett något formellt
              fel. Det är regeringen som beslutar om att ett insynsråd ska finnas.
              Det är alltså regeringens eget beslut. Samtidigt kan vi konstatera
              att det finns skäl att ha insynsråd. Om regeringen har bestämt
              sig för att ha ett insynsråd har det funnits anledning till det
              beslutet. Det kan inrättas insynsråd när det till exempel är särskilt
              angeläget att medborgare och politiker har insyn i verksamheten
              eller när verksamheten har breda kontaktytor mot många olika grupper.
              Då är insynsrådets uppgift att utöva insyn och ge myndighetschefen
              råd.
            </seg>
            <seg n="ad26440f">
              För Migrationsverkets del har regeringen angett att insynsrådet
              företräder ett medborgerligt uppdrag och utövar det allmännas
              insyn. Regeringen har bedömt att det behövs.
            </seg>
            <seg n="9e7991b4">
              Även när regeringen själv beslutar att inrätta ett insynsråd
              grundar sig beslutet på en bedömning av ett behov. Utifrån det
              är det anmärkningsvärt att regeringen inte ser till att få inrättandet
              av ett insynsråd att fungera. Det var inte så att att alla ledamöter
              plötsligt hoppade av i insynsrådet. Det var ett helt planerat
              byte av folk i insynsrådet, och regeringen borde kunna planera
              bättre än så.
            </seg>
            <seg n="89c2da96">
              Jag vill också kommentera ett ärende som gäller hanteringen av
              två svenska medborgare som utlämnats från Djibouti till USA. Där
              är utskottet också överens i bedömningen.
            </seg>
            <seg n="c4630474">
              I januari i år rapporterade medierna att en utlämning av svenska
              medborgare hade skett från Djibouti till USA i november 2012.
              Det framgick i medierna att det var oklart om Utrikesdepartementet
              hade agerat för att få personerna överförda till Sverige. Det
              fanns också uppgifter i medierna som tydde på att regeringen och
              Utrikesdepartementet hade varit inblandade och på något sätt godkänt
              ett utlämnande till USA.
            </seg>
            <seg n="ecd461d3">
              Här har utskottet konstaterat att det inte finns något som tyder
              på att UD har agerat på ett felaktigt sätt i ärendet. Man har
              följt gällande regelverk, och en utlämning till USA är en fråga
              mellan Djibouti och USA. Man har också erbjudit det stöd och den
              konsulära hjälp som dessa personer har rätt och möjlighet att
              få. Det finns inget fel i agerandet där.
            </seg>
            <seg n="6ffa5e92">
              Däremot finns det anledning att kommentera Utrikesdepartementets
              presschefs uttalande i ärendet när det uppmärksammades i medierna.
              Det är problematiskt om en presschef i ett departement bedömer
              och dömer folk som inte är utredda och ställda inför rätta.
            </seg>
            <seg n="5febc580">
              Presschefen sade att regeringen inte kan friskriva männen på
              samma sätt som man friskriver vanliga demokratiska journalister.
              Vidare sade presschefen: Därför att det inte är riktigt lika hedervärt
              och moraliskt att syssla med terroristaktiviteter och vara med
              i en organisation som planerar bombdåd.
            </seg>
            <seg n="b0a4bd0e">
              Så kan man tycka om man vet att det är så. Men här är det fråga
              om personer som faktiskt är föremål för en juridisk process. Det
              är personer där vi inte vet att det är så. Det är personer som
              begav sig till Somalia 2008. Då pågick en väpnad konflikt i landet.
              De kan ha varit med och stridit där. Mycket tyder på det. Det
              var inte så att al-Shabab var stämplad som terroristorganisation.
              Vi vet faktiskt inte vad personerna har gjort. De är föremål för
              en juridisk bedömning. Att då som presschef uttala sig på det
              sättet om personer som kan behöva hjälp från UD framöver är anmärkningsvärt.
            </seg>
            <seg n="28749860">
              Vissa granskningsärenden är lite skojigare än andra. När det
              uppdagades att kulturminister Lena Adelsohn Liljeroth hade skrivit
              brev igen var det lite kul. Utskottet hade en utfrågning med ministern.
              Då trodde jag att hon skulle förklara sig med att hon inte riktigt
              hade tänkt sig för, att hon inte skulle göra så igen om det kom
              brev från andra bekanta.
            </seg>
            <seg n="f37ddb5b">
              Jag kan konstatera att jag blev förvånad när det verkade som
              att ministern över huvud taget inte förstod problemet. Det är
              riktigt illa och allvarligt. Det handlar om att en flyktig bekant
              till kulturministern har skrivit ett brev till ministern med synpunkter
              på en infekterad fråga som hanteras av Länsstyrelsen i Skåne län.
              Eftersom brevskrivaren är en bekant vidarebefordrar ministern
              brevet till landshövdingen i Skåne. Brevet hanteras alltså på
              ett annat sätt än andra personers brev. Det tycker inte utskottet
              att hon ska göra. Det är vi också helt ense om.
            </seg>
            <seg n="9e38d2b2">
              Problemet är att brevet specialbehandlas. Ministern förklarar
              att hon brukar försöka svara på brev som kommer. Det är bra, och
              det har inte någon av oss haft synpunkter på. Det är rimligt att
              svara på brev.
            </seg>
            <seg n="d8dce1d0">
              Jag kan tycka att det hade varit rimligt om hon till exempel
              hade svarat ungefär så här:
            </seg>
            <seg n="41b30170">
              Tack för brevet! Det var intressant läsning, och visst kan man
              säga att det i vid mening är en kulturfråga. Men det är inte en
              fråga som vi hanterar i Kulturdepartementet, så jag uppmanar dig
              att i stället skriva till Länsstyrelsen i Skåne. Med vänlig hälsning,
              Lena.
            </seg>
            <seg n="5ccf7b5c">
              Jag hade en lite annan formulering vid utfrågningen, och jag
              kan försöka mig på fler formuleringstips om ministern behöver
              det.
            </seg>
            <seg n="49c907c1">
              När jag under utfrågningen frågade varför hon helt enkelt inte
              hade skrivit något i den här stilen svarade ministern att hon
              skickade brevet för information. Misstaget som gjordes här var
              att det inte registrerades, sade ministern.
            </seg>
            <seg n="71801e4a">
              Senare i utfrågningen lyftes åter frågan upp om att den här personens
              brev hade fått en annan behandling än brukligt, och ministern
              påstod att det är brukligt att svaren till brevskrivare registreras
              på departementet och att hon var ledsen för att det inte gjordes
              i det här fallet.
            </seg>
            <seg n="79000437">
              Visst brev ska registreras. Men det stora problemet är fortfarande
              att detta brev fick en speciell behandling beroende på att brevskrivaren
              var bekant med ministern. Det är riktigt allvarligt, och det är
              ett problem som hon tyvärr inte verkar uppfatta. Jag hoppas att
              personer runt om ministern kan förklara det här och att hon tar
              sig en allvarlig funderare på hur hon framöver ska behandla och
              hantera alla dessa brev som ramlar in till och ut från departementet.
            </seg>
          </u>
          <note n="7175efdf">
            Fråga om regeringens uppfyllande av Sveriges åtagande i FN:s
            klimatkonvention (avsnitt 1.2)
          </note>
          <note type="speaker" n="9dce1d59">
            Anf. 34 PETER ERIKSSON (MP):
          </note>
          <u who="peter_eriksson_f7fe39" xml:id="i-59983440422619c3-2" n="387abc26">
            <seg n="bf7a3570">
              Herr talman! Den här granskningsfrågan är en efterbörd från klimatkonventionen
              och Köpenhamnskonferensen där man kom överens om att de rika länderna
              ska betala lite mer pengar och resurser för åtgärder internationellt
              till de fattigare länderna för att vi ska kunna komma överens
              och få en enighet om att göra någonting åt klimatproblemen, problemen
              med de ökade utsläppen och klimateffekterna av det.
            </seg>
            <seg n="d131d99b">
              I överenskommelsen kom man överens om någonting som kallades
              new and additional, alltså nya och additionella medel, som vi
              har skrivit i vår text i utskottet. Additionella betyder väl någonting
              som är i närheten av plus, om jag ska försöka fortsätta översättningen
              i Karin Granbom Ellisons anda. Man skulle kanske också kunna säga
              nya och utökade medel. Det var det man kom överens om i Köpenhamn.
            </seg>
            <seg n="e6542d73">
              För svensk del handlar det om ganska stora medel, miljarder kronor,
              på ett stort antal år som vi skulle satsa för att göra vår del.
            </seg>
            <seg n="e50a0de3">
              Efter överenskommelsen blev det en ganska märklig diskussion
              under flera år: Vad betydde egentligen det här? Många, särskilt
              inom miljörörelsen och en hel del fattiga länder, tyckte att det
              rimligtvis måste betyda att det skulle komma fram nya pengar.
              Men i Sverige kom det inte fram så mycket nya pengar just i denna
              fråga.
            </seg>
            <seg n="db22fb9e">
              Till slut kom det fram i en interpellationsdebatt, om jag minns
              rätt, här i riksdagen mellan Anders Borg och en miljöpartist att
              man på Finansdepartement hade en definition där man ansåg att
              eftersom vårt bistånd är mer än 0,7 procent av bni behöver vi
              inte lägga till nya och utökade medel, utan nya och utökade medel
              betyder i vårt fall att det inte behövs några nya och utökade
              medel. Det är lite krångligt, kan man tycka.
            </seg>
            <seg n="61c60622">
              När vi nu har fått det här på vårt bord och vi ställer frågor
              till Finansdepartementet och Anders Borg hänvisar man till att
              också internationellt finns diskussionen om att det egentligen
              räcker med att man klarar 0,7 procent av bni i bistånd och att
              man inte behöver föra in medel utöver det.
            </seg>
            <seg n="04ceeac6">
              Problemet i sakfrågan är att det inte finns någon tydlig definition.
              Det har inte funnits någon tydlig definition i klimatöverenskommelsen
              efter Köpenhamn, och därför har man kunnat se det på lite olika
              sätt. Man kan hänvisa till en definition som några anses ha men
              som inte finns stipulerad någonstans.
            </seg>
            <seg n="b2daf151">
              Vi har från konstitutionsutskottet sagt att vi anser, med hänvisning
              till frågans betydelse och de budgetmässiga konsekvenser det handlar
              alltså om miljarder som skilda tolkningar innebär, att ett förtydligande
              borde övervägas och i så fall redovisas för riksdagen i t.ex.
              budgetpropositionen.
            </seg>
            <seg n="803a511e">
              Det är någonting som jag starkt vill understryka. Det är inte
              bra att vi har en offentlig debatt som handlar om många miljarder
              kronor där vi inte riktigt vet vad överenskommelsen egentligen
              betyder och hur vi ska tolka det här. Man borde från Finansdepartementets
              och regeringens sida ha varit tydlig: Så här gör vi vår definition.
              Då hade debatten underlättats. Då hade riksdagen kunnat ha bättre
              diskussioner. Och om man ville ha en annan definition hade man
              då kunnat hävda den definitionen i stället.
            </seg>
            <seg n="e63d7d8a">
              Det är vad majoriteten säger.
            </seg>
            <seg n="2ccdec77">
              Minoriteten, alltså regeringspartierna, tycker inte att det här
              är något problem, vad jag förstår.
            </seg>
          </u>
          <note type="speaker" n="ad136fb6">
            Anf. 35 LENA SOMMESTAD (S):
          </note>
          <u who="lena_sommestad_e3f90f" xml:id="i-00180734286a5977-0" n="d4c62cbc" next="i-0b2c61136bd5d7ac-0">
            <seg n="cf54f8ff">
              Herr talman! Som Peter Eriksson redan har visat lyfter frågan
              om Sveriges åtaganden i klimatkonventionen upp viktiga frågor.
              Detta ärende handlar, precis som många andra ärenden vi diskuterar
              här i dag, om tydlighet och klarhet i regeringens styrning. Men
              frågan lyfter också upp principiella frågor om hur Sverige driver
              utrikespolitik. En allt viktigare fråga i svensk politik är hur
              vi ska kunna granska hur regeringen internationellt driver utrikespolitik
              och inte minst klimatpolitik i detta fall.
            </seg>
            <seg n="434f284d">
              Jag tänkte fördjupa den bakgrund som Peter nyss gav, den granskning
              som vi har gjort i konstitutionsutskottet och det lite större
              politiska sammanhang som denna fråga ingår i och sedan landa i
              slutsatsen och vad den betyder.
            </seg>
            <seg n="c8320bd3">
              Det var 1992 som Sverige undertecknade klimatkonventionen, som
              bland annat innehåller principen om att industriländerna ska tillföra
              nya och additionella medel till det globala klimatarbetet. De
              nya resurserna ska användas för att stödja utvecklingsländerna
              så att de trots sin fattigdom ska kunna uppfylla sina klimatåtaganden.
            </seg>
          </u>
          <note n="936d73fd">
            Löftet om nya och additionella medel upprepades i det beslut
            som senare togs vid klimatmötet i Köpenhamn 2009, som kallas Köpenhamnsackordet,
            och året därefter i en överenskommelse i Cancún i Mexiko.
          </note>
          <u who="lena_sommestad_e3f90f" xml:id="i-0b2c61136bd5d7ac-0" n="d4c62cbc" prev="i-00180734286a5977-0">
            <seg n="e0e2c567">
              Politiskt är löftet om nya och additionella medel en av de centrala
              grundbultarna i klimatkonventionen. Ända sedan konventionen beslutades
              1992 har utvecklingsländerna drivit kravet att klimatfinansiering
              ska vara ny och additionell, det vill säga ska inte ges på bekostnad
              av utvecklingsbistånd. Frågan handlar ytterst om förtroendet mellan
              industriländer och utvecklingsländer, och därför har den också
              varit en nyckel i förhandlingsarbetet. Kan utvecklingsländerna
              verkligen lita på att industriländerna, som de har lovat, satsar
              de extra resurser som behövs, eller kommer satsningen på klimatåtgärder
              att gå ut över bistånd och fattigdomsbekämpning?
            </seg>
            <seg n="34076448">
              Under senare år har frågan om additionalitet, att lägga till
              pengar i klimatfinansiering, blivit alltmer omdebatterad i Sverige,
              som Peter Eriksson nämnde. Miljöorganisationerna har debatterat
              den intensivt, och den har också debatterats intensivt politiskt.
              Så har det blivit framför allt därför att Sverige har gjort nya,
              stora åtaganden i klimatmötena i Köpenhamn 2009 och i Cancún 2010.
            </seg>
            <seg n="08034f43">
              Anmälan till konstitutionsutskottet utgår också från de senaste
              årens utveckling. Anmälaren noterar att beloppet som går till
              klimatfinansiering har halverats i budgeten för år 2013 och att
              pengarna dessutom helt och hållet tas från biståndsbudgeten. Han
              frågar sig då om detta verkligen står i överensstämmelse med Sveriges
              folkrättsliga åtaganden och om statsministern har brustit i sin
              styrning av regeringens arbete.
            </seg>
            <seg n="d4f67f75">
              Utskottets viktigaste slutsats är, som ni nyss hörde, att det
              faktiskt inte finns någon klar definition av begreppet nya och
              additionella medel, new and additional. Det finns varken internationellt
              eller nationellt, utan begreppet definieras på olika sätt. Därmed
              har utskottet inte heller funnit att regeringen har agerat i strid
              med Sveriges folkrättsliga åtaganden i frågan.
            </seg>
            <seg n="435e5555">
              Förhållandet att någon gemensam definition inte finns är självklart
              centralt ur KU:s synvinkel när vi granskar detta konstitutionellt,
              men det finns samtidigt skäl att påminna om att det faktum att
              regeringen inte har agerat i strid med Sveriges folkrättsliga
              åtaganden inte gör frågan mindre viktig ur politiskt eller demokratiskt
              perspektiv, tvärtom. Hur en regering i ett industriland som Sverige
              väljer att tolka ett centralt men omtvistat begrepp som nya och
              additionella medel är ett ställningstagande som i hög grad påverkar
              relationer till andra länder, och i det här fallet inte minst
              till utvecklingsländerna. Det är också ett ställningstagande som
              har betydelse för klimatdebatten på hemmaplan.
            </seg>
            <seg n="f158c861">
              Valet av definition stadfäster en principiell hållning i en av
              vår tids stora politiska frågor. Den kan också få direkt och stor
              påverkan på statens budget. Det är just med hänvisning till frågans
              stora betydelse och de stora budgetmässiga konsekvenser som skilda
              tolkningar kan innebära som utskottet menar att ett förtydligande
              av begreppet nya och additionella medel borde övervägas och i
              så fall redovisas för riksdagen, till exempel i budgetpropositionen.
            </seg>
            <seg n="059f03fd">
              Jag vill understryka betydelsen av det förslag som KU lägger
              fram. Poängen med ett förtydligande av begreppet är att det kan
              bidra till att både riksdag och medborgare på ett bättre sätt
              kan följa och utvärdera regeringens internationella klimatpolitik.
              I detta ligger ett viktigt demokratiskt värde.
            </seg>
            <seg n="8a86adb9">
              En bättre definition av centrala begrepp i ett internationellt
              avtal, i det här fallet nya och additionella medel, kan också
              bidra till att främja en mer välinformerad och konstruktiv demokratisk
              debatt om Sveriges internationella åtaganden inom ramen för de
              avtal som regeringen ingår.
            </seg>
            <seg n="9ca7bbc9">
              Slutligen är en tydligare definition också till gagn för dialogen
              mellan regering och riksdag. Det är viktigt att en debatt i en
              så central fråga som Sveriges uppfyllande av åtaganden enligt
              FN:s klimatkonvention inte brister i klarhet på grund av olika
              uppfattningar om hur ett centralt begrepp ska tolkas. Man bör
              kunna skilja på vad som är rättsligt bindande åtaganden i ett
              internationellt avtal och vad som handlar om politiska prioriteringar.
            </seg>
            <seg n="cdbb9aaf">
              Svensk demokrati blir alltmer sammantvinnad med en global och
              multilateral politisk agenda, och då bör vi också, menar jag,
              överväga att utveckla våra arbetsformer så att vi på bästa sätt
              kan hantera en sådan förändring.
            </seg>
          </u>
          <note type="speaker" n="53fb752b">
            Anf. 36 SEDAT DOGRU (M):
          </note>
          <u who="unknown" xml:id="i-1a2275f40c72bf20-3" n="f8d889f7">
            <seg n="0e91d071">
              Herr talman! Sverige är en av de mest generösa givarna av offentlig
              klimatfinansiering i världen. Utskottet konstaterar att klimatkonventionen
              inte anger några siffersatta finansiella åtaganden. I konstitutionsutskottets
              granskning har det konstaterats att det saknas enighet på nationell
              och internationell nivå om hur begreppet new and additional, alltså
              nya och additionella eller nya, ytterligare vi hörde att de föregående
              talarna använder egna översättningar ska definieras.
            </seg>
            <seg n="da9523c4">
              Begreppet är komplext och förekommer i många olika förhandlingar.
              Någon rättsligt bindande definition finns inte.
            </seg>
            <seg n="98c088fb">
              Enligt en rapport från OECD är Sverige näst bäst i världen på
              bistånd mätt i bruttonationalinkomst. Vi ska vara stolta.
            </seg>
            <seg n="d7875915">
              Insatser görs runt om i världen för att bidra till att skapa
              förutsättningar för fattiga människor att förbättra sina levnadsvillkor.
              Klimatbiståndet för 2013 är enligt prognos på totalt 2 ½ miljard
              kronor. Två av dessa miljarder utgörs av ordinarie klimatåtgärder
              inom ramen för Sveriges utvecklingsarbete medan resterande 500
              miljoner utgörs av tidsbegränsade klimatsatsningar, bland annat
              i de allra fattigaste och värst drabbade länderna, exempelvis
              fattiga länder i Afrika. Främst investeras det då i fungerande
              ekosystem, hållbart jordbruk och tillgång till friskt vatten.
            </seg>
            <seg n="d648870b">
              Herr talman! Av granskningen har framkommit att regeringen inte
              har ingått någon rättsligt bindande överenskommelse som innebär
              ett åtagande för Sverige att bidra med medel till klimatåtgärder
              i fattiga länder. Vidare har utskottet i sin granskning inte funnit
              att regeringen har agerat i strid med Sveriges folkrättsliga åtaganden
              i den aktuella frågan.
            </seg>
          </u>
          <note n="717d92a9">
            Näringsdepartementets hantering av begäran om att ta del av allmänna
            handlingar m.m. (Avsnitt 4.2)
          </note>
          <note type="speaker" n="fdfa962e">
            Anf. 37 PER BILL (M):
          </note>
          <u who="per_bill_d166e7" xml:id="i-942e8aaf025f1cfa-5" n="56358378">
            <seg n="e81d3b23">
              Herr talman! Vi i Sverige ska vara stolta över vår tryck- och
              yttrandefrihet och våra grundlagar, och vi ska värna offentlighetsprincipen.
              Vår demokrati mår bra av att granskas. Insynen i den offentliga
              verksamheten skapar garantier mot maktmissbruk och ger möjlighet
              till påverkan.
            </seg>
            <seg n="926c0a35">
              Det här ärendet handlar om utlämnande av allmänna handlingar.
              En journalist på Aftonbladet begärde ut en sammanställning över
              alla departements internrepresentation. Två fel begicks, det ena
              under utlämnandet och det andra vid utfrågningen.
            </seg>
            <seg n="3782a264">
              Den första bristen var att ett utkast till sammanställning lämnades
              ut till Ekot och TT efter att statssekreteraren på Näringsdepartementet
              intervjuats den 8 augusti 2012. Aftonbladets journalist fick ut
              den färdiga sammanställningen först dagen efter. Det var fel.
            </seg>
            <seg n="2e49fd60">
              Den andra var att näringsministern vid den första utfrågningen
              i KU omedvetet lämnade en felaktig uppgift till utskottet. Även
              om det skedde omedvetet bär näringsministern ansvar för att uppgifter
              som lämnas till KU är korrekta.
            </seg>
            <seg n="594c98aa">
              Grundprincipen om öppenhet i statsförvaltningen är och ska vara
              central för Regeringskansliet. I 1 kap. 9 § regeringsformen kan
              man läsa att de som begär ut allmänna handlingar ska behandlas
              lika. I det här fallet blev inte Aftonbladets journalist likabehandlad,
              och det är en brist som vi påtalar.
            </seg>
            <seg n="54c07ed6">
              Det gäller två brister. Man skulle kunna tänka sig att vi kunde
              ha blivit överens i det här ärendet, men tyvärr smög det sig in
              några spekulationer från de fyra oppositionspartiernas sida som
              gjorde att vi inte riktigt kunde vara med hela vägen. Det är spekulationer
              med formuleringar av typen sannolikt var föranledd av, och vi
              tycker inte att det är KU:s jobb att gissa.
            </seg>
            <seg n="a5675fe0">
              Jag vill i det här sammanhanget också peka på att det har funnits
              brister i Regeringskansliet. KU har påtalat det, och JO har också
              påtalat det. Statsministern berättade i utfrågningen i KU att
              han tar detta på stort allvar och att åtgärder kommer att sättas
              in. Just nu håller man på att analysera vad JO:s kritik föranleder
              för åtgärder. De problem som har funnits med diariet på UD är
              nu nära att lösas. Det är bra nyheter.
            </seg>
          </u>
          <note type="speaker" n="71f0e2ad">
            Anf. 38 KARIN GRANBOM ELLISON (FP):
          </note>
          <u who="karin_granbom_c5a7be" xml:id="i-29115db81ab92309-0" n="b4753884" next="i-6d741141b55f4238-0">
            <seg n="cbcbd5bb">
              Herr talman! Under denna punkt behandlar konstitutionsutskottet
              hur hanteringen av begäran att få ut allmänna handlingar har fungerat
              i vissa fall. Det handlar alltså om offentlighetsprincipen, att
              handlingar inte bara ska vara offentliga i teorin utan att de
              också skyndsamt och effektivt ska göras tillgängliga för den som
              vill få del av dem.
            </seg>
          </u>
          <note n="33155af5">
            Den svenska liberalismens fader, den österbottniske prästen Anders
            Chydenius, spelade en avgörande roll för offentlighetsprincipens
            genombrott vid 1766 års riksdag.
          </note>
          <u who="karin_granbom_c5a7be" xml:id="i-6d741141b55f4238-0" n="b4753884" prev="i-29115db81ab92309-0">
            <seg n="871631aa">
              Rätten att ta del av offentliga handlingar är avgörande på flera
              sätt: för att granska den politiska makten och de enskilda beslutsfattarna,
              för att få fram kunskap om vad som fungerar bra och dåligt i stat
              och förvaltning, för att upptäcka om beslut har fattats på felaktig
              grund och för att motverka vänskapskorruption och allmänt slöseri
              med skattemedel.
            </seg>
            <seg n="d8affa30">
              Det är naturligtvis av största vikt att Regeringskansliet är
              en förebild för andra myndigheter vad gäller att hantera förfrågningar
              om att få allmänna handlingar utlämnade. Inget onödigt dröjsmål
              ska tolereras, utan en begäran ska alltid hanteras skyndsamt.
            </seg>
            <seg n="61a93548">
              Samtidigt är Regeringskansliet en komplex verksamhet, och många
              förfrågningar är av sådan art att uppgifter kan behöva sammanställas
              från många olika håll.
            </seg>
            <seg n="7169429e">
              I samband med utlämningen måste också i många fall en sekretessprövning
              göras. Uppgifter som var för sig kan verka oskyldiga kan om de
              läggs bredvid varandra avslöja saker om den centrala statsledningen
              och dess arbete. Detta, som man kan kalla pusselläggning, är något
              som utskottet ska titta vidare på under kommande höstgranskning.
            </seg>
            <seg n="a8c97c6d">
              Både konstitutionsutskottet och JO har tidigare uttalat kritik
              mot Regeringskansliets hantering av allmänna handlingar. Om en
              förfrågan gäller en omfattande sammanställning av uppgifter måste
              Regeringskansliet sträva efter att lämna ut handlingarna successivt
              vartefter de blir klara. Det måste finnas en tydlig ordning även
              för att hantera komplicerade förfrågningar.
            </seg>
            <seg n="94fa2d17">
              Jag konstaterar att statsministern inför konstitutionsutskottet
              uttalat att han tar denna kritik på stort allvar, vilket jag välkomnar.
              Jag är också nöjd med att vissa åtgärder redan har vidtagits och
              ser fram emot att frågan om UD:s diarium förhoppningsvis snart
              får en lösning. Jag utgår dock också från att mer kommer att göras
              framöver.
            </seg>
            <seg n="03fcc5c6">
              När det sedan gäller Näringsdepartementets hantering av en begäran
              från en journalist om att få ta del av allmänna handlingar noterar
              jag några saker.
            </seg>
            <seg n="57a5d79f">
              För det första konstaterar ett enigt utskott att likhetsprincipen
              i regeringsformen innebär att företrädare för massmedierna liksom
              andra enskilda ska behandlas lika.
            </seg>
            <seg n="800af4a0">
              Det var alltså fel av Näringsdepartementet att lämna ut ett utkast
              till en sammanställning över internrepresentation till vissa redaktioner
              innan den lämnades ut till den journalist vid en annan redaktion
              som först hade begärt att få del av just denna sammanställning.
            </seg>
            <seg n="57d22258">
              Sådant ska inte förekomma, och jag konstaterar också att näringsministern
              och utskottet är överens om detta.
            </seg>
            <seg n="a6614f36">
              För det andra är det naturligtvis mycket viktigt att de uppgifter
              som lämnas till konstitutionsutskottet alltid är korrekta.
            </seg>
            <seg n="c4c5f89e">
              Vid näringsministerns första utfrågning med utskottet lämnades
              en felaktig uppgift. Det ska förstås inte förekomma, och näringsministern
              har själv beklagat detta.
            </seg>
            <seg n="73f4fb51">
              För det tredje ger ingenting i utskottets granskning underlag
              för antagandet att näringsministern medvetet lämnade den felaktiga
              uppgiften. Tvärtom beskrev näringsministern under den andra utfrågningen
              utförligt omständigheterna bakom det inträffade, och bad om ursäkt.
              Med tanke på uttalanden som har förekommit i debatten tycker jag
              det är viktigt att notera detta.
            </seg>
            <seg n="3f193172">
              Skillnaden i Alliansens och oppositionens ställningstagande i
              denna fråga handlar alltså inte i så hög grad om vad som har gjorts
              fel utan mest om bedömarens egen upprördhet.
            </seg>
          </u>
          <note type="speaker" n="97adad19">
            Anf. 39 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-01f5761fb3c841a8-1" n="7ccfe3e0">
            <seg n="20abecac">
              Herr talman! Vi är i konstitutionsutskottet överens om kritiken
              mot att en pressekreterare på Näringsdepartementet under sommaren
              2012 lämnade ut en handling som hade begärts ut av en journalist
              på Aftonbladet till en journalist på Dagens Eko dagen innan Aftonbladet
              fick handlingen.
            </seg>
            <seg n="16ca7bba">
              Regeringskansliet uppger att utlämnandet skett till Dagens Eko
              i tron att handlingen, som avsåg representation på samtliga departement,
              redan var utlämnad till Aftonbladet av Regeringskansliets förvaltningsenhet
              alltså att det var ett misstag.
            </seg>
            <seg n="3cead2d2">
              Det konstitutionsutskottets och Justitieombudsmannens granskning
              av Näringsdepartementet i huvudsak har visat är att Näringsdepartementet
              skött utlämnandet av allmänna handlingar från register och annat
              på ett bra sätt.
            </seg>
            <seg n="18ac6322">
              Justitieombudsmannen konstaterar att handlingar som begärts utlämnade
              från Näringsdepartementet har lämnats ut samma dag eller dagen
              efter att begäran kommit in. Det är i enlighet med de krav på
              snabbt utlämnande av allmänna handlingar som Justitieombudsmannen
              har. Det är den allmänna bilden, men visst har det begåtts misstag
              i andra avseenden.
            </seg>
            <seg n="7c034f00">
              Vi är i utskottet överens om att näringsministern under utfrågningen
              felaktigt uppgav att den tidigare nämnda handlingen inte skulle
              ha överlämnats till Dagens Eko . Vi som deltog i utfrågningen
              noterade att det var rättschefen på Näringsdepartementet som gav
              ministern denna, som det senare skulle visa sig, felaktiga uppgift
              under utfrågningen när ministern fick en fråga om det.
            </seg>
            <seg n="2573ade9">
              En minister är ansvarig för de felaktigheter som medarbetarna
              på departementet gör naturligtvis också för detta misstag.
            </seg>
            <seg n="d6cfa457">
              Under granskningen av Näringsdepartementets utlämnande av allmänna
              handlingar har det förekommit en ganska omfattande datumexercis.
              Som jag ser det bör frågor om diarieföring och datumfrågor i allt
              väsentligt klaras ut i den skriftliga kommunikation som regelmässigt
              föregår utfrågningar av ministrar.
            </seg>
            <seg n="73155a15">
              Diarie- och datumfrågor är inget som en minister normalt ska
              behöva ägna sig åt, varken i sitt departement eller under konstitutionsutskottets
              utfrågningar. Men givetvis är det en ministers ansvar att se till
              att de som har hand om dessa frågor sköter sin uppgift korrekt.
            </seg>
            <seg n="51580641">
              Näringsminister Annie Lööf har tagit på sig att fel har begåtts.
              Jag anser dock att de felaktigheter som har framkommit getts helt
              orimliga proportioner i den granskning som gjorts och i en hel
              del uttalanden som också gjorts i medierna i denna fråga.
            </seg>
          </u>
          <note type="speaker" n="a326540c">
            Anf. 40 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-23a4614a180f30fd-2" n="fcc3576f">
            <seg n="9f543230">
              Herr talman! Vi har redan hört ärendet beskrivas ganska ingående.
              Jag vill dock rekapitulera att det i vår granskning har framkommit
              att företrädare för Näringsdepartementet, under Annie Lööf, efter
              de intervjuer som statssekreteraren hade med Ekot och TT den 8
              augusti 2012 lämnade ut ett utkast till sammanställning över departementets
              interna representation. Denna sammanställning gällde hundratals
              olika uppgifter, och begäran hade gått till alla departement.
              Det är alltså ett fel som har hittats från hela förvaltningen,
              så långt som utskottet vet.
            </seg>
            <seg n="eaa5efb2">
              Journalisten vid Aftonbladet fick ut den färdiga sammanställningen
              först dagen efter intervjuerna i Ekot och TT. Det var fel; så
              skulle det inte ha varit. Alla ledamöter i utskottet delar därför
              åsikten att Näringsdepartementet skulle ha lämnat handlingarna
              till Ekot och TT först efter att Aftonbladets journalist hade
              fått del av den, eller samtidigt, men inte så att Aftonbladet
              blev förfördelat.
            </seg>
            <seg n="6fc0b869">
              Näringsministern har medgett felet. I själva verket har hon bett
              om ursäkt för det elva gånger, om jag räknade rätt. Hon anser
              att Näringsdepartementet borde ha säkerställt att handlingen lämnades
              ut till den journalist som begärt ut den innan den lämnades till
              någon annan.
            </seg>
            <seg n="0a71bf3d">
              KU och JO har tidigare uttalat kritik mot Regeringskansliets
              hantering av allmänna handlingar. Vid utskottets utfrågning anförde
              statsministern att Regeringskansliet tar den kritik som uttalats
              av KU på stort allvar. I detta sammanhang vill vi betona vikten
              av att verksamheten organiseras så att offentlighetsprincipen
              upprätthålls.
            </seg>
            <seg n="638e3270">
              En omständighet som har framkommit vid granskningen är att behovet
              av sekretessprövningar har vuxit under senare tid. Mängden framställningar
              har ökat, och det är vanligare med mycket specifika beställningar
              av sammanställningar. De blir många och frekventa.
            </seg>
            <seg n="613342a1">
              Vi vet också att om man lägger samman många uppgifter som finns
              i Regeringskansliet och som i sig kan verka harmlösa och oskyldiga
              kan man göra en kartläggning av den centrala statsledningen. Därför
              måste det vara en sekretessprövning. När det gäller sammanställningar
              kan prövningen behöva göras i flera steg. Ändå är det mycket viktigt
              att det sker skyndsamt, vilket utskottet menar.
            </seg>
            <seg n="80e3b3fa">
              Samtidigt måste Regeringskansliet försäkra sig om att de uppgifter
              som lämnas ut är korrekta. Regeringskansliet måste sträva efter
              att successivt lämna ut handlingarna vartefter de blir klara utan
              att visa mannamån.
            </seg>
            <seg n="12151f65">
              Vi utgår från att det påbörjade förbättringsarbetet påskyndas.
              Vi kan notera att flera åtgärder redan har vidtagits. Vid utfrågningen
              framkom det att en särskild kommunikationschef har anställts,
              och det finns tankar om att sammanställningar ska hanteras av
              en särskild grupp medarbetare inom förvaltningsavdelningen, allt
              för att det ska ske snabbare.
            </seg>
            <seg n="5c471c77">
              Så till det oavsiktliga fel som Annie Lööf gjorde. Vi som var
              närvarande vid utfrågningen såg att hon, när hon fick frågan om
              Ekot hade fått uppgifterna eller inte, inte visste. Hon stannade
              till ett ögonblick och vände sig till sin bisittare, och efter
              det att hon hade inhämtat någon upplysning, oklart vilken, svarade
              hon att Ekot aldrig hade fått uppgifterna.
            </seg>
            <seg n="ac79f8e6">
              Det var en felaktig uppgift. Vi och särskilt ordföranden försökte
              pressa henne och fråga: Var det inte dina medarbetares fel att
              det blev så här olyckligt? Men hon tog upprepade gånger på sig
              hela ansvaret och skyllde inte ifrån sig. Trots att det hade varit
              lätt att säga Jag fick felaktiga uppgifter sade hon: Jag tar på
              mig det hela och fulla ansvaret. Det ska också vägas in när vi
              påpekar bristerna.
            </seg>
            <seg n="80c6588a">
              Skillnaden mellan den text som majoriteten av oppositionen har
              lagt fram och den text som har lagts fram av allianspartierna
              är att allianspartierna avhåller sig från antaganden och insinuationer
              och till och med osakligheter.
            </seg>
            <seg n="97e6771d">
              Det står i den text som oppositionen har lagt fram att departementet
              inte [kan] ha varit omedvetet om att journalistens framställan
              sannolikt var föranledd av det intresse han hade. Vad som sannolikt
              gäller eller inte gäller kan inte KU ta ställning till. Man säger
              vidare: Det går inte att utesluta Vad som går att utesluta eller
              inte går att utesluta är inte sakliga skäl att grunda kritik på.
            </seg>
          </u>
          <note type="speaker" n="8b8218df">
            Anf. 41 PETER ERIKSSON (MP):
          </note>
          <u who="peter_eriksson_f7fe39" xml:id="i-59983440422619c3-3" n="387abc26">
            <seg n="a9fefefb">
              Herr talman! Detta är ett av de granskningsärenden där vi har
              haft anledning att uttala skarpast kritik. Det handlar dels om
              utlämnandet av handlingar, dels om hur Näringsdepartementet har
              agerat kring utlämnandet av handlingar och Annie Lööfs uttalanden
              vid våra utfrågningar.
            </seg>
            <seg n="3a90283c">
              Det börjar med att Aftonbladet begär ut handlingar från Näringsdepartementet
              och också från andra departement, tror jag. Men innan Näringsdepartementet
              lämnar ut handlingar till Aftonbladet delar man självmant utan
              att någon har efterfrågat det ut de handlingar som Aftonbladet
              skulle få till inte bara Ekot utan också TT.
            </seg>
            <seg n="8697cc34">
              Det står klart i strid med regeringsformen att agera på det sättet.
              Man ska agera på ett sakligt och opartiskt sätt. Det innebär i
              det här fallet att man ska lämna ut handlingarna till Aftonbladet
              först och att man sedan kan lämna ut dem till alla möjliga andra.
              Men den som har begärt ut handlingen måste få den först.
            </seg>
            <seg n="c0c20b4a">
              Det agerandet kan naturligtvis från Annie Lööfs sida i våra utfrågningar
              förklaras som att det var ett misstag, att det inte var meningen
              att det skulle gå till så, att man inte visste om att det hade
              lämnats ut och så vidare. Hon sade också att handlingarna inte
              hade lämnats ut alls innan de gick till Aftonbladet. Tyvärr kunde
              vi senare visa, genom att Ekot presenterade hur det var, att uppgifterna
              från Annie Lööf var felaktiga.
            </seg>
            <seg n="0790e090">
              Jag tycker att det är väldigt allvarligt att en minister och
              partiledare i en utfrågning i konstitutionsutskottet lämnar direkt
              felaktiga uppgifter och att det går att visa och styrka på ett
              så uppenbart och tydligt sätt att det sker under granskningen
              av regeringen, direkt till utskottet.
            </seg>
            <seg n="383cb620">
              Man kan hävda att det beror på ett misstag. Men en minister är
              faktiskt ansvarig och ska inte lämna felaktiga uppgifter på det
              sättet. Annie Lööf har bett om ursäkt för det. Jag tycker att
              man får säga att det är bra: Okej, ministern ber om ursäkt i frågan.
              Men tyvärr visar det sig sedan att det kanske var flera uppgifter
              som var felaktiga. Och hela historien som näringsministern berättar
              kring vad som hade hänt minskar i trovärdighet när det visar sig
              att flera uppgifter inte var riktigt sanna.
            </seg>
            <seg n="bf184c09">
              Nu tycker representanter för regeringspartierna att vi ändå måste
              tro på vad ministern säger. Men måste vi göra det i det här fallet?
            </seg>
            <seg n="4e532e95">
              De klagar också på att vi spekulerar. I det första fallet, som
              både Per Bill och jag tror Tuve Skånberg tog upp, skriver vi att
              journalistens framställan sannolikt var föranledd av det intresse
              han som journalist hade av sammanställningen i just det nyhetsskede
              då han eftersökte den. Det tycker de är en spekulation från utskottet.
              Men det är ju en underdrift. Detta är helt uppenbart. Det har
              stått på alla möjliga ställen, och journalisten har berättat vad
              som hade hänt och varför han eftersökte detta. Men vi har inte
              själva haft någon direkt kontakt med journalisten, och därför
              är det en så försiktig skrivning. Det är ingen spekulation. Det
              är löjligt med en sådan kritik.
            </seg>
            <seg n="92a3a78d">
              Det andra som ni kritiserar är att vi säger: Det går inte att
              utesluta att departementet agerade för att få ut sin version först,
              och det skedde på ett sätt som missgynnade den journalist som
              hade begärt ut handlingen.
            </seg>
            <seg n="be8a8ea0">
              Ja, det är precis vad vi säger: Det går inte riktigt att utesluta
              att det faktiskt var på ett annat sätt än som näringsministern
              berättade. Hennes trovärdighet i de här frågorna är kraftigt undergrävd,
              eftersom hon inte har gett riktiga uppgifter, och då kan man inte
              riktigt utesluta att det faktiskt var så som det ser ut. Den historia
              som näringsministern berättar är betydligt mindre trovärdig och
              sannolik än att departementet medvetet försökte hantera och agera
              och därför lämnade ut detta till TT och Ekot . Men det är möjligt
              att Annie Lööf har rätt på den punkten. Det ska man inte utesluta,
              och det gör vi inte heller i vår text.
            </seg>
            <seg n="3e5f362d">
              JO kritiserar Näringsdepartementet men framför allt Regeringskansliet
              när det gäller utlämnandet av allmänna handlingar. Organisationen
              och systemet för att hantera allmänna handlingar uppfyller inte
              tryckfrihetsförordningens krav. Det är mycket allvarligt. Det
              är också i linje med det som konstitutionsutskottet tidigare har
              uttalat när det gäller Utrikesdepartementets hantering av diarier
              och hur man hanterar sekretessfrågor.
            </seg>
            <seg n="2c25779e">
              Här tycker jag att vi har en av de viktigaste kritiska synpunkterna
              i hela granskningsbetänkandet. Vi måste få ordning på Regeringskansliets
              hantering av utlämnandet av allmänna handlingar och diarieföringen.
              Hela det systemet är statsministern ansvarig för.
            </seg>
            <seg n="0c9abe7e">
              Regeringskansliet måste höra till dem som är bäst på att sköta
              dessa frågor och inte till dem som är sämst i hela Sverige. Jag
              tycker att det är bedrövligt när man tänker på att myndigheter,
              kommuner, länsstyrelser och andra runt om i hela Sverige ska sköta
              sig och följa tryckfrihetsförordningen och offentlighetsprincipen
              men att Regeringskansliet inte klarar av det. Här måste det till
              en snar och snabb förbättring för att se till att regeringen följer
              våra egna grundlagar. Någonting annat är inte okej.
            </seg>
            <seg n="404ab140">
              I och med att Näringsdepartementet inte har följt grundlagen,
              att statsministern genom att man inte har ett system för att hantera
              utlämnande av allmänna handlingar inte heller har följt grundlagen
              och att näringsministern har lämnat felaktiga uppgifter till utskottet
              har vi här, tycker jag, den allvarligaste och viktigaste kritiken
              i hela vårt granskningsbetänkande. Jag tycker att det är bra att
              vi är överens om huvuddelen av den kritiken.
            </seg>
          </u>
          <note type="speaker" n="3b91829d">
            Anf. 42 PER BILL (M) replik:
          </note>
          <u who="per_bill_d166e7" xml:id="i-942e8aaf025f1cfa-6" n="56358378">
            <seg n="d4488e77">
              Herr talman! Vi har just begått ett fel. Eftersom talmannen är
              den högste chefen i riksdagen är talmannen delansvarig för det
              fel som Peter Eriksson och jag just har begått när vi intog fel
              talarstolar.
            </seg>
            <seg n="f079d35d">
              Skämt åsido: Jag har några funderingar på anförandet från ordföranden
              i konstitutionsutskottet. Det talas om den skarpaste kritiken.
              Går vi tillbaka till KU:s lilla gröna, som vi gärna ofta gör,
              är vi där ganska tydliga med att vi påtalar brister och inte ägnar
              oss åt lokutioner, det vill säga att ministern inte helt kan undgå
              kritik, att ministern får lite kritik, att ministern får ganska
              mycket kritik, att ministern får smisk på fingrarna. Vi har inte
              denna typ av lokutioner. Det är min första lilla reflexion.
            </seg>
            <seg n="d99f1533">
              Ordföranden i konstitutionsutskottet frågar: Måste vi tro på
              ministern? Svensk rättstradition bygger på oskuldspresumtion.
              En osannolik berättelse, säger ordföranden i KU.
            </seg>
            <seg n="7745b77e">
              Jag tyckte att näringsministern båda gångerna när hon kom till
              KU var öppen och ivrig att berätta sin historia. Jag måste säga
              att hon hade stor otur att två av hennes medarbetare på olika
              sätt klantade sig. Hon tog på sig det fulla ansvaret för dessa
              två klantigheter. Det brukar i många andra organisationer kallas
              för gott ledarskap att man inte pekar finger åt den tjänsteman
              som gör ett fel. Jag tycker snarare att näringsministern visade
              just på ett stort ledarskap och en öppen attityd och att hon förtjänar
              kritik bara därför att hennes medarbetare gav henne felaktiga
              uppgifter.
            </seg>
          </u>
          <note type="speaker" n="f95aea73">
            Anf. 43 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-4" n="387abc26">
            <seg n="9228b8e0">
              Herr talman! Det tycks vara så att Annie Lööfs medarbetare gav
              henne felaktiga uppgifter. Men det är en spekulation med Per Bills
              sätt att resonera. Det vet vi ingenting om. Det är bara vad någon
              säger. Men Per Bill tar för givet att det var på det sättet, och
              det var kanske på det sättet.
            </seg>
            <seg n="ea18dda7">
              Men denna spekulation visade sig vara felaktig vid ett annat
              tillfälle här, om man utgick från detta sätt att resonera.
            </seg>
            <seg n="0f38a2d9">
              Jag tror att näringsministerns närmaste medarbetare har agerat
              på ett mycket klandervärt sätt. Om han sedan har gett felaktiga
              uppgifter till Annie Lööf eller inte vet vi egentligen inte. Men
              Näringsdepartementet har agerat på ett felaktigt sätt mot grundlagen.
              Skulle detta sätt att hantera uppgifter och lämna ut handlingar
              spridas i Regeringskansliet eller på andra myndigheter är vi mycket
              illa ute. Då undergräver vi offentlighetsprincipen kraftigt, alltså
              om det blir okej och rimligt att en myndighet skickar en handling
              till någon annan än den som har begärt den innan den som har begärt
              den har fått ut den. Sedan säger man att det var ett misstag och
              att man inte riktigt visste att den inte hade gått ut.
            </seg>
            <seg n="7af6cffa">
              Jag tycker att det är viktigt och bra att KU agerar tydligt och
              skarpt i denna fråga.
            </seg>
          </u>
          <note type="speaker" n="10cfed30">
            Anf. 44 PER BILL (M) replik:
          </note>
          <u who="per_bill_d166e7" xml:id="i-942e8aaf025f1cfa-7" n="56358378">
            <seg n="27f8c08f">
              Herr talman! Vi är helt överens om att Aftonbladets journalist
              skulle ha fått denna sammanställning först. Det stämmer till eftertanke
              att Näringsdepartementet kunde lämna ut den fastän den inte var
              kontrollerad och färdig och att det gick att lämna ut den innan
              Aftonbladets journalist hade fått den. Det är vi helt överens
              om. Där gäller det att hitta bättre rutiner.
            </seg>
            <seg n="ee7ca98d">
              För övrigt är väl den stora skillnaden att jag lever efter oskuldspresumtionen:
              Om någon ger en trovärdig beskrivning av vad som har hänt tror
              jag på den personen tills motsatsen är bevisad, och jag tycker
              inte att motsatsen är bevisad.
            </seg>
          </u>
          <note type="speaker" n="392922ff">
            Anf. 45 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-5" n="387abc26">
            <seg n="62e8aee6">
              Herr talman! Den här gången gav Annie Lööf en berättelse, och
              man kan tänka att den var trovärdig. Men tyvärr sprack historien.
              Det visade sig att den inte var riktig.
            </seg>
            <seg n="1c79ceb2">
              Efteråt kan man fundera på om denna berättelse fortfarande är
              trovärdig. Jag tycker inte riktigt det. Man kan i alla fall inte
              utesluta att även andra delar i denna historia var felaktig.
            </seg>
          </u>
          <note type="speaker" n="cb2d46bb">
            Anf. 46 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-3" n="fcc3576f">
            <seg n="89b4087f">
              Herr talman! Det är olyckligt att KU:s ordförande använder ord
              som löjligt om den kritik som vi har riktat mot majoritetstexten.
            </seg>
            <seg n="a21a772e">
              Det är också oroväckande att han försöker misstänkliggöra vad
              vi med egna ögon såg. Jag sitter så placerad i Skandiasalen att
              jag inte är mer än fyra meter bort. Jag såg hur Annie Lööf stannade
              upp inför frågan om departementet hade lämnat ut uppgifter till
              Ekot . Hon visste inte det. Hon frågade sin bisittare. Han svarade,
              och hon sade: Nej, vi har inte lämnat ut uppgifterna.
            </seg>
            <seg n="8b9181f9">
              Detta bygger inte på spekulation. Jag såg det med egna ögon.
              Det gjorde för övrigt även ordföranden själv.
            </seg>
            <seg n="9f7e7b8d">
              Ordföranden drar nu stora växlar och säger att det är flera uppgifter
              som är felaktiga. Vi har hittills talat om en uppgift. Ordföranden
              får leda det andra i bevis innan han beskyller Annie Lööf för
              fler uppgifter. Vi ska bara ta upp det som vi alla är överens
              om blev fel och kritisera det.
            </seg>
            <seg n="4a2ab8e3">
              Är det möjligen så att Annie Lööf bedöms med andra mått än andra
              personer som vi har frågat ut? Jag vågar inte gissa eftersom det
              skulle vara spekulation. Men jag konstaterar att hon är kvinna
              och att hon är ung. Skulle Carl Bildt ha bedömts, hanterats och
              kritiserats på samma sätt? Det är min fråga till ordföranden.
            </seg>
          </u>
          <note type="speaker" n="e35fdd27">
            Anf. 47 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-6" n="387abc26">
            <seg n="c02cd205">
              Herr talman! Jag tycker att detta är lite speciellt. Jag har
              aldrig varit med om något liknande, nämligen att en ledamot i
              KU går upp i talarstolen och talar om vad någon eventuellt har
              sagt till bisittaren. Vi har utfrågningarna ord för ord. Vi kan
              inte hålla på att spekulera i vad de utfrågade har sagt till och
              fått för svar från bisittarna under utfrågningarna. Det är ett
              helt orimligt sätt att hantera saker och ting.
            </seg>
            <seg n="6678e41e">
              Vi måste vara starkt kritiska när det kommer felaktiga uppgifter
              till konstitutionsutskottet på detta sätt.
            </seg>
            <seg n="7dedfb4a">
              Det är inte heller bara vi Justitieombudsmannen har också granskat
              det här ärendet och också fått ofullständiga uppgifter i precis
              samma ärende. Det kan inte ses som en slump, utan det har faktiskt
              kommit medvetet på olika sätt. Från vem är jag inte mannen att
              säga, men det har kommit både felaktiga uppgifter till konstitutionsutskottet
              och ofullständiga uppgifter till Justitieombudsmannen i de här
              frågorna. Det är även kanske så att det är ytterligare någon felaktig
              sak i det här; det har varit en nyhetshändelse kring det i Dagens
              Eko .
            </seg>
            <seg n="9eed7db3">
              När det gäller att vi kanske agerar annorlunda för att det är
              Annie Lööf i stället för statsministern eller så tror jag att
              det hade varit ännu mer graverande och allvarligt om statsministern
              hade kommit till KU med felaktiga uppgifter. Jag tror att det
              är direkt felaktigt från Tuve Skånberg att försöka insinuera att
              det här har att göra med att det är en ung kvinna i stället för
              en man i det här sammanhanget.
            </seg>
          </u>
          <note type="speaker" n="f184bc52">
            Anf. 48 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-ba52e4f0dba55976-1" n="fcc3576f" next="i-119c989ba540cf02-1">
            <seg n="1cdabc16">
              Herr talman! Jag tackar ordföranden för svaret. Jag tycker att
              ordförandens svar får tala för sig själv.
            </seg>
          </u>
          <note n="e0f73157">
            Anf. 49 HELENE PETERSSON i Stockaryd (S):
          </note>
          <u who="tuve_skanberg_abfeb0" xml:id="i-119c989ba540cf02-1" n="fcc3576f" prev="i-ba52e4f0dba55976-1">
            <seg n="1b017449">
              Herr talman! Varför är detta ärende så viktigt, och varför har
              det fått så stor uppmärksamhet?
            </seg>
            <seg n="dbc89280">
              Kanske är det för att det rör våra grundläggande principer om
              offentlighet och allmänhetens rätt att ta del av offentliga handlingar.
              Kanske är det för att det berör mediernas möjlighet att granska
              makten. Kanske är det för att svenska folket ogillar när sanningen
              inte kommer fram direkt eller på ett korrekt sätt. Kanske är det
              för att grundärendet berör skattebetalarnas pengar. Kanske är
              det för att det berör konstitutionsutskottet som en del i riksdagens
              kontrollmakt.
            </seg>
            <seg n="853c8a51">
              Det kan finnas många skäl, och olika personer har olika skäl
              till att vara intresserade av det här ärendet.
            </seg>
            <seg n="149ca2dc">
              Konstitutionsutskottet är en viktig del av riksdagens kontrollmakt.
              KU har rätt att begära ut alla handlingar och få dem, och KU måste
              lita på att de uppgifter och svar utskottet får är fullständiga
              och korrekta annars riskerar konstitutionsutskottets granskning
              att inte bli heltäckande och rättvisande. Det är också viktigt
              att det blir rättvisande åt båda håll, men det riskerar även att
              kanske styras åt ett håll som inte blir helt korrekt.
            </seg>
            <seg n="18d6d666">
              Vi har en stark offentlighetsprincip i Sverige, och det är en
              princip vi ska vara stolta över. Den regleras både i regeringsformen
              och i tryckfrihetsförordningen. Enligt principen ska en handling
              lämnas ut omgående, och framför allt ska den lämnas ut till den
              som begärt den. Det är uttryckligen reglerat att all offentlig
              verksamhet ska bygga på saklighet och opartiskhet. Man får alltså
              inte gynna någon enskild medborgare, eller som i detta fall ett
              enskilt medium.
            </seg>
            <seg n="f39e6cbd">
              I fallet vi har granskat har det klart framkommit att medarbetare
              på Näringsdepartementet, det vill säga det departement näringsminister
              Annie Lööf är ansvarig för, brast i fråga om opartiskhet. Att
              handlingen utlämnades till andra än den som begärt den gynnade
              dem som fick handlingen först, och framför allt missgynnade det
              den som begärt handlingen som ett led i sin granskning av makten.
            </seg>
            <seg n="032a7618">
              Medierna har en särskilt stark och fristående ställning och ett
              starkt skydd genom våra grundlagar. Det ska vi värna och skydda.
              Det är unikt i jämförelse med många andra länder. Medier har inte
              bara rätt att omgående få ut en handling, som vilken medborgare
              som helst, utan de måste också kunna lita på att information om
              vad de begär ut inte förs vidare till konkurrerande medier.
            </seg>
            <seg n="3c60e51b">
              Om så sker, vilket det gjort i det fall som KU har granskat,
              riskerar det att underminera mediernas arbete och deras uppgift
              att granska makten. Det strider också klart mot likabehandlingsprincipen
              och opartiskheten. Därför skriver vi i utskottets ställningstagande
              att det inte kan uteslutas att departementet agerade för att få
              ut sin version först.
            </seg>
            <seg n="10a6bdb9">
              Herr talman! Ärendet har under resans gång fått två dimensioner,
              vilket en del av ledamöterna har lyft upp här. Det gäller inte
              bara frågan om utelämnande av offentliga handlingar utan också,
              i ett senare skede, frågan om huruvida näringsministern har lämnat
              felaktiga uppgifter till konstitutionsutskottet.
            </seg>
            <seg n="64e42775">
              Jag fick efter vår presskonferens frågan av en journalist vad
              jag tyckte om att näringsministern ljög inför utskottet. Mitt
              svar till henne blev: Att ljuga är för mig en medveten handling,
              och jag tror faktiskt inte att näringsministern medvetet ljög
              inför utskottet. Oavsett om hon fått felaktig information av sina
              medarbetare, själv underlåtit att fullt ut ta reda på vad som
              skett eller medvetet ljugit är det dock lika illa.
            </seg>
            <seg n="80bc92b2">
              Det är näringsministerns ansvar att se till att de uppgifter
              som lämnas till utskottet är korrekta och att de är avstämda och
              säkerställda med dem som varit inblandade. Det var ju inte vem
              som helst inte vilken sommarvikarie som helst som var inblandad,
              herr talman. Det var ministerns egen statssekreterare, och det
              var ministerns egen presschef. Det är alltså statsrådets allra
              närmaste medarbetare.
            </seg>
            <seg n="7dca4cb3">
              Jag skulle bli väldigt orolig om jag upptäckte att jag inte fick
              korrekta uppgifter av mina allra närmaste medarbetare, och det
              kan knappast heller vara så att uppgifterna inte stämdes av med
              dessa personer inför utfrågningen. Näringsministern har själv
              uppgett, i den andra utfrågningen, att hon suttit ned med de medarbetare
              som var aktiva i det här skedet. Frågeställningen kring om andra
              medier fått handlingen utlämnad före den som begärt den var heller
              ingen okänd frågeställning den fanns med i anmälan och borde därför
              vara extra kontrollerad.
            </seg>
            <seg n="885a51bf">
              Näringsministern har det fulla ansvaret för detta, och det är
              också något hon säger sig ta. Men vad innebär det? Är det bara
              att be om ursäkt, och sedan är allt bra? Eller bör det få andra
              konsekvenser?
            </seg>
            <seg n="2b268a19">
              Att leda en statsförvaltning innebär ett stort ansvar men också
              ett stort förtroende, inte bara från de egna väljarna utan från
              alla medborgare. När detta brister riskerar det att undergräva
              förtroendet för både departementens arbete och statsrådet och
              faktiskt också för politiken som helhet och till sist även demokratin.
              Näringsministern har tagit på sig ansvaret för det som har skett,
              men det känns också rimligt att näringsminister Lööf tar på sig
              ansvaret för att vidta de åtgärder som behövs för att säkerställa
              att detta inte kommer att hända igen. Om så sker och vilka konsekvenser
              det kommer att få får tiden utvisa.
            </seg>
            <seg n="eabf1f77">
              Vad som är än mer bekymmersamt är att det även efter KU:s utfrågningar
              framkommit att ytterligare felaktigheter fanns i de svar vi fått.
              Ifrågasättandet av om fakturan från van der Nootska palatset skulle
              till Centerpartiet och inte betalas av staten gjordes två månader
              innan den vidarefakturerades, alltså i början av juni. Den betalades
              av staten i mitten av juni och efterfakturerades inte förrän i
              samband med begäran om utlämnande av handlingar. Enligt vad våra
              handlingar visar skedde det den 7 augusti och inte någon dag efter
              att den ifrågasatts med ett Ok?, som näringsminister Annie Lööf
              uppgav inför utskottet.
            </seg>
            <seg n="8aa46953">
              Vi har begärt ut handlingar från departementet, och de visar
              att uppgifter som förekommit i medierna stämmer. Vi har också
              begärt kommentarer från departementet, men vi har inte fått någon
              kommentar från vare sig departementet eller näringsministern.
              Det tycker jag är olyckligt. Vi har dock från utskottets sida
              valt att inte återuppväcka granskningen utifrån de nya uppgifterna.
              Den kritik vi riktar mot näringsministern ligger fast, och detta
              bara förstärker vårt ställningstagande.
            </seg>
            <seg n="276d844a">
              Det är även bekymmersamt att statsministern inte tar sitt ansvar
              vad gäller utlämnande av allmänna handlingar och de fördröjningar
              som har skett genom samordning på förvaltningsavdelningen. Avdelningen
              ligger direkt under statsministerns ansvar, men statsministern
              hänvisar till delegation och att det har utarbetats rutiner. Han
              skickar även frågan tillbaka till Näringsdepartementet och näringsminister
              Annie Lööf.
            </seg>
            <seg n="3a073bfc">
              Statsministern kan självklart inte hantera och vara insatt i
              alla enskilda ärenden, men riggar man en organisation som bland
              annat ska hantera diarier och utlämnanden av allmänna handlingar
              måste man också se till att den mäktar med att uppfylla de krav
              som följer av offentlighetsprincipen.
            </seg>
            <seg n="eb80fa60">
              Vi förutsätter att det förbättringsarbete som statsministern
              har pekat på och som har påbörjats skyndas på. Även en central
              organisation som ansvarar för handlingar från flera departement
              måste se till att ett utlämnande sker omgående och att det inte
              dröjer så länge som i detta fall tre dagar, oavsett om handlingen
              ska sekretessprövas eller ej. Sekretessprövningen har faktiskt
              inte heller åberopats som skäl för fördröjningen i detta fall,
              enligt JO.
            </seg>
            <seg n="3fc8ae3f">
              Herr talman! Vi tycker att detta är ett mycket allvarligt ärende
              som rör våra grundläggande principer och överlämnar härmed vårt
              ställningstagande och utlåtande till riksdagens hantering.
            </seg>
          </u>
          <note type="speaker" n="66e781b3">
            Anf. 50 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-59c6342d87fa04d2-0" n="7ccfe3e0" next="i-ad95e3fc5a669f5b-0">
            <seg n="c1eaf86a">
              Herr talman! Helene Petersson lyfter fram att en myndighet inte
              får gynna ett enskilt medium. Det är vi helt överens om. Men visst,
              i det här ärendet har det framkommit att utlämnandet till Dagens
              Eko och TT skedde i tron att Aftonbladet redan hade fått handlingen.
              Det var ett misstag, och visst, misstag ska inte begås. Departementet
              borde ha kontrollerat med förvaltningsavdelningen på Regeringskansliet
              att handlingen verkligen var utlämnad. Att man inte gjorde den
              kontrollen förtjänar naturligtvis kritik. Men det var alltså inte
              ett medvetet handlande. Den spekulation som majoriteten ägnar
              sig åt styrker inte på något sätt att Näringsdepartementet försökte
              ge ett visst medium ett försteg när det gäller denna information.
            </seg>
            <seg n="d930873a">
              JO:s granskning har också visat att utlämnandet av handlingar
              från Näringsdepartementet rent allmänt har skett på ett närmast
              exemplariskt sätt, helt enligt de regler som gäller. Men handlingen
              som skulle lämnas ut via förvaltningsavdelningen lämnades ut tre
              dagar efter, och det var senare än enligt de principer som Justitieombudsmannen
              har. När handlingar har lämnats ut från Näringsdepartementet har
              det dock skett på ett korrekt sätt. Därför tycker jag att man
              i granskningen på flera sätt har gett en felaktig bild av hur
              Näringsdepartementet har hanterat utlämnandet av allmänna handlingar.
            </seg>
          </u>
          <note n="a18ffa5d">
            Anf. 51 HELENE PETERSSON i Stockaryd (S) replik:
          </note>
          <u who="per-ingvar_johnsson_a22d33" xml:id="i-ad95e3fc5a669f5b-0" n="7ccfe3e0" prev="i-59c6342d87fa04d2-0">
            <seg n="17ed42dd">
              Herr talman! Det är lite märkligt att till och med statsministern
              bollar tillbaka frågan och lägger den i näringsministerns knä.
              Grundfelet, som Per-Ingvar Johnsson också säger, är förseningen
              och fördröjningen. Det skedde på förvaltningsavdelningen. Men
              det är bekymmersamt att sammanställningen cirkulerade runt. Vi
              tycker att statsministern har ett ansvar för hur organisationen
              riggas.
            </seg>
            <seg n="ca2ab7b5">
              Problemet ligger också hos Näringsdepartementet eftersom de som
              får information om att ett utlämnande av handlingar har begärts
              är näringsministerns stab, däribland presschefen. Presschefen
              visste att begäran om utlämnande var inskickad, och det var också
              presschefen som skickade ut handlingen till Ekot och TT.
            </seg>
            <seg n="38bc45cf">
              Jag vill påstå att det alltså inte var ett misstag. Är man så
              omedveten? Måste man inte kolla upp det? De två misstagen är att
              handlingar skickas ut utan att kontrolleras och att dokumentet,
              ett ofullständigt sådant, cirkulerar. Jag har aldrig varit med
              om det. Vi får mängder med begäran om handlingar här i riksdagen
              och i konstitutionsutskottet. Skulle vi låta dem cirkulera runt
              innan vi skickar ut dem?
            </seg>
          </u>
          <note type="speaker" n="99c89de5">
            Anf. 52 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-59c6342d87fa04d2-1" n="7ccfe3e0" next="i-ad95e3fc5a669f5b-1">
            <seg n="017f5957">
              Herr talman! Vi är överens om att det var ett misstag att Näringsdepartementets
              pressekreterare inte kontrollerade att handlingen verkligen var
              utlämnad tidigare.
            </seg>
            <seg n="3046142e">
              Men jag vänder mig skarpt emot kritiken att även andra personer
              inom departementet fick ta del av att ett utlämnande hade begärts.
              Justitieombudsmannen är tydlig i sitt uttalande om att det inte
              är fel att information lämnas till andra personer, till exempel
              ministern i det här fallet. Men det får inte försena utlämnandet.
              Det har inte varit ett försenat utlämnande från Näringsdepartementet.
              Departementet har lämnat ut handlingar i rätt tid. Andra personer
              har förvisso varit informerade, men det är helt enligt Justitieombudsmannens
              regler för hur detta bör gå till.
            </seg>
          </u>
          <note n="c8968ce0">
            Anf. 53 HELENE PETERSSON i Stockaryd (S) replik:
          </note>
          <u who="per-ingvar_johnsson_a22d33" xml:id="i-ad95e3fc5a669f5b-1" n="7ccfe3e0" prev="i-59c6342d87fa04d2-1">
            <seg n="1797b8a8">
              Herr talman! Jag har inte sagt att det var fel att de fick ta
              del av det, men jag sade att presschefen inte kan ha varit omedveten
              om vilka handlingar som begärdes ut. I så fall borde det ha kontrollerats,
              och man borde ha en bättre organisation på departementet för hur
              handlingar hanteras, vem det är som plockar in dem och vem det
              är som lämnar ut dem. Det var definitivt inte samma person som
              lämnade ut handlingen till den som hade begärt den som lämnade
              ut den till ett konkurrerande medium en dag tidigare. Det är här
              det brister. Om det gäller ett utlämnande måste någon ta ansvar
              när begäran kommer in, se till att det verkställs och se till
              att handlingen lämnas ut.
            </seg>
            <seg n="459991a6">
              Problemet är att handlingen cirkulerade runt så att det var fler
              personer som var medvetna om att förfrågan hade kommit in och
              att det fanns ett dokument som var färdigställt. Alltså gavs det
              möjligheter för fler personer att skicka det vidare. Det skedde
              också, och det är där kritiken ligger.
            </seg>
            <seg n="e9d0e040">
              Jag vill inte hålla med om att vi spekulerar, som ni säger. Vi
              skriver inte att så skedde. Men med tanke på alla de dokument
              och all den information som vi har fått kan vi inte utesluta att
              departementets agerande var på det sättet.
            </seg>
          </u>
          <note type="speaker" n="0c5fa742">
            Anf. 54 PER BILL (M) replik:
          </note>
          <u who="per_bill_d166e7" xml:id="i-050a35a8ddc7f907-0" n="56358378" next="i-aa35464d0b934235-0">
            <seg n="7ed8792f">
              Herr talman! Både konstitutionsutskottet och JO har tidigare
              uttalat sig kritiskt om Regeringskansliets hantering av allmänna
              handlingar. Jag tyckte att statsministern på ett bra sätt tog
              åt sig kritiken och sade att ett antal åtgärder skulle vidtas.
              JO:s kritik var väldigt ny då, så den höll man fortfarande på
              att bearbeta och göra en analys av. De problem som länge funnits
              på UD lovade statsministern snart skulle vara åtgärdade. Jag tyckte
              att det var ett bra svar.
            </seg>
            <seg n="1407bb16">
              Så här i debatten kan man få spekulera lite grann jag vill helst
              inte göra det i slutsatserna. Helene Petersson säger att handlingen
              cirkulerade runt. Det beror väl kanske spekulation! på att Aftonbladets
              journalist begärde ut en sammanställning över alla departements
              interna representation. Trots att det finns ett nytt och bra konteringssystem
              är det inte alltid säkert att alla departement behandlar saker
              exakt likadant. Ska man räkna in extra bevakning? Är det intern
              representation, eller är det säkerhet? Hur ska du kontera det?
              Hur ska du kontera om det är två timmar seminarium och sedan en
              middag? Ska allt gå på representationskontot?
            </seg>
            <seg n="f6b67847">
              Det är åtminstone en hypotes för varför den här typen av samlingsdokument,
              sammanställningar över många departements olika förfrågningar,
              cirkulerar.
            </seg>
          </u>
          <note n="5c9a6ccb">
            Anf. 55 HELENE PETERSSON i Stockaryd (S) replik:
          </note>
          <u who="per_bill_d166e7" xml:id="i-aa35464d0b934235-0" n="56358378" prev="i-050a35a8ddc7f907-0">
            <seg n="3032daeb">
              Herr talman! Det är väl därför som det här har tagit tid och
              kanske även i fortsättningen kommer att ta tid. Frågan är om vi
              ska acceptera det?
            </seg>
            <seg n="47e8ef14">
              Varje departement är ansvarigt för sina handlingar. Man är ansvarig
              för det sätt man hanterar dem på, man är ansvarig för att göra
              en sekretessprövning, och man är ansvarig för att utlämna handlingar.
            </seg>
            <seg n="d790e8ae">
              Vad jag har uppfattat, och som jag tror att utskottet också har
              uppfattat, är att här skickas den totala sammanställningen runt,
              som Per Bill säger, så att man ska kunna kolla att man har gjort
              som alla andra departement har gjort, om man har redovisat på
              samma sätt. Det menar jag att man ska säkerställa innan. Man ska
              ha gemensamma rutiner och ett gemensamt regelverk, så man slipper
              börja med sådant här när man får en begäran om utlämnande av en
              offentlig handling. Det ska vara klart innan.
            </seg>
            <seg n="9deaf2f5">
              Har man inte riggat denna organisation, som jag sade i mitt anförande,
              på ett bra och säkert sätt uppstår kanske de här situationerna,
              vilket jag inte tycker att vi ska acceptera.
            </seg>
            <seg n="578fde4c">
              Statsministern sade att han har vidtagit åtgärder. Då säger vi
              i vårt uttalande att vi verkligen hoppas att det här påskyndas,
              för det är viktigt. Vi kan inte ha ett regeringskansli som gång
              efter annan får kritik från både JO och konstitutionsutskottet,
              och medierna reagerar på att de inte får ut handlingar. Det kan
              inte fungera så.
            </seg>
            <seg n="a71aac29">
              Ska vi leva upp till en offentlighet som vi kan vara stolta över
              och vill värna i Sverige måste det här fungera.
            </seg>
          </u>
          <note type="speaker" n="02a7c01a">
            Anf. 56 PER BILL (M) replik:
          </note>
          <u who="per_bill_d166e7" xml:id="i-050a35a8ddc7f907-1" n="56358378" next="i-aa35464d0b934235-1">
            <seg n="4b54265a">
              Herr talman! Ja, absolut, och varken statsministern eller jag
              har ifrågasatt den slutsatsen. Det är dessutom fullt möjligt,
              och det sker oftast också, att man börjar lämna ut enstaka handlingar
              även innan de stora sammanställningarna är färdiga.
            </seg>
            <seg n="1c2ce5bc">
              Jag har tittat på JO:s ärenden. I ett fall var det en journalist
              som klagade och som i princip ville ha uppgifter om kontoslag
              för olika aktiviteter. I ett annat fall handlade det om loggar
              för telefonsamtal och sms, om jag kommer ihåg det hela rätt. Det
              är klart att den typen av frågor tar tid.
            </seg>
            <seg n="b613ce9e">
              Herr talman! Vi fick ut en del av handlingarna, och jag var faktiskt
              lite förvånad över att man hade lämnat ut en faktura på 3 0004
              000 kronor som handlade om extra bevakningstjänst just därför
              att det var tre ministrar som var på plats. Jag är inte helt säker
              på att jag, om jag hade gjort bedömningen, skulle ha kommit till
              samma slutsats, eftersom terrorister skulle kunna börja infiltrera
              bevakningsbolag som lite ad hoc-mässigt används för att sköta
              extra säkerhet. Det är alltså inte några enkla saker.
            </seg>
            <seg n="d1225f94">
              Enstaka handlingar ska naturligtvis lämnas ut samma dag som begäran
              görs eller allra senast dagen därpå. Men med sammanställningarna
              och de dokument som det faktiskt finns lite problem med när det
              gäller pusselläggning eller säkerheten för våra statsråd kommer
              det att behöva ta längre tid.
            </seg>
          </u>
          <note n="dfa4029a">
            Anf. 57 HELENE PETERSSON i Stockaryd (S) replik:
          </note>
          <u who="per_bill_d166e7" xml:id="i-aa35464d0b934235-1" n="56358378" prev="i-050a35a8ddc7f907-1">
            <seg n="9316bc7f">
              Herr talman! Vi får heller inte glömma att det fall som vi granskat
              rörde sig om internrepresentation, och jag har lite svårt att
              se vad som ska vara sekretessbelagt där.
            </seg>
            <seg n="55ed03a0">
              Det är klart att det går att se ett mönster om Näringsdepartementet
              alltid går till en viss restaurang eller använder ett visst säkerhetsbolag,
              vilket jag inte tror att man gör. Jag tror att man sprider sina
              gracer överallt.
            </seg>
            <seg n="b2ce6eaa">
              Jag kan förstå om det är en helt annan säkerhetsprövning vid
              exempelvis utrikes besök vi har bland annat diskuterat Hillary
              Clintons besök där det är ett helt annat riskläge. Men när det
              gäller internrepresentation vet man ju vilka som varit med och
              vilka statsråd som varit ansvariga. Självfallet borde det därför
              inte ha tagit så lång tid.
            </seg>
            <seg n="1cf71c19">
              En uppgift som JO fått är att departementet inte som ett skäl
              till fördröjningen åberopade säkerhetsprövning utan att sammanställningen
              har cirkulerat.
            </seg>
            <seg n="57193e29">
              Detta är något som inte kan vara acceptabelt.
            </seg>
          </u>
          <note type="speaker" n="7697293a">
            Anf. 58 JONAS ÅKERLUND (SD):
          </note>
          <u who="jonas_akerlund_45e72b" xml:id="i-1ddb5c8f4dc84011-3" n="7e1cdac2">
            <seg n="8d07da1e">
              Herr talman! En mycket viktig byggsten i vårt samhällsbygge är
              kanske inte regelverken som sådana, oavsett om vi tycker om dem
              eller inte, för där har vi nog rätt skilda uppfattningar, men
              tilliten till att gällande regelverk efterlevs, och den tilliten
              finns inte om det inte efterlevs av makthavarna. Jag tror att
              det här är en sak som i hög grad skiljer vårt land och våra grannländer
              från ett antal andra länder i andra delar av världen. Om man inte
              litar helt och hållet på att makthavaren följer regelverket, varför
              ska man då göra det själv?
            </seg>
            <seg n="4ae4df00">
              Därför är just ett sådant här granskningsärende viktigt. Vi är
              i förtroendebranschen och kan inte låta bli att göra trovärdighetsbedömningar.
              Trovärdigheten påverkas av om en oriktig uppgift lämnas ut. Om
              det skett avsiktligt eller oavsiktligt kan vi inte veta det går
              bara att spekulera men den är felaktigt lämnad. Trovärdigheten
              påverkas också om vi vet att en handling finns hos en myndighet
              och det först är när den efterfrågas som det börjar hända saker.
              Är det alltså samma handling? Det är ju det man vill utgå från.
              Om jag begär att få ut en handling vill jag få ut den som den
              var. Om den är föremål för en rad förändringar, kreativ bokföring
              och liknande, är det inte samma handling jag får.
            </seg>
            <seg n="57358cb5">
              Trovärdigheten påverkas av många saker, över huvud taget riktiga
              uppgifter. Det första jag såg när jag i morse läste Aktuellt i
              politiken var en uppgift från regeringens hemsida där berörd ministers
              cv presenteras. Tidningen noterar att cv:n är felaktig. Uppgifter
              om kommunala uppdrag, under vilken tid de har innehafts och så
              vidare, stämmer helt enkelt inte. Självfallet minskar detta ministerns
              trovärdighet.
            </seg>
            <seg n="5a007d90">
              Jag delar helt och hållet den uppfattning som vi ger uttryck
              för i utskottets ställningstagande.
            </seg>
          </u>
          <note type="speaker" n="6ccc8358">
            Anf. 59 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-4" n="fcc3576f"/>
          <note n="514b6fbb">
            Herr talman! Hörde jag rätt eller inte, att Jonas Åkerlund insinuerar
            att handlingarna som utlämnades hade ändrats innan de nådde oss?
          </note>
          <note type="speaker" n="cbf87f85">
            Anf. 60 JONAS ÅKERLUND (SD) replik:
          </note>
          <u who="jonas_akerlund_45e72b" xml:id="i-1ddb5c8f4dc84011-4" n="7e1cdac2">
            <seg n="fb526c4e">
              Herr talman! Om jag har förstått det rätt var det först i samband
              med att journalisten begärde att få ut handlingarna som man upptäckte
              att räkningarna hade gått åt fel håll. Det var precis detta jag
              sade.
            </seg>
          </u>
          <note type="speaker" n="f65d454f">
            Anf. 61 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-5" n="fcc3576f">
            <seg n="f233de6b">
              Herr talman! Det jag hörde var att Jonas Åkerlund insinuerade
              att handlingarna har ändrats. Var står det någonstans?
            </seg>
          </u>
          <note type="speaker" n="483d3bb7">
            Anf. 62 JONAS ÅKERLUND (SD) replik:
          </note>
          <u who="jonas_akerlund_45e72b" xml:id="i-1ddb5c8f4dc84011-5" n="7e1cdac2">
            <seg n="9e1ae7a6">
              Herr talman! Handlingarna har inte ändrats på annat sätt än att
              de blev föremål för förändringar först när de begärdes ut av en
              journalist. Så var det ju.
            </seg>
          </u>
          <note type="speaker" n="20388cc3">
            Anf. 63 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-ecd27b6017667c6e-1" n="fac32043">
            <seg n="d7def57c">
              Herr talman! Det är stundtals en ganska livlig diskussion. Jag
              tycker att det är lite anmärkningsvärt att vi återigen recenserar
              enskilda ledamöter i KU eller hur ledamöter ställer frågor. Det
              sägs också att kritik framförs mot en minister därför att det
              råkar vara en ung kvinna. Jag har inte uppfattat att det är därför
              som kritiken framförs.
            </seg>
            <seg n="03981cd4">
              Jag noterar att vi har ett ganska starkt stycke som handlar om
              statsministerns övergripande ansvar för att man inom Regeringskansliet
              som helhet har den organisation och de rutiner som krävs för att
              tryckfrihetsförordningens regler om handlingars utlämnande ska
              kunna efterlevas. JO har också riktat kritik mot Regeringskansliets
              organisation för att handlingen lämnades ut sent till Aftonbladet.
              Mig veterligen är statsministern fortfarande man.
            </seg>
            <seg n="28b50be9">
              Det blir konstigt när vi för debatten på det sättet, och jag
              tycker att det är bra om vi håller oss till saken.
            </seg>
            <seg n="fbfe03a3">
              Visst går det att säga att det är ett visst mått av spekulation
              när vi skriver att det inte går att utesluta att departementet
              agerade för att få ut sin version först. Vi hade också kunnat
              skriva att det inte går att säkerställa att man har agerat helt
              och hållet för att främja att Aftonbladet skulle få sin begäran
              tillgodosedd i god tid. Det går att uttrycka sig på många sätt,
              men vi kan inte alls utesluta att departementet inte har agerat
              på ett sätt som främjar departementets egna syften. Det är klart
              att man visste att man var utsatt för en granskning, och man valde
              att skicka en sammanställning till andra medier än till dem som
              granskade saken. Det är anmärkningsvärt. Det är väldigt ovanligt
              att man agerar på det sättet. Att det skulle ha skett av misstag
              är möjligt men absolut inte säkerställt.
            </seg>
            <seg n="495fe344">
              Jag tycker att det är en sansad och rimlig kritik, och jag tycker
              att det är bra att det läggs ett stort ansvar på Regeringskansliet
              och att statsministern har för avsikt att arbeta vidare med frågan.
            </seg>
            <seg n="9fc3d53d">
              Sedan är det mycket märkligt att man skickade en faktura för
              partiets middag till departementet. Man uppmärksammade i juni
              att det kanske inte var riktigt rätt, men fakturan betalades ändå,
              och sedan ändrades betalningen när medierna begärde ut uppgifterna.
              Det går inte att säkerställa att detta gjordes med avsikt. Det
              kan ha varit ett misstag, vi vet inte. Men det är allvarligt,
              och vi förutsätter att man förbättrar sina rutiner på flera områden.
            </seg>
          </u>
          <note n="6b1a1326">
            Fråga om nuvarande landsbygdsministerns styrning av Skogsstyrelsen
            (avsnitt 4.3)
          </note>
          <note type="speaker" n="91a6b4b3">
            Anf. 64 PETER ERIKSSON (MP):
          </note>
          <u who="peter_eriksson_f7fe39" xml:id="i-59983440422619c3-7" n="387abc26">
            <seg n="79063d35">
              Herr talman! I ärendet med Saudiaffären kritiserade konstitutionsutskottet
              den före detta försvarsministern för att han inte har styrt myndigheten
              som han borde ha gjort och inte har varit tillräckligt aktiv.
              I det här ärendet är vi tillbaka till något som kanske har varit
              vanligare i KU, nämligen frågan om ministerstyre. Det innebär
              att ministern styr, kanske inte för mycket, utan på en alltför
              detaljerad nivå. Det händer också.
            </seg>
            <seg n="8c6e87f0">
              Jag tycker att det här kanske inte är en av de viktigare och
              större frågorna som vi har att hantera, men svenska myndigheter
              har en självständighet, framför allt när det gäller ärenden som
              gäller enskilda. Där ska inte regeringen, ministrarna, gå in och
              styra beslut och ärenden. När det gäller detaljer i myndigheternas
              arbete ska inte ministern heller gå in och styra. Regeringen styr
              kollektivt. Man har ett krav på sig enligt konstitutionsutskottet
              att följa med i vad som händer, informera sig och så vidare, men
              man bör inte gå in i detaljer och styra på ett sätt som gör att
              man tar över generaldirektörens uppgifter.
            </seg>
            <seg n="c2490be8">
              I det här fallet handlar det om att ministern, enligt den före
              detta generaldirektören Göran Enander, har bett generaldirektören
              att inte gå på en konferens, ett seminarium, som Naturskyddsföreningen
              arrangerade. Vi är överens om att ministrar inte bör berätta för
              generaldirektörerna hur de ska hantera sina kalendrar, vilka seminarier
              de bör delta i och så vidare.
            </seg>
            <seg n="56b72c01">
              Min åsikt är att det är klarlagt att landsbygdsministern har
              uttalat sig på detaljnivå på ett sådant sätt att generaldirektören
              har uppfattat att ministern har avrått honom från att delta i
              Naturskyddsföreningens konferens.
            </seg>
            <seg n="c86ca681">
              Generaldirektören hade antecknat vad som hade sagts vid telefonsamtalet,
              och han återkom dagen efter, i ett nytt telefonsamtal, med besked
              om hur han skulle göra. Ministern har egentligen inte sagt att
              de uppgifter som generaldirektören har lämnat är felaktiga. Däremot
              har ministern och departement i skriftliga svar till utskottet
              nämnt ett antal saker som man ville föra fram vid det här telefonsamtalet,
              men man menar att det inte riktigt var på en sådan detaljnivå
              att ministern förbjöd generaldirektören att delta i seminariet.
            </seg>
            <seg n="f07c874f">
              Under utfrågningen som vi hade ändrade ministern först sin berättelse
              och sade att han inte mindes om det var ett telefonsamtal eller
              vad innehållet i så fall skulle ha varit men att han inte direkt
              kunde säga att generaldirektören hade gett fel uppgifter. Sedan
              lade han till efteråt: Men jag skulle aldrig ha sagt någonting
              sådant.
            </seg>
            <seg n="9d5a9ccc">
              Det var en lite svårtydd berättelse, och därför fortsatte vi
              att ställa frågor. Efter en stund ändrade sig ministern igen och
              sade att det nog är bäst att hålla sig till den berättelse som
              skriftligen hade kommit in till utskottet. Så är i alla fall min
              minnesbild av den här utfrågningen.
            </seg>
            <seg n="8beeb66a">
              Jag tycker att det är klarlagt att generaldirektören har uppfattat
              att det var ett klart budskap från ministern i telefonsamtalet
              om att han inte borde gå på seminariet och att ministern i och
              med det gick över gränsen för hur kontakter mellan statsråd och
              myndigheter ska gå till i konstitutionellt hänseende.
            </seg>
            <seg n="ec35332e">
              Man kan tycka att vi inte borde säga någonting om detta utan
              konstatera att ord står mot ord. Men jag tycker att det är mycket
              oklart vilka ministerns ord var. Det är svårt, tycker jag, att
              ifrågasätta generaldirektörens ord i det här sammanhanget. Han
              har mycket på fötterna då han har fört anteckningar under telefonsamtalen.
              Det här är någonting som berörde honom mycket medan ministern
              har en diffus bild av vad som egentligen hände. Trovärdigheten
              ligger hos generaldirektören, menar jag.
            </seg>
          </u>
          <note type="speaker" n="98f401d0">
            Anf. 65 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-ecd27b6017667c6e-2" n="fac32043">
            <seg n="fb3f6b38">
              Herr talman! För två år sedan, våren 2011, hade vi också en granskning
              av minister Eskil Erlandsson gällande eventuellt ministerstyre.
              Då handlade det om Jordbruksverket. Ministern hade sommaren 2010
              vid ett flertal tillfällen i medierna informerat om att han hade
              gett Jordbruksverket i uppdrag att se över hanteringen av pälsdjur,
              bland annat minkar. Han hade personligen tagit ett stort ansvar
              för att agera utifrån en granskning som hade gjorts av Djurrättsalliansen.
            </seg>
            <seg n="aca9b873">
              Vi kunde i vår granskning konstatera att ministern inte hade
              gett något uppdrag till Jordbruksverket, även om han själv flera
              gånger hade sagt det. Man kan tolka det som att han ville framstå
              som en handlingskraftig person eller så när han gjorde det här.
              Men det var ett felaktigt uttalande av honom, och vi kunde konstatera
              att det inte handlade om ministerstyre. Däremot tyckte vi att
              det var anmärkningsvärt att man flera gånger upprepade någonting
              som inte stämde. Enligt ministern fanns det många olika skäl till
              det agerandet.
            </seg>
            <seg n="ce37c461">
              Nu är vi tillbaka i ett ärende som gäller ministerstyre. Den
              här gången handlar det om huruvida ministern har ringt till generaldirektören
              vid Skogsstyrelsen och uttalat sig på ett sådant sätt att det
              uppfattades som att ministern tyckte att generaldirektören inte
              borde delta i en konferens med Naturskyddsföreningen. Det skulle
              ha hänt 2008, alltså två år tidigare än det tillfälle då ministern
              flera gånger påtalade att han hade kontaktat Jordbruksverket för
              att informera dem om att de borde agera.
            </seg>
            <seg n="5286a7be">
              Den här gången säger ministern följande om sitt eget agerande,
              nämligen att det vore honom totalt främmande att på något sätt
              försöka påverka en generaldirektör eller en myndighet i en viss
              riktning. Det handlar i och för sig om olika tidpunkter. Det vi
              nu granskar rör 2008. Det kanske var främmande för ministern vid
              den tidpunkten att ens tänka sig att få för sig att påverka en
              generaldirektör och att läget 2010 är ett helt annat och ministern
              då känner att han borde tala om att han försökt påverka en myndighet
              därför att han kanske vill framstå som handlingskraftig i förhållande
              till Jordbruksverket.
            </seg>
            <seg n="17d24da6">
              Eller har det bara att göra med att det råkar vara olika myndigheter?
              Ministern framför att samtalet med generaldirektören för Skogsstyrelsen
              handlar om information och att det är viktigt att informera om
              den kritik som Skogsägarna har mot generaldirektören. Det kan
              vara så att han gör den bedömningen, att just den kritiken är
              extra viktig att föra fram som information.
            </seg>
            <seg n="e43fb7cf">
              Om ministern i andra sammanhang anser att det är viktigt att
              vidarebefordra från olika intressegrupper till berörda myndigheter,
              det har vi inte klarlagt vid vår genomgång. Vi kan bara konstatera
              att just den här kritiken anser han vara viktig att föra fram
              samt att generaldirektören uppfattade det så att ministern inte
              ville att han skulle delta i den konferensen. Det är alldeles
              tydligt att ministern fört samtalet på ett sådant sätt att generaldirektören
              har fått den uppfattningen. Generaldirektören har valt att ringa
              tillbaka för att tala om att han tänker delta i alla fall.
            </seg>
            <seg n="9f6b73a0">
              Det är bra om ministern nu anser att han inte ska gå in och agera
              direkt styrande i myndigheter. Det är bra att det står fast sedan
              vi gjorde vår förra granskning i ett liknande ärende. Det finns
              all anledning för ministern att fundera över hur han agerar i
              kontakterna med sina myndigheter.
            </seg>
          </u>
          <note type="speaker" n="914ceef5">
            Anf. 66 BILLY GUSTAFSSON (S):
          </note>
          <u who="billy_gustafsson_9aa0d2" xml:id="i-648d94f7e8c625d4-0" n="dea25ed2">
            <seg n="5aacf1e8">
              Herr talman! I det här ärendet har oppositionspartierna kommit
              till lite olika slutsatser. Peter Eriksson har sannolikt rätt
              i att det här inte är det mest upphetsande ärendet vi har i dag
              att diskutera, men det faktum att vi från oppositionspartierna
              kommit till lite olika slutsatser gör att jag känner det angeläget
              att få redovisa hur vi socialdemokrater resonerat och varför vi
              kommit fram till de slutsatser som vi faktiskt kommit fram till.
            </seg>
            <seg n="3259d62f">
              Det har redan framgått att denna del av granskningsbetänkandet
              handlar om ifall dåvarande jordbruksministern i telefonsamtal
              med dåvarande generaldirektören för Skogsstyrelsen, Göran Enander,
              försökt påverka generaldirektören att avstå från att delta i en
              konferens anordnad av Naturskyddsföreningen.
            </seg>
            <seg n="c88f6838">
              Kolleger i utskottet och övriga riksdagsledamöter! Vad det här
              handlar om är å ena sidan den egna övertygelsen om vad som faktiskt
              hände, å andra sidan vad vi faktiskt kan bevisa. För egen del,
              det vill jag gärna slå fast, är jag övertygad om att avsikten
              med telefonsamtalet var just det som de andra oppositionspartierna
              kommit fram till, nämligen att försöka få Enander att avstå från
              deltagande i konferensen. Det är min övertygelse. Det bygger jag
              bland annat på att samtalet ägde rum strax före konferensen. Skogsindustrin
              hade fört fram liknande eller samma uppfattning, att det var olämpligt
              av Enander att delta i konferensen. Och som av en händelse har
              ministern en minneslucka när det gäller vad som hände vid den
              tidpunkten. Att samtalet ägde rum har egentligen bekräftats av
              bägge parter, så som jag uppfattat det, och att det skulle ha
              handlat om något annat saknar sannolikhetens prägel.
            </seg>
            <seg n="91011264">
              Problemet är att vid den konstitutionella prövningen står ord
              mot ord om vad som blivit sagt vid det aktuella tillfället. Visst,
              Eskil Erlandsson säger att han inte minns, men han säger också
              att det vore mig främmande att kontakta en myndighetschef i syfte
              att ge instruktioner om deltagande i en konferens. Han uppger
              också att framgår dessutom att han det vill säga Enander efter
              samtalet ansåg sig oförhindrad att delta i konferensen, att han
              meddelade mig detta och då inte möttes av någon negativ reaktion.
            </seg>
            <seg n="779e3c53">
              Jag kan inte uppfatta det på annat sätt än att Eskil Erlandsson,
              dåvarande jordbruksministern, bestrider att han försökt påverka
              Enander. Hade han sagt tvärtom, att javisst, det försökte han
              göra, skulle vi ha varit i ett helt annat läge. Jag uppfattar
              att han säger: Nej, jag försökte inte påverka Enander. Då har
              vi en situation där ord står mot ord. Vi har vid tidigare granskningar
              i KU, för några år sedan, hamnat just i en situation där ord stått
              mot ord. Vid de tillfällena har vi dragit slutsatsen att utskottet
              inte kan och egentligen inte heller har kompetens att avgöra vem
              som talar sanning.
            </seg>
            <seg n="a71d6f49">
              Vi socialdemokrater har en konsekvent linje i våra bedömningar,
              oavsett vilket eller vilka partier som har regeringsmakten, något
              som förtjänar att påpekas en dag som denna, herr talman. Det är
              mot den bakgrunden, att ord står mot ord, som vi inte kan avgöra
              vad som är sant eller inte sant, detta alldeles oavsett vilken
              personlig övertygelse vi har. Det är därför vi kommit fram till
              den slutsats som vi har.
            </seg>
            <seg n="13cf0691">
              Jag skulle vilja avsluta, herr talman, med att peka på tre saker
              som majoriteten tar upp i sitt ställningstagande. För det första
              säger vi att vi tidigare konstaterat att det finns behov av informella
              kontakter mellan Regeringskansliet och myndigheter men att sådana
              kontakter innebär risk för ministerstyre. Det bör man vara medveten
              om. För det andra säger vi att det inte finns något utrymme för
              en enskild minister att ge direktiv till en myndighetschef om
              exempelvis deltagande i en konferens. För det tredje säger vi
              i majoritetstexten att när vi tittat på det nu aktuella samtalet
              ger det anledning att dra slutsatsen och göra ett medskick, om
              vi uttrycker det på det sättet, till Regeringskansliet: Iaktta
              försiktighet.
            </seg>
            <seg n="4d49dbbc">
              Därmed, herr talman, yrkar jag på godkännande av majoritetstexten
              i denna del.
            </seg>
          </u>
          <note type="speaker" n="ec8f7dcb">
            Anf. 67 CECILIA BRINCK (M):
          </note>
          <u who="unknown" xml:id="i-1a2275f40c72bf20-4" n="f8d889f7">
            <seg n="733569ba">
              Herr talman! Relationen mellan regeringen och regeringens myndigheter
              regleras som vi alla vet i regeringsformen. Regeringen fattar
              beslut kollektivt, och regeringsformen tar avstånd från ministerstyre.
              Men det är viktigt att komma ihåg att förbudet mot ministerstyre
              inte innebär att statsråd inte får ha åsikter. Det är klart att
              de får.
            </seg>
            <seg n="b1350084">
              Grundlagsberedningen ansåg att det svenska systemet med självständiga
              ämbetsverk och myndigheter medför att rätten att ge direktiv till
              myndigheterna ligger hos regeringen kollektivt. I 12 kap. 1 §
              regeringsformen kan man läsa att ett enskilt statsråd inte har
              rätt att bestämma hur en myndighet ska besluta i ett enskilt ärende.
              Ingen annan myndighet får heller bestämma hur en förvaltningsmyndighet
              ska besluta i ett särskilt ärende om det rör myndighetsutövning
              mot enskild. Det är den konstitutionella grunden. Den är vi alla
              klara över.
            </seg>
            <seg n="4f19ab36">
              Sedan finns det behov av informella kontakter mellan regeringen
              och regeringens myndigheter och naturligtvis också hos myndigheterna
              sinsemellan. Utan sådana kontakter fungerar inte regeringsarbetet
              och förvaltningen som de ska. Jag återkommer till det om en liten
              stund.
            </seg>
            <seg n="29622157">
              Det konstitutionsutskottet har haft att ta ställning till i detta
              ärende är om Eskil Erlandssons dåvarande jordbruksminister, numera
              landsbygdsminister telefonsamtal till Skogsstyrelsens dåvarande
              generaldirektör Göran Enander utgjorde ett försök till ministerstyre
              i regeringsformens mening. Vad som hände vet vi. Fakta i målet
              är kända. Jag tänker repetera dem väldigt kort.
            </seg>
            <seg n="1c1039fe">
              Den 8 maj 2008 blev Göran Enander uppringd av Eskil Erlandsson,
              som enligt Enander hade synpunkter på Enanders planerade medverkan
              på en konferens några dagar senare. Erlandsson minns inte samtalet,
              men förnekar inte på något sätt att det ägt rum. Han säger, som
              min kollega Billy Gustafsson nyss citerade: Det vore mig främmande
              att kontakta en myndighetschef i syfte att ge instruktioner om
              deltagande i en konferens. Enligt vad Enander säger i utfrågningen
              gjorde heller inte Erlandsson detta. Han gav inga instruktioner
              om att Enander inte skulle få delta på konferensen. Det han sade,
              enligt utfrågningen av Enander, var att han tyckte att det var
              olämpligt att Enander skulle vara där och argumentera mot regeringen.
              Det är vad Enander säger i utfrågningen.
            </seg>
            <seg n="dd63a993">
              Det finns heller ingenting i utfrågningen av Eskil Erlandsson
              som på något vis tyder på att han skulle sväva på målet om huruvida
              han minns det här samtalet eller inte. Han är under hela utfrågningen
              väldigt tydlig med att han inte kommer ihåg det men inte på något
              vis förnekar att det skulle ha ägt rum. Eskil Erlandsson reagerar
              inte heller när han några dagar efter samtalet får reda på att
              Enander deltagit i konferensen genom att Enander ringer upp honom
              och berättar detta.
            </seg>
            <seg n="e8ef3e8d">
              Det hävdas i anmälan att Erlandsson ska ha utövat ministerstyre
              genom att ringa upp Enander. Vi menar att detta inte är fallet.
            </seg>
            <seg n="293ca4ae">
              Under granskningen har också frågan väckts vilka skälen var till
              att Enander senare under år 2008 lämnade sin tjänst som generaldirektör
              på Skogsstyrelsen, ungefär ett halvår innan hans förordnande gick
              ut, och huruvida det skedde i enlighet med gällande regler. Eskil
              Erlandsson säger till utskottet att det berodde på Skogsstyrelsens
              utomordentligt bekymmersamma ekonomiska situation, bland annat
              påtalad av Riksrevisionen i mars 2008. Regeringen gjorde helt
              enkelt bedömningen att tillräckliga åtgärder för att komma till
              rätta med problemen inte hade vidtagits inom myndigheten och att
              det behövdes en ny chef. Man hade ett åtgärdsprogram som tagits
              fram med hjälp av externa konsulter, men det visade sig inte vara
              tillräckligt. När Skogsstyrelsen redovisade ett halvårsbokslut
              2008 framkom det att resultatet hade försämrats kraftigt på ganska
              kort tid och uppgick till minus 45 miljoner kronor. Det fanns
              grava kvarvarande brister när det gällde den interna styrningen
              och den interna kontrollen. Detta var skälen till att Göran Enander
              fick lämna sitt uppdrag som generaldirektör.
            </seg>
            <seg n="f2054500">
              Herr talman! Utskottets uppgift är att granska regeringsärendenas
              handläggning och statsrådens tjänsteutövning. En anklagelse om
              ministerstyre är en allvarlig sak. Den innebär att ett statsråd
              ska ha satt sig över den konstitutionella regleringen och agerat
              på ett sätt som inte är tillåtet. Om så sker är det naturligtvis
              konstitutionsutskottets plikt att påtala detta. Det har vi också
              gjort vid flera tillfällen genom åren. Men att ett statsråd har
              informella kontakter med företrädare för de myndigheter som lyder
              under vederbörandes departement är inte bara självklart utan fullständigt
              nödvändigt. Utan den typen av informella kontakter kan regeringsarbetet
              helt enkelt inte fungera.
            </seg>
            <seg n="233d096f">
              Naturligtvis är det av största vikt att den konstitutionella
              regleringen respekteras och att dessa kontakter inte kliver över
              i förbjudet område. Men de kontakter mellan dåvarande jordbruksministern
              och dåvarande generaldirektören för Skogsstyrelsen som är aktuella
              i det här ärendet höll sig på rätt sida om gränsen, menar utskottsmajoriteten.
            </seg>
          </u>
          <note type="speaker" n="5bded5a2">
            Anf. 68 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-8" n="387abc26">
            <seg n="49dfe893">
              Herr talman! Det är två saker som jag tycker är lite problematiska
              och som både Socialdemokraterna och regeringspartierna kanske
              behöver fundera på.
            </seg>
            <seg n="ee79e26d">
              Det första är att vi från minoriteten tycker att det är tydligt
              att ministern har uttalat sig på ett sådant sätt att generaldirektören
              uppfattat att ministern avrått honom från att delta i konferensen.
              Det är det vi skriver i reservationen. Är det en felaktig bild
              på något sätt?
            </seg>
            <seg n="8d036c3d">
              Det andra handlar om trovärdigheten. Utskottet har från generaldirektörens
              sida fått information som är alldeles överväldigande och trovärdig
              på alla sätt, som jag uppfattar det. Han har också antecknat samtalen.
              Ministern säger att samtalet i och för sig kanske har ägt rum,
              men att han inte minns. Är det då inte så att man väljer att ge
              generaldirektören och andra en lägre trovärdighet än ministern?
              Man har en övertydlig räcka av saker som pekar på att det har
              varit på ett visst sätt, och ministern säger egentligen inte emot
              detta.
            </seg>
          </u>
          <note type="speaker" n="975ecbb6">
            Anf. 69 CECILIA BRINCK (M) replik:
          </note>
          <u who="unknown" xml:id="i-1a2275f40c72bf20-5" n="f8d889f7">
            <seg n="516692bd">
              Herr talman! Båda frågorna handlar väl egentligen om samma sak,
              nämligen vem man ska tro på. Fullt så enkelt är det inte. Det
              Göran Enander säger i utfrågningen är att han inte fick uttryckliga
              instruktioner av Eskil Erlandsson om att inte delta i konferensen.
              Han har för sig att Eskil Erlandsson sade att det var olämpligt
              att Enander skulle vara där och argumentera mot regeringen. De
              hade sedan, fortfarande helt enligt Enander, en liten diskussion
              om vad detta kunde innebära. När Erlandsson några dagar senare
              fick reda på att Enander hade varit på konferensen reagerade han
              inte alls på det utan sade bara jaha.
            </seg>
            <seg n="09081347">
              Enander har inte uppfattat det som instruktioner. Om Peter Eriksson
              har en annan åsikt i den frågan är det helt enkelt så att vi har
              tolkat utredningsmaterialet på olika sätt.
            </seg>
          </u>
          <note type="speaker" n="a4da1205">
            Anf. 70 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-9" n="387abc26">
            <seg n="f2db2630">
              Herr talman! Jag tycker att det är alldeles tydligt att generaldirektören
              anser att han inte fått instruktioner eller blivit beordrad utan
              blivit ombedd att inte gå på konferensen. Det är också vad vi
              skriver i reservationen. Det står inte att vi uppfattar att han
              blivit beordrad till det, utan att han blev ombedd. Vi tycker
              att det är väldigt tydligt.
            </seg>
            <seg n="3ee7af08">
              Det blir lite problematiskt om man i varje läge kommer undan
              situationer genom att säga att man inte riktigt minns vad som
              sades. Är det rimligt att varje minister i varje fråga ska slippa
              kritik från konstitutionsutskottet genom att säga sig inte riktigt
              minnas vad som hänt i en viss situation eller sagts i ett visst
              samtal, oavsett vilken bevisning och vilka uppgifter som kommit
              fram i övrigt?
            </seg>
          </u>
          <note type="speaker" n="941d2e09">
            Anf. 71 CECILIA BRINCK (M) replik:
          </note>
          <u who="unknown" xml:id="i-1a2275f40c72bf20-6" n="f8d889f7">
            <seg n="f49bfa08">
              Herr talman! Nu drar Peter Eriksson rätt vittgående slutsatser.
              Det finns inte på något vis något slags mönster att statsråden
              säger sig inte minnas.
            </seg>
            <seg n="38b94ac9">
              Det som händer i det här ärendet är att Eskil Erlandsson vid
              varje tillfälle säger att han inte alls förnekar att han ringt
              detta samtal men att han tyvärr inte kommer ihåg det. Samtalet
              ska ha skett våren 2008, alltså för fem år sedan. Jag tror att
              rätt många av oss skulle ha svårt att redogöra för vilka telefonsamtal
              vi ringt för fem år sedan, till och med inför konstitutionsutskottet.
              Det tycker jag inte är det minsta märkligt.
            </seg>
            <seg n="4aa096df">
              Funnes det ett mönster i detta, att statsråden regelmässigt skyllde
              på att de inte mindes, skulle vi ha ett problem. Men jag ser absolut
              inte något sådant mönster.
            </seg>
          </u>
          <note type="speaker" n="0eed968a">
            Anf. 72 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-01f5761fb3c841a8-2" n="7ccfe3e0">
            <seg n="29a67aa2">
              Herr talman! Konstitutionsutskottet har prövat om dåvarande jordbruksministern
              för fem år sedan ägnade sig åt ministerstyre när han ringde upp
              dåvarande generaldirektören för Skogsstyrelsen, Göran Enander,
              och diskuterade dennes medverkan i en konferens anordnad av Naturskyddsföreningen.
              Frågan om hans deltagande i denna konferens fick aktualitet när
              Göran Enander tog upp frågan i en radiointervju förra sommaren.
              En riksdagsledamot gjorde en anmälan mot landsbygdsministern grundad
              på uppgifterna i radioprogrammet.
            </seg>
            <seg n="45724dd7">
              Utskottet har konstaterat att man som minister inte får ge direktiv
              till en myndighetschef om hur denne ska agera. Vi konstaterade
              att generaldirektören valde att delta som talare på konferensen
              även om han uppfattade det som att ministern tyckte att det var
              mindre lämpligt att han deltog.
            </seg>
            <seg n="a86d68c3">
              Landsbygdsminister Eskil Erlandsson har vid utfrågning i konstitutionsutskottet
              klargjort att han aldrig som minister ger några direktiv. Men
              han tycker att det är viktigt som minister att ha en dialog med
              sina generaldirektörer på hans arbetsområde i aktuella frågor.
              Så var det vid den så kallade minkgranskningen 2010, som har nämnts
              här tidigare, och så var det också i det här fallet. Det var en
              dialog om aktuella frågor.
            </seg>
            <seg n="2a6349d1">
              Ordförandens minnesbild av hur Eskil Erlandsson uttalade sig
              för två månader sedan förefaller för mig något suddig. Ordföranden
              Peter Eriksson sade någonting om att Eskil Erlandsson i slutskedet
              på nytt ändrade sig. Nu var detta bara två månader sedan. Jag
              känner inte igen den bild som ordföranden gav i den här delen.
            </seg>
            <seg n="fb565302">
              Vi ska komma ihåg när det gäller det samtal som vi talade om
              i utfrågningen med Eskil Erlandsson att det var fem år sedan han
              hade fått telefonsamtalet från Göran Enander. Då kan det kanske
              vara något svårare att ge en tydlig minnesbild. Jag känner inte
              igen den bild som ordföranden Peter Eriksson gav av utfrågningen.
            </seg>
            <seg n="4766f042">
              Utskottets majoritet har inte funnit att landsbygdsminister Eskil
              Erlandsson ägnat sig åt ministerstyre eller gjort något annat
              fel i ärendet. Jag är naturligtvis nöjd med den slutsats som konstitutionsutskottet
              kommit till.
            </seg>
          </u>
          <note type="speaker" n="cca22804">
            Anf. 73 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-23a4614a180f30fd-6" n="fcc3576f">
            <seg n="b01eb049">
              Herr talman! Jag vill ta vid med den tråd som Per-Ingvar Johnsson
              tog upp om att ordföranden sade att Eskil Erlandsson ändrade sig
              under samtalet.
            </seg>
            <seg n="7aa350ef">
              Vi har utfrågningen utgiven i Del 3. Ordföranden hittar den på
              s. 156. Jag läser innantill.
            </seg>
            <seg n="d51ed2e9">
              Första gången han säger att han inte minns är på s. 157: Jag
              kan tyvärr inte minnas det telefonsamtal som Göran Enander redogjorde
              för och som ska ha ägt rum den 8 maj 2008.
            </seg>
            <seg n="0d1f7b0d">
              På s. 158 säger han: minns jag inte ifrågavarande samtal och
              Jag har inget minne av dem. På s. 159 säger han: Jag minns som
              sagt inte de här samtalen. På s. 160 säger han: I det här fallet
              kan jag inte i detalj redovisa vad som framfördes:
            </seg>
            <seg n="d9529a16">
              På s. 161 säger han: Jag minns som sagt inte samtalet i fråga.
              Jag kan inte utesluta att den diskussionen var som har nämnts
              flera gånger nu. På s. 162 säger han: Jag minns som sagt var inte
              det ifrågavarande samtalet. På s. 163 säger han: Jag kan som sagt
              var inte påminna mig de samtalen och kan av det skälet inte svara
              på frågan.
            </seg>
            <seg n="016c4da9">
              På s. 164 säger han: åter tvingas jag säga att jag inte minns
              samtalet nu gäller det ett samtal mer än fem år tillbaka i tiden.
              Jag kan inte erinra mig vad som sades eller inte sades vid den
              här sammankomsten. På s. 165 säger han: Det är klart att människor
              kan uppfatta samtal på olika sätt. Det är individuellt.
            </seg>
            <seg n="a914f161">
              Jag ställer frågan: Min bild så här långt är att ministern säger
              att han till att börja med när frågan kom från utskottet var osäker
              på om samtalet över huvud taget hade ägt rum. Är den bilden riktig?
              Eskil Erlandsson : Ja.
            </seg>
            <seg n="48ed5abf">
              På s. 166 frågar ordföranden: Vilket är skälet till de här två
              helt olika utsagorna? Eskil Erlandsson svarar: Skälet är att det
              är ungefär fem år sedan samtalen ska ha ägt rum. På s. 167: Eskil
              Erlandsson : Jag kan inte erinra mig det. Ordföranden säger: Förvirring
              på en högre nivå! Sedan är det slut på citat.
            </seg>
            <seg n="ebd31036">
              Minnesbilden och påståendet att Eskil Erlandsson skulle ha ändrat
              sig saknar grund. Det är inte länge sedan vi hade utfrågningen,
              som påpekades. Vi hade utfrågningen den 23 april.
            </seg>
            <seg n="01f63f4b">
              Fast ordföranden hade detta i handen, och kanske just nu har
              det i handen, blev det fel med uppgiften. Man kan möjligen se
              Annie Lööfs felsägning inför KU i ljuset av att ordföranden i
              KU missar en sådan väsentlighet.
            </seg>
          </u>
          <note type="speaker" n="309ade95">
            Anf. 74 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-10" n="387abc26">
            <seg n="8ab25f94">
              Herr talman! Tuve Skånberg är snabb. Han är lite som Lucky Luke
              ibland, drar snabbare än sin egen skugga.
            </seg>
            <seg n="f92deee8">
              Jag vill läsa några rader från vår utfrågning. Jag säger: Nu
              har vi från konstitutionsutskottet först fått ett skriftligt besked
              från Eskil Erlandsson, vilket Mia Sydow Mölleby redogjorde för,
              om vad Eskil Erlandsson kommer ihåg från det första samtalet.
              Lite senare, nu på utfrågningen, säger Eskil att han inte minns
              någonting från det.
            </seg>
            <seg n="6b6d155b">
              Vi har haft skriftlig kommunikation om vad som ingick i samtalet.
              Sedan säger Eskil Erlandsson under utfrågningen att han inte minns
              något. Min fråga till honom är då: Vilket är skälet till de här
              två helt olika utsagorna? Då svarar Eskil: Skälet är att det är
              ungefär fem år sedan samtalen ska ha ägt rum. Efter att jag lyssnat
              till exempel på ett antal av mina medarbetare, på ett antal av
              de utsagor som gjorts från det här utskottet och på Göran Enanders
              utfrågning här är det mest troligt att den första utsagan jag
              har är korrekt och riktig. Sedan blir det, som ni väl känner till,
              så att man präglas av vad andra har sagt.
            </seg>
            <seg n="260939b5">
              Här tar han alltså tillbaka och säger att det är det skriftliga
              som man ska hålla sig till och inte det muntliga som han sedan
              säger.
            </seg>
          </u>
          <note type="speaker" n="b7344486">
            Anf. 75 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-7" n="fcc3576f">
            <seg n="0db8edfb">
              Herr talman! Han säger att det är det mest troliga. Han har flera
              gånger sagt: Jag kan inte erinra mig detta. Jag motsätter mig
              inte vad generaldirektören minns. Jag kan över huvud taget inte
              redogöra för samtalet. Det är fem år sedan. Han gör en bedömning
              att det är det mest troliga.
            </seg>
            <seg n="5629f307">
              På s. 167 säger han efter detta: Jag kan inte erinra mig det.
              Han ändrar sig inte. Däremot ger han rätt till dem som säger:
              Så här kan det ha ägt rum. Jag tror att ordföranden drog för stora
              växlar. På tal om Lucky Luke: Vem var det som sköt från höften
              nyss?
            </seg>
          </u>
          <note type="speaker" n="f5634aaf">
            Anf. 76 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-11" n="387abc26">
            <seg n="594529b1">
              Herr talman! Det är precis den tolkningen som är den rimliga.
              Mia Sydow Mölleby frågade Eskil Erlandsson om den första skriftliga
              utsagan, som inte stämde med den muntliga som han har gett. Här
              går han tillbaka och säger: Det är kanske bäst att vi håller på
              den skriftliga, men jag minns ändå inte. Det är den förvirrade
              bilden som jag försökte redogöra för. Man kan se att den är fullständigt
              riktig om man i dag läser utfrågningen.
            </seg>
          </u>
          <note type="speaker" n="2b8045e6">
            Anf. 77 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-ba52e4f0dba55976-2" n="fcc3576f" next="i-119c989ba540cf02-2">
            <seg n="941da2ce">
              Herr talman! Återigen ger ordföranden en talande bild av att
              läsa in mer än vad det står. Här står det att det är mest troligt
              att den första utsagan är korrekt och riktig. Det är en bedömning.
              Han minns inte. Han tar inte tillbaka. Han säger: Så var det säkert.
              Generaldirektören mindes säkert bättre än vad jag gjorde.
            </seg>
            <seg n="698996d6">
              Han säger också på s. 157: Men det vore mig främmande att kontakta
              en myndighetschef i syfte att ge instruktioner om deltagande i
              en konferens. Det är hans grundattityd. Alltså lägger ordföranden
              in saker i Eskil Erlandssons ord som inte står där.
            </seg>
            <seg n="398d4f39">
              Regeringens agerande i fråga om militärt samarbete med Saudiarabien
              (avsnitt 5.1)
            </seg>
          </u>
          <note n="4ca9d1d4">
            Anf. 78 ANDREAS NORLÉN (M):
          </note>
          <u who="tuve_skanberg_abfeb0" xml:id="i-119c989ba540cf02-2" n="fcc3576f" prev="i-ba52e4f0dba55976-2">
            <seg n="79cb8d6a">
              Herr talman! I mars 2012 sattes bilden av att Totalförsvarets
              forskningsinstitut, FOI, bildat ett hemligt så kallat bulvanföretag,
              SSTI, för att kringgå svensk lag och att regeringen var involverad
              i detta. Konstitutionsutskottet konstaterar nu enhälligt att det
              inte framkommit något som styrker att någon i regeringen eller
              Regeringskansliet varit delaktig i eller godkänt beslutet om bolagsmedverkan
              samt bildandet och finansieringen av SSTI. Om den så kallade Saudiaffären
              handlade om att regeringen var delaktig ja, då fanns det ingen
              Saudiaffär.
            </seg>
            <seg n="0b34d639">
              Utskottet har genomfört elva utfrågningar med myndighetsföreträdare
              och regeringsföreträdare. Ingen av de nuvarande eller tidigare
              myndighetsföreträdarna säger sig ha diskuterat SSTI med företrädare
              för regeringen eller Regeringskansliet innan bolagets medverkan
              i kontakterna med Saudiarabien avslutades av FOI:s generaldirektör
              i februari 2010. Ingen nuvarande eller tidigare företrädare för
              regeringen eller Regeringskansliet säger sig ha initierat eller
              godkänt bildandet eller finansieringen av SSTI. Den omfattande
              dokumentation som utskottet har fått del av från Regeringskansliet
              stöder dessa uttalanden. Men om regeringen inte var delaktig i
              skapandet av bolaget SSTI vad var det då som hände, egentligen?
            </seg>
            <seg n="36a39818">
              För att få hela bilden måste vi gå tillbaka till år 2005. Då
              ingår den socialdemokratiska regeringen ett samförståndsavtal
              om militärt samarbete med Saudiarabien. Avtalet är ovanligt långtgående
              och detaljerat, och där sägs bland annat att parterna ska utbyta
              expertis gällande rekonstruktion av vapensystem. FOI ges uttryckligen
              en roll i samarbetet när det gäller försvarsteknologi.
            </seg>
            <seg n="f58ccd4c">
              Vi återkommer till hanteringen av ingåendet av avtalet i nästa
              debattrunda, men vi kan redan nu från allianspartierna konstatera
              att det finns en hel del som tyder på att saudierna inte fick
              tillräcklig information om till exempel den svenska synen på avtalets
              juridiska status.
            </seg>
            <seg n="340a08f1">
              Våren 2007 åberopar Saudiarabien samförståndsavtalet och framför
              direkt till FOI att landet vill ha hjälp att skapa en anläggning
              för renovering av pansarvärnsvapen. Det naturliga hade varit att
              vända sig till regeringen med en sådan här förfrågan, men saudierna
              kontaktar FOI direkt. FOI meddelar regeringen att man vill ingå
              ett underavtal med saudierna och uppmanas då att först stämma
              av frågan med Inspektionen för strategiska produkter, ISP. Det
              är ISP som prövar om exportaffärer rörande krigsmateriel och sådana
              tjänster ska få tillstånd. FOI inleder dock redan i juni 2007
              en förstudie med anledning av saudiernas förfrågan. I detta skede
              har FOI inte fått tillstånd av regeringen att vare sig förhandla
              om ett underavtal om projektet eller att ingå ett sådant avtal.
            </seg>
            <seg n="c1cafba2">
              Förstudien bygger på att FOI ska leda projektet i Saudiarabien,
              inklusive upphandling av underleverantörer. I november 2007 meddelar
              ISP att FOI inte kommer att få tillstånd att genomföra förslagen
              i förstudien. Samtidigt får regeringen höra talas om förstudien,
              och det skapar stor förvåning i Försvarsdepartementet att FOI
              har inlett en förstudie utan regeringens medverkan. Försvarsdepartementet
              konstaterar att det inte heller finns politisk vilja att låta
              FOI gå vidare och genomföra förslagen i förstudien.
            </seg>
            <seg n="16cf4dcd">
              Vid samma tid får regeringen även veta att FOI på egen hand till
              Saudiarabien har överlämnat ett avidentifierat exemplar av ett
              avtal om forskningssamarbete mellan Sverige och ett annat land.
              FOI hävdar att det var en naturlig följd att saudierna också ville
              ha ett sådant avtal, och saudierna uppfattar överlämnandet som
              ett konkret förhandlingsbud. FOI har dock inte regeringens tillstånd
              att inleda förhandlingar med saudierna om att ingå något forskningsavtal.
            </seg>
            <seg n="1041f465">
              FOI har alltså genom att dels inleda förstudien, dels överlämna
              forskningsavtalet skapat stora förväntningar hos saudierna. Ett
              omfattande arbete inleds i Försvarsdepartementet med att hantera
              situationen. Tjänstemän i Försvarsdepartementet intar en aktiv
              roll för att styra upp FOI, som har gått alldeles för långt. Dessa
              tjänstemän stiger in mycket tydligt just för att markera regeringens
              ståndpunkter och se till att dessa får genomslag på FOI:s agerande.
              Denna tydliga styrning uppskattas och accepteras inte av alla
              på FOI, och en del är oförstående inför departementets missnöje.
              Ett led i arbetet är att departementet och FOI utarbetar en lista
              med alternativa, mer civilt inriktade, samarbetsförslag.
            </seg>
            <seg n="d2621bc0">
              Vid möten med saudierna i maj och juni 2008 nås enighet om vägen
              framåt. Saudierna ska själva leda sitt renoveringsprojekt, och
              FOI ska endast ha en konsultroll. Därmed tror Försvarsdepartementet
              att problemen är hanterade.
            </seg>
            <seg n="b465cbf7">
              Genom regeringsbeslut i november 2008 respektive juli 2009 får
              FOI tillstånd att förhandla om respektive ingå konsultavtalet
              med Saudiarabien. Av besluten framgår tydligt vad FOI får och
              inte får göra. Eftersom FOI tidigare har gått för långt väljer
              regeringen tydlig, formell styrning genom regeringsbeslut så att
              det inte ska råda någon tvekan om vilka ramar FOI har och vad
              regeringen vill. Det finns varken i KU:s utfrågningar eller i
              den omfattande dokumentation som KU har fått del av något som
              tyder på att det från departementets sida fanns förväntningar
              på att FOI skulle göra något annat eller mer än det som framgår
              av regeringens beslut.
            </seg>
            <seg n="08567f29">
              Dick Sträng, då anställd på FOI, hävdar emellertid att han under
              sommaren eller hösten 2008 får i uppdrag av dåvarande generaldirektören
              Madelene Sandström att bilda ett bolag som ska leda projektet
              med saudierna, det vill säga spela den roll som både ISP och regeringen
              har sagt att FOI inte får spela. Sandström förnekar att hon har
              gett en sådan order. Om Sandström verkligen bad Sträng att bilda
              ett bolag eller om Sträng bara har gett sken av detta är inte
              klarlagt. Några personer inom FOI har senare sagt att de utgick
              ifrån att Sandström hade godkänt bolagsbildningen, men ingen tycks
              ha diskuterat frågan med henne. Den ende som säger sig ha diskuterat
              frågan med Sandström är Dick Sträng.
            </seg>
            <seg n="b4826c9c">
              Sträng vänder sig till två kolleger på FOI för att få hjälp att
              finansiera bolaget. En av dem rekvirerar i hemlighet medel från
              Militära underrättelse- och säkerhetstjänsten, Must. Dåvarande
              Mustchefen hävdar i efterhand att Must inte visste att pengarna
              skulle användas till bolagsbildning utan trodde att de skulle
              användas till någonting annat, som inte hade med Saudiarabien
              att göra.
            </seg>
            <seg n="aacad4e0">
              Dick Sträng bildar därefter bolaget SSTI och blir dess ende ägare.
              För att FOI ska kunna bilda bolag krävs regeringens tillstånd.
              Något tillstånd har inte begärts och inte givits. Det finns inte
              heller något beslut om att bilda bolag arkiverat inom FOI. SSTI
              har alltså inte bildats av myndigheten FOI.
            </seg>
            <seg n="27834cdf">
              Madelene Sandström efterträds som generaldirektör vid FOI av
              Jan-Olof Lind. I mars 2009 låter Lind analysera om Dick Strängs
              roll i SSTI skulle kunna innebära en förtroendeskadlig bisyssla.
              Därefter får Sträng beskedet att han måste lämna FOI om han ska
              ha kvar SSTI. Han går dock på föräldraledighet, och frågan faller
              tills vidare. Lind säger att han hela tiden har betraktat SSTI
              som ett från FOI fristående företag. Därmed är det svårt att se
              hur något bulvanförhållande skulle ha kunnat uppkomma. En bulvan
              är någon som agerar frontfigur på någon annans uppdrag. Om Lind
              inte såg SSTI som ett företag som agerade i hemlighet på FOI:s
              uppdrag är det svårt att se SSTI som bulvan för FOI.
            </seg>
            <seg n="f98fe905">
              I slutet av mars 2009 lämnar FOI en hemställan till regeringen
              där FOI begär tillstånd att få ingå konsultavtalet med Saudiarabien.
              I denna hemställan nämns ordet SSTI i en bakgrundsbeskrivning
              något som har blivit mycket uppmärksammat i debatten om Saudiärendet.
              Det står dock inget om vem som äger bolaget, inget om att ägaren
              har koppling till FOI och inget om hur bolaget har finansierats.
              Hemställan handlade om att FOI ville ingå ett avtal, och det var
              den saken regeringen skulle ta ställning till. Att FOI skulle
              samarbeta med företag var inte konstigt eller ovanligt, och FOI
              måste ta ansvar för vilka företag FOI väljer att samarbeta med.
              Det är inte regeringens sak att ta ställning till vilka företag
              som ska agera i Saudiarabien eller vilka företag FOI ska samarbeta
              med.
            </seg>
            <seg n="cd51ad41">
              Hösten 2009 växer kritiken hos några FOI-medarbetare mot att
              Dick Sträng är anställd inom FOI och samtidigt driver ett eget
              företag som ska leda Saudiprojektet. Dessutom ifrågasätts hur
              ett enmansföretag ska kunna driva detta stora projekt som kan
              förväntas omsätta två tre miljarder kronor. I december framförs
              kritiken till generaldirektör Lind, som låter göra en internutredning.
              Lind bestämmer sig för att upplägget med SSTI är ohållbart och
              avslutar det i februari 2010.
            </seg>
            <seg n="6d5c65ff">
              Kort därefter slutar Dick Sträng på FOI. En kollega till honom
              kommenterar det så här i de förhör Säpo har hållit i ärendet:
              Dick blev ganska tyken. Hans livs affär hade ju försvunnit, och
              han sade upp sig ganska fort därefter.
            </seg>
            <seg n="1b431fd6">
              SSTI hann uppenbarligen aldrig bedriva någon egentlig verksamhet,
              utan hann totalt omsätta 205 993 kronor.
            </seg>
            <seg n="fd71ac25">
              Två år senare, i mars 2012, rapporteras i medierna om SSTI. Jan-Olof
              Lind och Försvarsdepartementet får först nu indikationer om att
              finansieringen av bolaget har varit märklig. Försvarsdepartementet
              uppmanar FOI att utreda saken, och FOI gör så småningom en polisanmälan
              om trolöshet mot huvudman. Säpo genomför en rad förhör, men åklagaren
              lägger så småningom ned förundersökningen.
            </seg>
            <seg n="0d2b5958">
              Nästa steg är KU:s granskning. KU får inför granskningen dokument
              på hundratals, kanske tusentals, sidor från Regeringskansliet
              och genomför elva utfrågningar. Det blir tydligt att regeringen
              inte har haft med SSTI att göra. Innebär KU:s granskning att svenska
              folket nu har fått veta sanningen om Saudiärendet? Svenska folket
              har i varje fall fått veta det viktigaste, nämligen att regeringen
              inte har haft med bolaget SSTI att göra.
            </seg>
            <seg n="6d3a2be3">
              Några personer inom FOI är inte överens om vem som gjorde vad,
              men det är inte relevant för KU. KU granskar inte FOI, utan regeringen.
              Det hindrar inte oppositionspartierna från att i sitt ställningstagande
              spekulera om vad som hände inom FOI. De lyfter fram vissa pusselbitar
              som viktigare än andra och skissar på en berättelse. Låt mig därför
              framhålla att det finns i varje fall två tänkbara berättelser.
            </seg>
            <seg n="8b70b7ca">
              En möjlighet är att generaldirektör Madelene Sandström uppmanade
              Dick Sträng att bilda ett bolag som skulle leda det saudiska projektet.
              Om det var så talade Dick Sträng sanning när han bad några kollegor
              om hjälp med bolaget och sade till dem att Sandström ville att
              bolaget skulle bildas. Sandströms motiv kan i så fall inte ha
              varit att hon kände press från regeringen, för regeringen ansåg
              att konflikten med saudierna löstes i juni 2008. Kan Sandström
              ha velat dra in pengar till FOI genom att sälja konsulttjänster
              även till SSTI och inte bara direkt till saudierna? Bildandet
              av SSTI skulle i så fall syfta till att skapa en ny kund för FOI.
              Det är inte uteslutet.
            </seg>
            <seg n="18c8e79c">
              Det andra alternativet är att Dick Sträng såg en affärsmöjlighet
              när det stod klart att FOI inte skulle få leda projektet med saudierna.
              Han kom på idén att skapa ett bolag som skulle överta FOI:s ledande
              roll i projektet. Projektet förväntades omsätta 23 miljarder kronor,
              varav en betydande del skulle passera genom SSTI. Rimligen skulle
              det bli någon form av vinst av verksamheten. För att få hjälp
              av några kolleger gav han sedan sken av att generaldirektören
              stod bakom idén. Att han faktiskt fick viss hjälp av några kolleger
              bevisar ingenting. De kan ha hjälpt till för att generaldirektören
              ville det eller för att de felaktigt trodde att generaldirektören
              ville det.
            </seg>
            <seg n="1e9aefd7">
              Olika personer kan tycka att den ena eller den andra berättelsen
              är mest sannolik, men det avgörande för KU är att det i båda fallen
              handlar om händelser inom FOI. Statliga pengar och några statliga
              tjänstemäns arbetstid tycks ha använts på ett felaktigt sätt,
              men varken Dick Sträng, Madelene Sandström eller någon annan har
              diskuterat bildandet eller finansieringen av SSTI med någon företrädare
              för regeringen eller Regeringskansliet. Regeringen har inte haft
              med SSTI att göra.
            </seg>
            <seg n="a8397d73">
              Låt mig i detta sammanhang också kommentera några av de ganska
              detaljerade uppgifter som cirkulerat i medierna och använts för
              att bygga upp bilden av händelseförloppet. När man studerar uppgifterna
              närmare visar det sig att flera av dem har en enda källa. I något
              fall tas en uppgift tillbaka i KU:s utfrågningar, i något fall
              visar det sig handla om en andrahandsuppgift av oklart värde,
              och vissa uppgifter har inget stöd alls.
            </seg>
            <seg n="30f963a4">
              Uppgifter som har en enda källa, nämligen bolagets grundare,
              är bland annat att han fick order om att bolaget skulle finansieras
              via FOI och Must, hur pengarna överlämnades det är nämligen enbart
              han som nämner den mångomtalade plastpåsen var mötet om finansieringen
              ägde rum, att pengarna kvitterades och att pengarna inte var ett
              lån. Andra personer beskriver dessa händelser på andra sätt.
            </seg>
            <seg n="c848c029">
              När det gäller påståenden som tagits tillbaka handlar det till
              exempel om möten som senare visade sig inte ha ägt rum. Personen
              backade från den uppgiften.
            </seg>
            <seg n="c089d965">
              När det gäller en uppgift som fick stor uppmärksamhet förra året,
              nämligen påståendet att en handling krävdes tillbaka från FOI
              till Försvarsdepartementet för att skydda ministern, framgår det
              tydligt i KU:s utfrågning att uppgiftslämnaren inte påstår sig
              själv ha hört orden skydda ministern, utan det återberättades
              av en medarbetare. Det var alltså en andrahandsuppgift. Den som
              angavs ha sagt orden förnekar bestämt att hon uttryckte sig så.
            </seg>
            <seg n="8bf90734">
              När det gäller uppgifter som saknar stöd i utredningen handlar
              det till exempel om påståendet att regeringen skulle ha haft med
              finansieringen av SSTI att göra och att ett e-brev skulle ha lyfts
              bort ur Försvarsdepartementets diarium. När det gäller e-brevet
              var det så att det av misstag inte blev registrerat när det inkom,
              vilket är en brist som KU påpekar, men det är ändå en annan sak
              än det som först rapporterades.
            </seg>
            <seg n="844fbdef">
              Jag kan sammantaget konstatera att det inte finns något i det
              Sten Tolgfors sade vid sin presskonferens i mars 2012 som avviker
              från det händelseförlopp KU skildrar i sitt betänkande.
            </seg>
            <seg n="c80398e5">
              Låt mig avslutningsvis övergå till KU:s bedömning av ärendet.
              Som jag sade är alla ledamöter överens om att regeringen och Regeringskansliet
              inte har haft med bildandet av SSTI att göra. Regeringen frias
              av KU.
            </seg>
            <seg n="4365af02">
              Det vi däremot inte är överens om är synen på regeringens kontakter
              med FOI.
            </seg>
            <seg n="a5d76a04">
              KU:s ordförande och andra personer har hela det senaste året
              drivit Saudiärendet hårt i medierna och gjort olika uttalanden
              som spridit spekulationer och uppenbarligen syftat till att skapa
              misstankar kring regeringens roll. Det är inte förvånande att
              de nu vill flytta fokus i sin kritik eftersom den tidigare tesen,
              att regeringen nog var delaktig i bolagsbildningen, inte kunnat
              beläggas.
            </seg>
            <seg n="e2ee3811">
              Som Per Bill anförde bör varje slutsats som KU drar underbyggas
              av fakta som framkommit i utredningsarbetet. Annars är det ingen
              mening med att göra några utredningar. I oppositionspartiernas
              ställningstaganden finns dock ett antal påståenden som saknar
              stöd i materialet.
            </seg>
            <seg n="71f1e3e8">
              De fyra oppositionspartierna påstår till exempel att Försvarsdepartementet
              sagt till FOI att lösa problemet, underförstått på vilket sätt
              som helst. Vad är källan till det? Vilka dokument eller vilken
              utfrågning hänvisar de till när de påstår det? Det är ett ogrundat
              påstående. Ingen har anfört att FOI pressades att hitta på egna
              lösningar, och det finns inga dokument som tyder på det. Tvärtom
              grep regeringen in resolut och fattade därutöver två regeringsbeslut
              som tydligt angav vad FOI fick och inte fick göra.
            </seg>
            <seg n="465f3f29">
              Oppositionspartierna påstår också att Försvarsdepartementet sköt
              frågan ifrån sig och inte höll kontakt under hand med FOI. Det
              är också ett påstående som saknar grund. Det har varit en mycket
              intensiv kontakt mellan Regeringskansliet och FOI. Det fattades,
              som sagt, två regeringsbeslut för att ange tydliga ramar för detta.
              KU brukar normalt kritisera regeringen om man använder för lite
              formell styrning av myndigheterna. Här är det en mycket och tydlig
              formell styrning, och då anser oppositionen tydligen att det saknar
              betydelse.
            </seg>
            <seg n="0070d44d">
              Utifrån dessa osakliga påståenden, som inte styrks av KU:s utredning,
              påstår oppositionspartierna sedan att det förekommit brister av
              allvarligt slag som lett till skada för rikets internationella
              relationer. Det är överord utan motstycke i modern KU-historia.
            </seg>
            <seg n="6e5719a1">
              Saudiärendet handlar om ett bolag som kopplades bort innan det
              hann bedriva någon egentlig verksamhet, och oppositionens konkreta
              kritik går ut på att departementet ringde för sällan till FOI.
              Att i det läget använda ord som allvarligt och skada står inte
              i rimlig proportion till anklagelsen ens om anklagelsen vore välgrundad,
              vilket den som sagt inte är.
            </seg>
            <seg n="115ecfc5">
              Till detta kommer att KU inte har granskat hur Sveriges utrikesrelationer
              har påverkats. Peter Eriksson skrev i ett debattsvar till oss
              att världen undrar över hur taffligt Sverige verkar styras. Jag
              ställer mig frågan: Har Peter Eriksson frågat världen vad den
              tycker? KU har i vart fall inte gjort det. Är det något som har
              skadat Sverige är det anklagelserna om att regeringen stod bakom
              ett konstigt företag som skulle bygga en vapenfabrik. Det är anklagelser
              som nu visat sig vara ogrundade.
            </seg>
            <seg n="f65362b9">
              Denna ogrundade och högljudda kritik devalverar KU:s anseende
              som sakligt, konstitutionellt kontrollorgan. Detta säger dock
              mer om oppositionspartierna än om regeringen. Regeringen hanterade
              en besvärlig situation, SSTI bildades bakom regeringens rygg och
              de fyra oppositionspartierna gör allt för att flytta fokus från
              just detta.
            </seg>
          </u>
          <note type="speaker" n="ba727504">
            Anf. 79 KARIN GRANBOM ELLISON (FP):
          </note>
          <u who="karin_granbom_c5a7be" xml:id="i-5c0e7d8e2d1a49dc-1" n="b4753884">
            <seg n="43c1784a">
              Herr talman! Jag talade inledningsvis om frågan: Vad är KU:s
              uppgift? Det mest raka svaret är att granska statsrådens tjänsteutövning
              och regeringsärendenas handläggning. I denna granskning, där vi
              har fått så mycket extra information och talat med så många utanför
              departementet, kan det vara värt att inledningsvis lyfta fram
              denna begränsning.
            </seg>
            <seg n="60784f61">
              Har regeringen och departementen agerat utanför sina reglerade
              ramar? Vilken information har de haft? Vilka beslut har de fattat?
              Har någon minister gjort fel? Det är frågor som vi i KU söker
              svar på.
            </seg>
            <seg n="4ce4ee05">
              Andreas Norlén har förtjänstfullt och utförligt beskrivit ärendet
              och dess bakgrund. Detta är information som vi fått fram genom
              att hålla elva muntliga utfrågningar med regeringsföreträdare
              och tjänstemän vid Regeringskansliet och personal vid myndigheter.
              Vi har också ställt skriftliga frågor, begärt in säkert 1 000
              sidor dokument, läst polisförhör och tagit del av medieuppgifter.
            </seg>
            <seg n="62502b6a">
              Det centrala är att KU inte har funnit något som styrker att
              någon i regeringen eller Regeringskansliet varit delaktig i eller
              godkänt bildandet eller finansieringen av företaget SSTI. Det
              finns inte heller något som visar att det från departementets
              sida skulle finnas förväntningar på att myndigheten FOI skulle
              göra något annat än det som det fattats formella beslut om. Det
              finns inte heller någon som säger sig ha informerat eller diskuterat
              SSTI med företrädare för regeringen eller Regeringskansliet. Detta
              stöds av de utfrågningar vi gjort och de dokument som vi har begärt
              att få se.
            </seg>
            <seg n="e55cd134">
              Vad som skett inom FOI är inte helt klart för KU. Hur gick bolagsbildningen
              till? Hur kom det sig att finansieringen kunde ske som den gjorde?
              Hur fungerar rutiner för att kontrollera de bolag de samarbetar
              med? Det är exempel på frågor man kan ställa sig.
            </seg>
            <seg n="d0a6b73d">
              Under granskningens gång har vi fått information som vi noterar,
              men vi lämnar dessa uppgifter utan att värdera dem.
            </seg>
            <seg n="d9878a24">
              Vad som sker inom en myndighet är inte KU:s uppgift att hantera.
              Det finns det andra som ska göra. Vi kan dock konstatera att FOI
              gick för långt i kontakterna med Saudiarabien och klev in på områden
              som borde ha skötts av regeringen.
            </seg>
            <seg n="805574ad">
              Granskningen av regeringens agerande i samarbetet med Saudiarabien
              sågs som en stor affär. Försvarsministern avgick. Så här i efterhand,
              efter en omfattande granskning, finns det inte mycket till brister
              från regeringen eller Regeringskansliet att ta fasta på. Man kan
              också säga som Andreas Norlén sade: Om den så kallade Saudiaffären
              handlade om regeringens delaktighet fanns det ingen Saudiaffär.
            </seg>
            <seg n="924a11ee">
              Regeringen och Regeringskansliet har inte gått utanför sina reglerade
              ramar.
            </seg>
            <seg n="de1d4e82">
              Oppositionen riktar in sig på att styrningen av myndigheten FOI
              var för svag och att kontakterna var för få. Men vi kan alla konstatera
              att den formella styrningen har skötts. Det finns tydliga mandat
              och beslut där sådana krävs.
            </seg>
            <seg n="1c792c7e">
              En anmärkning gör vi gemensamt, och den handlar om att följa
              offentlighets- och sekretesslagen. Det inkom ett e-postmeddelande
              till en regeringstjänsteman som gallrades på ett sätt som inte
              följer OSL. Vi noterar att regeringen förklarar det som ett förbiseende,
              och utskottet förutsätter att nödvändiga åtgärder vidtas för att
              något liknande inte ska hända igen.
            </seg>
            <seg n="237b8878">
              Det har också varit oklarheter kring registreringen av en handling
              från ett möte på myndigheten FOI med företrädare från Regeringskansliet.
              Det är naturligtvis inte bra, eftersom diarieföringen alltid ska
              fungera.
            </seg>
            <seg n="b28aa765">
              Detta menar jag är de slutsatser som ur KU:s perspektiv är kärnan
              i ett ärende som fått stor mediebevakning och som KU ägnat mycket
              tid och kraft åt i syfte att vända på varje sten. Jag konstaterar
              att detta inte är särskilt uppseendeväckande, men det är ett nog
              så viktigt resultat.
            </seg>
          </u>
          <note type="speaker" n="dff01ce7">
            Anf. 80 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-01f5761fb3c841a8-3" n="7ccfe3e0">
            <seg n="b7b78717">
              Herr talman! I min inledning om granskningsarbetet ägnade jag
              mig åt synpunkter på hur konstitutionsutskottet genomfört granskningen
              av regeringens agerande i fråga om militärt samarbete med Saudiarabien.
            </seg>
            <seg n="608b1be2">
              Jag är starkt kritisk till vissa delar när det gäller hur granskningen
              genomförts och också till utskottets ställningstagande.
            </seg>
            <seg n="70b2619b">
              Granskningen har varit mycket omfattande. Detta ärende har varit
              uppe på minst ett tjugotal sammanträden, och vi har haft ett tiotal
              utfrågningar, de flesta hemliga.
            </seg>
            <seg n="0d60b944">
              Andreas Norlén har gett en utförlig bild av hur vi i allianspartierna
              i KU-gruppen har sett på detta. Jag ska inte upprepa det.
            </seg>
            <seg n="4481415b">
              Grunden har varit att regeringen har haft att hantera det samförståndsavtal
              som den socialdemokratiska regeringen, med Göran Persson som statsminister
              och Leni Björklund som försvarsminister, ingick med Saudiarabien
              2005. Det som regeringen och försvarsminister Sten Tolgfors främst
              haft att hantera har handlat om att ägna sig åt skademinimering,
              beroende på att det gavs väldigt långtgående utfästelser i det
              MOU som ingicks år 2005.
            </seg>
            <seg n="dfb459b7">
              Regeringen konstaterade att det var betydande risker för vidareexport
              av vapen som skulle tillverkas i Saudiarabien. De riskerna har
              varit så uppenbara att man från regeringens sida och från myndigheten
              som haft att pröva vapenexporten sett att det inte varit acceptabelt
              att bygga den vapenfabrik som man faktiskt 2005 kom överens om
              skulle byggas med svensk hjälp.
            </seg>
            <seg n="295add24">
              När det gäller att komma ur det här avtalet har det krävts en
              hel del arbete från den nuvarande regeringen. Med den arbetsfördelning
              som då fanns inom Försvarsdepartementet har det varit Sten Tolgfors
              närmaste man, statssekreterare Jevrell, som varit den som haft
              uppdraget att sköta frågan om det militära samarbetsavtalet med
              Saudiarabien och därmed också sköta kontakterna med FOI.
            </seg>
            <seg n="41c67b66">
              Jevrell har ägnat mycket aktiv tid åt att se till att det togs
              fram alternativ. FOI fick i uppdrag att ta fram alternativ till
              den militära vapenfabriken. Det skulle då ha en mer civil och
              säkerhetsmässig inriktning. Jevrell besökte i det syftet själv
              Riyadh i Saudiarabien för att det inte skulle byggas någon vapenfabrik
              utan bli en annan inriktning på avtalet.
            </seg>
            <seg n="f2188863">
              Sedan tog Sten Tolgfors fram förslag till regeringen, som beslutade
              om den inriktning som skulle ske. Och FOI fick i uppdrag att träffa
              avtal.
            </seg>
            <seg n="a9d9f36b">
              Som jag ser det har det här avtalet inneburit att den nuvarande
              regeringen löste en väldigt knepig fråga. Det var naturligtvis
              svårt att hantera, eftersom FOI hade gjort saker som man kan säga
              att regeringen inte hade kännedom om men som naturligtvis påverkade
              förutsättningarna för det samarbete som skulle ske med Saudiarabien.
            </seg>
            <seg n="31caf4c5">
              Jag kan inte finna att Tolgfors på det sätt som majoriteten i
              konstitutionsutskottet kommit fram till skulle ha misskött sin
              uppgift, att han inte aktivt gjort detta. Att ge sin statssekreterare
              ett uppdrag att handha de här kontakterna har varit ett rimligt
              sätt att hantera frågan från regeringens sida.
            </seg>
          </u>
          <note type="speaker" n="ff2c1e5d">
            Anf. 81 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-23a4614a180f30fd-8" n="fcc3576f">
            <seg n="ea74c4fc">
              Herr talman! I mitt inledningsanförande i den här debatten nämnde
              jag att granskningsbetänkandet före 1968 kallades för dechargebetänkandet,
              alltså betänkandet om statsrådens ansvar och deras ansvarsfrihet.
            </seg>
            <seg n="fde51660">
              Jag vill ta er med till en tidpunkt för drygt ett år sedan och
              påminna om de rubriker som då fanns. Det var vid den tidpunkten
              Sten Tolgfors blev anmäld till KU för granskning. Det hette i
              medierna att Tolgfors var ansvarig för att det byggdes vapenfabriker
              i Saudiarabien.
            </seg>
            <seg n="217bde3b">
              Vår ordförande blev pressad, inte så motvilligt, på uppgifter
              om ett expresståg för att man skulle kunna processa den här frågan
              snabbt. Vi började jobba i KU, och tjänstemännen började arbeta
              redan innan sommaren var inne. Det var enorma rubriker som talade
              om att Sten Tolgfors var tvungen att avgå.
            </seg>
            <seg n="1395f741">
              Och så avgår Sten Tolgfors. Han säger att han är så pressad att
              han inte kan utföra sitt uppdrag. Han talar om barnens situation
              hemma, att de inte kan förstå hur pappa i deras ögon blir alldeles
              förvriden. Han säger: Jag kan inte vara kvar som försvarsminister.
            </seg>
            <seg n="99b05885">
              Då tänkte en och annan: Ingen rök utan eld. Tolgfors var väl
              skyldig.
            </seg>
            <seg n="95b76481">
              Men det fanns aldrig någon vapenfabrik i Saudiarabien, annat
              än i önskedrömmarna hos en enskild tjänsteman eller kanske några
              tjänstemän vad vet vi? Men dessa önskedrömmar stoppades på ett
              tidigt stadium. Det har vår gemensamma utredning visat.
            </seg>
            <seg n="4fa021ee">
              Det finns ingenting i anklagelserna mot Sten Tolgfors som har
              någon substans. De var fullständigt grundlösa. Han hade inget
              annat än personliga skäl för att avgå. Han visade sig vara en
              minister och tidigare riksdagsledamot med en stor personlig integritet.
              Nu när han har lämnat riksdagen ska ha han rätt till sitt renommé.
              Han är oskyldig och var felaktigt anklagad. Det var han som i
              stället redde ut en svår situation och som såg till att stoppa
              den skada som hade skett genom att tjänstemän eller möjligen en
              tjänsteman på FOI hade tagit sig alldeles för stora friheter.
            </seg>
            <seg n="dc1bf75e">
              Ett enigt utskott finner att det i granskningen inte har framkommit
              något som styrker att någon i regeringen inte heller Sten Tolgfors
              eller Regeringskansliet har varit delaktig i eller godkänt beslutet
              om bolagsmedverkan samt bildandet och finansieringen av bolaget
              SSTI.
            </seg>
            <seg n="1b74d0c9">
              Utskottet har genomfört elva utfrågningar. Ingen av de nuvarande
              eller tidigare myndighetsföreträdarna säger sig ha diskuterat
              SSTI med företrädare för regeringen eller Regeringskansliet innan
              bolagets medverkan i kontakterna med Saudiarabien avslutades.
              Ingen nuvarande eller tidigare företrädare för regeringen eller
              Regeringskansliet säger sig heller ha initierat, godkänt eller
              finansierat SSTI.
            </seg>
            <seg n="1f263036">
              Den omfattande dokumentation som utskottet fått del av från Regeringskansliet
              stöder dessa uttalanden. Där kan vi sätta punkt för den så kallade
              Saudiarabienfrågan eller Saudiaffären som det till och med har
              hetat.
            </seg>
            <seg n="aaae4616">
              Då vänder vi på kuttingen. Så fick vi göra när hela frågan var
              avgjord. Då försökte oppositionen hitta något. Kanske Sten Tolgfors
              hade gjort för lite om han nu inte hade gjort för mycket?
            </seg>
            <seg n="583d4723">
              Frågan är då om Sten Tolgfors har brustit i att hålla sig informerad
              om vad som hände i FOI.
            </seg>
            <seg n="c9680df5">
              Till att börja med är det 1 000 tjänstemän anställda. Det är
              helt omöjligt för en enskild tjänsteman att veta vilka önskedrömmar
              som enskilda tjänstemän bär på eller om de startar privata bolag.
              När inte ens generaldirektören i KU-förhör säger att hon visste
              om det, hur skulle då Sten Tolgfors kunna gissa sig till önskedrömmar
              hos en enskild tjänsteman?
            </seg>
            <seg n="13d45aae">
              Det är visserligen så att regeringen och statsråden har en allmän
              skyldighet att hålla sig underrättade om myndigheternas verksamhet
              och att följa upp tidigare beslut och diskussioner som gäller
              myndigheterna.
            </seg>
            <seg n="b95b758e">
              Granskningen har visat att Försvarsdepartementet, när FOI i det
              inledande skedet informerade om pågående diskussioner med Saudiarabien,
              uppmanade myndigheten att skaffa ett brett underlag för den kommande
              beredningen genom att efterlysa både promemorior som beskrev det
              tänkta projektet och ISP:s bedömning av om projektet skulle komma
              att innebära tillståndspliktig verksamhet.
            </seg>
            <seg n="6b1801e5">
              När det blev känt för departementet att FOI utan att informera
              departementet hade inlett arbete med en förstudie och utan bemyndigande
              hade inlett en avtalsförhandling med Saudiarabien samt att det
              uppstått problem sades uttryckligen till FOI att dels hänskjuta
              de fortsatta diskussionerna till det förestående MOU-mötet, dels
              besvara ett antal detaljerade frågor om den dittillsvarande kontakten
              med Saudiarabien.
            </seg>
            <seg n="655b72e3">
              Härutöver anmodades FOI att lämna alternativa förslag på samarbetsområden
              av mer civil karaktär. Efter att i kontakt mellan departementet,
              FOI och den saudiska motparten ha funnit en väg framåt som både
              tillfredsställde motpartens önskemål och var förenlig med svensk
              exportlagstiftning fattade regeringen i november 2008 respektive
              i juli 2009 beslut som bemyndigade FOI att förhandla om, respektive
              att som konsult ingå i, ett väl definierat avtal med Saudiarabien.
            </seg>
            <seg n="404b798a">
              Besluten sätter tydliga gränser för vad FOI får och inte får
              göra i projektet. Den situation som uppkom under framför allt
              2008 hade därmed fått sin lösning. Det var Sten Tolgfors förtjänst.
            </seg>
            <seg n="d3316752">
              Det finns varken i utfrågningarna eller i dokumentationen något
              som tyder på att det från departementets sida fanns förväntningar
              på att FOI skulle göra något annat eller något mera än det som
              framgår av regeringens beslut. Därför kan man konstatera att utgångspunkten
              måste vara att det är varje myndighets ansvar att avgöra vilka
              företag som myndigheten ska samarbeta med. Det kan inte en enskild
              minister gå in och peta på. Alldeles nyss talade vi om att Eskil
              Erlandsson inte skulle gå in och peta i vilka konferenser och
              seminarier som en generaldirektör deltar i. Det här är på samma
              detaljnivå.
            </seg>
            <seg n="cdffae0b">
              När departementet i februari mars 2010 för första gången fick
              kännedom om att den nya myndighetsledningen vid FOI upptäckt vissa
              problem som gällde ett fristående, privatägt bolags roll i kontakterna
              med Saudiarabien fick det också beskedet att problemet var löst.
              Det fanns inte längre.
            </seg>
            <seg n="6cdc8c79">
              Därmed ansågs det inte finnas behov av ytterligare åtgärder från
              departementets sida. Man kan notera att generaldirektören valde
              att lämna denna information till statssekreteraren, och man kan
              konstatera att arbetsfördelningen inom ett departement kan utformas
              så att statssekreteraren, alltså inte statsrådet Tolgfors, har
              huvudansvaret för den politiska ledningens kontakter med departementets
              myndigheter. När statsministern utfrågades gjorde han också ett
              uttalande med denna inriktning.
            </seg>
            <seg n="e34aad68">
              Jag kan vidare konstatera att det i utredningen i vissa frågor
              finns olika uppgifter om händelseförloppet och beslutsgången inom
              FOI. Det hade varit roligt att fördjupa sig i det. Vi är alla
              intresserade av vad som egentligen hände. Men KU:s uppgift såsom
              vi hörde från lagtexterna är inte att gå in och granska myndigheterna.
              Det är inte vår uppgift. Vi granskar statsråden.
            </seg>
            <seg n="7c29837e">
              Det finns uppgifter om att generaldirektör Sandström uppmanade
              en medarbetare att bilda ett bolag. Det finns också uppgifter
              om att den här medarbetaren, alltså Dick Sträng, bara skulle ha
              gett sken av detta för att få hjälp av några kolleger och få trovärdighet
              för sitt bolag. Vi har inte kunnat slutföra det. Det har inte
              varit vår huvuduppgift. Men där någonstans ligger problematiken.
            </seg>
            <seg n="0b5bce12">
              Vad som förevarit inom FOI väcker intressanta frågor. Det ligger
              dock utanför utskottets granskning, och vi avstår därför från
              att här försöka värdera de omständigheter som talar för respektive
              emot olika påståenden. Men alla låg de på myndighetsnivån, under
              den nivån som ett statsråd ska lägga sig i.
            </seg>
            <seg n="f940a900">
              Vi noterar att SSTI, enligt de årsredovisningar som utskottet
              inhämtat från Bolagsverket, under tre år omsatte bara drygt 200
              000 kronor. Det blir, som vi hörde tidigare, inte mycket krut
              och granater för de pengarna. Kalenderåret 2011 var det inga pengar
              alls. Man kan alltså helt tydligt dra slutsatsen att SSTI i stort
              sett inte bedrivit någon verksamhet alls. Det stoppades innan
              det kunde göra något allvar av att, som önskedrömmen var, få disponera
              23 miljarder kronor över en enskild persons konto.
            </seg>
            <seg n="4cd9ce58">
              Utgångspunkten måste vara att regeringen och ansvarigt departement
              måste kunna lita på och förutsätta att myndigheterna agerar i
              enlighet med givna, tydliga instruktioner. Ett annat förhållningssätt
              gentemot myndigheterna vore både i teorin och i praktiken omöjligt.
            </seg>
            <seg n="16936050">
              Vi kan konstatera att det i här uppmärksammade delar har funnits
              tydliga mandat, fastlagda genom regeringsbeslut, för FOI:s verksamhet.
              Samtidigt finns, som nyss framhållits här, en skyldighet för regeringen
              och statsråden att följa upp sina beslut och hålla sig underrättade
              om myndigheternas verksamhet.
            </seg>
            <seg n="9a74b172">
              Har det då skett? Granskningen visar att det förekommit en mängd
              kontakter mellan myndighet och departement. I den mån det vid
              dessa har framkommit behov av åtgärder från departementets eller
              regeringens sida har sådana också vidtagits. Att utskottet inte
              närmare studerat exakt vilka löpande kontakter som förekommit
              mellan departementet och FOI efter juni 2008 ger oss ingen grund
              för en annan bedömning.
            </seg>
            <seg n="46882505">
              Så till frågan om Sveriges förbindelser med andra länder har
              skadats. Har det över huvud taget varit någon skada? Vi vet inte,
              men uppenbarligen inte eftersom vi fortfarande har affärer med
              den delen av världen. Men om man ska leda i bevis att det har
              varit en skada måste man också kunna peka på att handeln har påverkats
              eller att det har uttalats någonting från Saudiarabien.
            </seg>
            <seg n="8a7e6fba">
              Ingenting av detta har skett. Det har varit klumpigt, och det
              har varit dåligt skött, men det har gjorts av enskilda tjänstemän
              på lägre nivå, inte av statsrådet.
            </seg>
          </u>
          <note type="speaker" n="fc007c99">
            Anf. 82 PETER ERIKSSON (MP):
          </note>
          <u who="peter_eriksson_f7fe39" xml:id="i-feeac389e67b4a00-1" n="387abc26" next="i-3aabb6ef910400e9-1">
            <seg n="a5243d52">
              Herr talman! Under fjolårets första halvår fick svenska folket
              reda på att det hade hänt någonting i Sverige, att det i samarbete
              med Saudiarabien planerades bolag som var kopplade till den statliga
              myndigheten FOI och att det planerades för vapenfabriker i Saudiarabien
              som svenska staten var involverad i.
            </seg>
            <seg n="097430a7">
              Det var konstiga affärer. Pengar ska ha kommit från en försvarsmyndighet
              till en annan i plastpåsar för att finansiera det här bolaget.
              Detta ledde till slut till att konstitutionsutskottet fick i uppgift
              att granska vad som hade hänt och att granska regeringen samt
              ministern i fråga.
            </seg>
            <seg n="859c9d0a">
              Nu har vi gjort det. Ett år senare är jag glad att vi satte i
              gång så snabbt som möjligt, eftersom vi annars inte hade varit
              klara i dag. Det har tagit lång tid och inneburit mycket arbete.
              Vi har varit tvungna att gå igenom många dokument och papper.
              Säpo har också hållit utfrågningar eller förhör med enskilda,
              som vi har tagit del av. Vi har också fått dokument från olika
              myndigheter som har varit inblandade. Till slut har vi gjort egna
              utfrågningar av en lång rad berörda människor elva olika utfrågningar,
              faktiskt.
            </seg>
            <seg n="d94e8d28">
              Vad var det då som hände? Vi är helt uppenbart fortfarande lite
              oense om hur man ska tolka de olika sakerna. Andreas Norlén gjorde
              sin värdering och försökte ge sin bild. Andra har gett en lite
              annorlunda bild. Utskottet försöker ge sin bild i granskningsrapporten.
              Jag tycker att de som är intresserade bör läsa den. Där finns
              mycket intressant att få fram i utfrågningar, i bakgrundsbilagor
              och i våra slutsatser.
            </seg>
            <seg n="d03a344f">
              Den bild som jag tycker ligger närmast vad som har hänt och som
              känns trolig är att FOI påbörjade ett samarbete med Saudiarabien
              efter det att det omtalade avtalet skrevs 2005. Jag tror att det
              är en riktig bild som de borgerliga lägger fram här, att avtalet
              från 2005 har varit ganska viktigt i grunden.
            </seg>
            <seg n="876a6dc7">
              Det är ett ganska detaljerat avtal ovanligt detaljerat för att
              vara av den här omfattningen. KU har tidigare granskat om avtalet
              är riktigt. Majoriteten i KU sade då att det var helt okej. Miljöpartiet
              tyckte att det var tveksamt, men det gjorde inte de flesta andra.
            </seg>
            <seg n="33d8c288">
              Samarbetet var till en början mellan Saudiarabien och FOI. Efter
              en tid, andra halvan av 2007, blir man i Regeringskansliet fundersam
              och lite kritisk till vad som händer på FOI. Statssekreteraren
              uppmanar FOI att gå till ISP och höra sig för för att få ett godkännande
              att gå vidare med att utveckla projektet Simoom och dra i gång
              det vapensamarbete som man har börjat fundera på. Det var en förstudie
              i det läget, men frågan var om man skulle gå ännu ett steg längre.
              FOI gjorde då en efterfrågan hos ISP, alltså inspektionen som
              fattar dessa beslut. ISP svarade att de inte ville se ett samarbete
              i full skala.
            </seg>
            <seg n="b76dc29a">
              Det var som jag uppfattade det också regeringens linje i detta
              skede. Man var mycket kritisk till att genomföra projektet. Det
              slutade med att regeringen sade till FOI att sluta fortsätta i
              den tänkta riktningen.
            </seg>
            <seg n="83533827">
              Det gjorde FOI, men det landade i en besvärlig situation, lite
              grann en kris, i Regeringskansliet, eftersom reaktionerna från
              Saudiarabien blev mycket starka. Det blev de sedermera också från
              Svenskt Näringsliv. Det uppstod en oro som innebar att de mycket
              känsliga relationerna hamnade i ett akut och besvärligt läge.
              Sverige riskerade att förlora, både näringslivsmässigt och utrikespolitiskt,
              om samarbetet stoppades på det sätt som man hade tänkt sig.
            </seg>
            <seg n="90de0eda">
              I det skedet vänder regeringen. Då ändrar sig Försvarsdepartementet
              å regeringens sida. Först åker man ned till Saudiarabien och försöker
              få dem att gå med på en rad andra samarbetsprojekt. Det var ett
              misslyckat försök att ändra inriktning. Då går man på en annan
              linje, nämligen att genomföra projektet men att restriktioner
              sätts upp för FOI. Regeringen anser att FOI inte självt får leda
              och driva samarbetsprojektet och bygga en vapenfabrik i Saudiarabien.
              FOI får bara vara konsult. Det är i och för sig vad som egentligen
              efterfrågas i första hand från Saudiarabiens sida. FOI har inte
              kunskaper i att bygga hus och andra byggnader. Den efterfrågade
              kunskapen finns i att FOI agerar teknisk konsult.
            </seg>
            <seg n="37eea557">
              Sedermera landar detta i en hemställan från FOI till regeringen
              om att FOI ska agera konsult, det vill säga fortsätta projektet.
              Tanken att genomföra vapensamarbetet dras i gång igen. FOI gör
              en hemställan till regeringen om att få genomföra projektet i
              egenskap av konsult. I hemställan står det att bolaget SSTI ska
              leda och ha en samordnande roll i stället för FOI. SSTI är bolaget
              som formellt Dick Sträng har bildat, anställd på FOI.
            </seg>
            <seg n="7fdc4e30">
              Det här är inte så enkelt att det är bara fråga om Dick Sträng.
              När utskottet har gått igenom ärendet har minst åtta nio personer
              på olika sätt deltagit i bolaget SSTI:s tillblivelse. Det verkar
              som att andra personer har skrivit ansökan till ISP, Inspektionen
              för strategiska produkter, om att få bedriva vapenexporthandel,
              men de har skrivit ansökan på FOI:s brevpapper. Praktiskt taget
              allt arbete för företagets räkning har bedrivits i FOI:s lokaler
              av FOI-personal med en rad olika människor inblandade.
            </seg>
            <seg n="f89a052f">
              Finansieringen har skett genom en annan statlig myndighet, Must.
              Förfrågan har accepterats av inblandade chefer självklart, tycker
              jag bland annat Helena Bergman, det vill säga Dick Strängs chef
              på FOI. Finansieringen har kommit från Must efter en förfrågan
              från FOI, men pengarna har gått till FOI och sedan till Dick Sträng
              för att starta bolaget.
            </seg>
            <seg n="9c1a7664">
              Det här var ingen enmansshow, utan här finns många personer inblandade.
              Inte heller har myndigheten tänkt sig att Dick Sträng ska starta
              ett företag för att tjäna egna pengar. Det har handlat om att
              lösa en besvärlig uppgift. Det besvärliga är att det rådde ett
              krisläge i relationen med Saudiarabien för svensk industri. Det
              här mynnar ut i en lösning som innebär att när FOI inte längre
              får leda och samordna dessa frågor ska bolaget SSTI i stället
              leda och driva verksamheten.
            </seg>
            <seg n="796f0047">
              Utskottet har inte hittat någon order eller något direktiv från
              regeringen, men det finns ett tryck från regeringen, FOI och inblandade
              att ISP ska ge tillstånd och lösa konflikterna. Det är alltså
              ett tryck både från regeringen och från andra håll, eftersom det
              är uppenbart att man på myndigheten FOI kände väl till problemen
              i relationerna med Saudiarabien och att det hade blivit besvärligt
              också för Svenskt Näringsliv.
            </seg>
            <seg n="3486d28f">
              Effekten i det tredje läget är att det bildas ett bolag. Man
              gör det inte för att tjäna egna pengar utan för att lösa en svår
              situation. Efter det regeringsbeslut som tas i samband med hemställan
              våren 2009 tar regeringen och Försvarsdepartementet sina händer
              ifrån det här. Man intresserar sig inte längre för det utan lämnar
              till FOI att lösa dessa besvärliga frågor.
            </seg>
            <seg n="6b3fcf85">
              Det är det som sedermera slutar i en ganska stor skandal i medierna
              om hur det har gått till i svenska myndigheter, att man finansierar
              bolagsbildning på ett väldigt märkligt sätt, att en situation
              hanteras inte bara klantigt utan också på ett mycket märkligt
              sätt i flera avseenden.
            </seg>
            <seg n="1c61cb15">
              Regeringen och Försvarsdepartementet känner väl till att det
              är ett känsligt ärende. Vi har mycket dokumentation kring det
              någon säger till och med att det är det mest komplicerade under
              hela mandatperioden. I och med det måste vi också se ansvaret
              för den berörda ministern att informera sig och se till att fortsätta
              att lösa detta på ett bra sätt under den fortsatta processen.
              Men det är uppenbarligen inte något som man har brytt sig om att
              informera sig om.
            </seg>
            <seg n="aab24b5d">
              Jag tycker att det är felaktigt att säga att generaldirektören
              inte kände till det. Det har framgått tydligt att både den tidigare
              och den nye generaldirektören ganska väl kände till vad som hände.
              Den nye, tillträdande, Jan-Olof Lind, som hade skrivit under hemställan
              till regeringen där det stod om SSTI säger att han betraktade
              bolaget som ett bolag som var externt. Problemet är ju att det
              inte var det. Det var inte ett bolag som var externt. Allting
              skedde i FOI:s egna lokaler med FOI:s medarbetare.
            </seg>
            <seg n="51cd267d">
              Man kan inte bara säga att man tycker att månen ser ut på ett
              visst sätt. Den gör ju inte det om man inte säger att den är någorlunda
              rund.
            </seg>
            <seg n="065ef8c5">
              I det perspektivet har naturligtvis berörda ministrar och statssekreterare
              ett ansvar att förhöra sig och se till att ha bra information
              om hur man löser en besvärlig situation, relationerna till andra
              länder, relationerna till Svenskt Näringsliv, ekonomi som står
              på spel, kanske många jobb och myndigheternas anseende. Nu blev
              det någonting som skadade Sveriges internationella relationer.
              Jag tycker att det är alldeles tydligt att det har gjort det.
            </seg>
            <seg n="fa09131d">
              Hade vi haft en minister som i stället hade valt att följa ärendet
              kontinuerligt under det vidare arbetet och se till att detta löstes
              på ett bra sätt hade skandalen aldrig hänt. Det är min uppfattning.
            </seg>
            <seg n="93296d6a">
              Därför finns det skäl att kritisera före detta försvarsminister
              Sten Tolgfors för att han, i stället för att följa och driva ärendet
              och se till att man har en bra lösning när det gäller känsliga
              utrikespolitiska relationer och viktiga affärer, väljer att säga
              åt myndigheterna: Ni får lösa det här jag tycker att jag är färdig.
              Det var uppenbarligen inte ett bra sätt att hantera frågan.
            </seg>
          </u>
          <note n="4e96c2c6">
            Anf. 83 ANDREAS NORLÉN (M) replik:
          </note>
          <u who="peter_eriksson_f7fe39" xml:id="i-3aabb6ef910400e9-1" n="387abc26" prev="i-feeac389e67b4a00-1">
            <seg n="66b9a187">
              Herr talman! Jag funderar på om Peter Eriksson över huvud taget
              har läst KU:s betänkande i detta ärende. Om han hade gjort det
              skulle han ha funnit att en hel del av det han beskrev som fakta
              inte står i betänkandet.
            </seg>
            <seg n="1ab240a7">
              Om han slår upp s. 273 ser han att där beskrivs hur man i maj
              juni 2008 hittade en väg framåt med saudierna som innebar att
              FOI skulle vara konsult och att Försvarsdepartementet därmed ansåg
              att saken var löst. Hade det varit ett krisläge, att FOI kände
              ett starkt tryck från regeringen att göra någonting annat än det
              som man hade gjort upp med saudierna om, skulle det ha stått på
              s. 273 i betänkandet. Men det gör det inte.
            </seg>
            <seg n="5427e4ca">
              Det står så här: Resultatet av dessa möten blev att Saudiarabien
              skulle ta huvudansvaret för det ursprungliga samarbetsprojektet
              och att FOI endast skulle ha en konsultativ roll.
            </seg>
            <seg n="9c0c4caa">
              Sedan står det inget mer. Det står inget om att FOI utsattes
              för stark press från regeringen att göra mer saker, hitta på bolag
              eller något. Det står inte där.
            </seg>
            <seg n="9f6a22ab">
              På samma sätt påstår Peter Eriksson att generaldirektör Madelene
              Sandström nog visste både ett och annat.
            </seg>
            <seg n="9f9e6cfd">
              På s. 273 i betänkandet står det att i utskottets utredning har
              olika uppgifter lämnats i frågan om huruvida bolagsbildningen
              skedde på order av FOI:s generaldirektör, eller om hon inte varit
              delaktig. Utskottet säger alltså att vi inte vet.
            </seg>
            <seg n="5420342a">
              Detta illustrerar hur Peter Eriksson fortsätter att sprida spekulationer,
              som till och med står i strid med det betänkande som han själv
              har ställt sig bakom. Jag tycker att det är mycket anmärkningsvärt.
            </seg>
            <seg n="87041b4e">
              Jag undrar var Peter Eriksson har stöd för sina påståenden om
              att FOI var utsatt för ett starkt tryck efter juni 2008 och hittade
              på konstiga lösningar. Var står det, i betänkandet, i utredningen
              eller i utfrågningarna?
            </seg>
          </u>
          <note type="speaker" n="c3f45513">
            Anf. 84 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-feeac389e67b4a00-2" n="387abc26" next="i-3aabb6ef910400e9-2">
            <seg n="d94a9238">
              Herr talman! Andreas Norlén vet mycket väl att vi har dokument
              som visar det står också i vårt betänkande att det fanns ett tryck
              från både Saudiarabien och Svenskt Näringsliv. Det är ingen tvekan
              om att det var på det sättet det tror jag att alla här kan vidimera
              att man måste lösa den besvärliga situation som hade uppkommit
              under våren 2008 efter att regeringen bett FOI att stoppa det
              samarbete som pågick. Det har vi gott om underlag för.
            </seg>
            <seg n="590f4477">
              Jag tycker att det är Andreas Norlén som hittar på saker och
              låtsas som att det inte har varit ett problem. Det är ett uppenbart,
              betydande problem som vi har gott om dokumentation om att man
              har hamnat i efter att regeringen stoppade det samarbete som pågick.
              Det kanske var ett riktigt beslut att stoppa det jag har inte
              sagt något om det. Men man hamnade i en väldigt besvärlig sits,
              och det skapades ett tryck på myndigheterna, både på ISP och på
              FOI, att lösa det.
            </seg>
            <seg n="71a53ccd">
              Det har vi gott om dokumentation om. Jag förstår inte riktigt
              varför du ifrågasätter det.
            </seg>
          </u>
          <note n="f98ca638">
            Anf. 85 ANDREAS NORLÉN (M) replik:
          </note>
          <u who="peter_eriksson_f7fe39" xml:id="i-3aabb6ef910400e9-2" n="387abc26" prev="i-feeac389e67b4a00-2">
            <seg n="6995f823">
              Herr talman! Jag ifrågasätter det därför att Peter Erikssons
              beskrivning inte stämmer.
            </seg>
            <seg n="0fc0e55b">
              Det var ju så att det uppkom en konflikt med Saudiarabien våren
              2008 så långt är vi helt överens därför att FOI hade gått för
              långt, sprungit i väg och gjort en förstudie som man inte hade
              mandat för. Regeringen sade: Stopp i maskin nu måste vi stoppa
              det här och göra ett omtag. Det är alldeles korrekt. Då blev det
              problem i relationerna med Saudiarabien.
            </seg>
            <seg n="d6a7be3f">
              Det Peter Eriksson påstår är ju att det efter juni 2008, när
              man hade nått en kompromiss med saudierna, i det skedet fortfarande
              fanns ett tryck på FOI att gå vidare och hitta på egna lösningar.
              Det är ju hösten 2008 och våren 2009 som det här bolaget kommer
              till. Under den period som Peter Eriksson beskriver var det inte
              tal om något bolag. Våren 2008 fanns det inga idéer om bolag,
              utan då handlade det om att regeringen grep in för att lösa en
              besvärlig situation.
            </seg>
            <seg n="16d44de4">
              Peter Eriksson refererar materialet på ett ohederligt sätt och
              använder en ohederlig kronologi.
            </seg>
            <seg n="abf3b3f3">
              Sanningen är att det våren 2008 var problem i relationerna med
              Saudiarabien. De löstes i juni 2008 när man hade en enighet om
              vägen framåt.
            </seg>
            <seg n="26ef0a8a">
              Sanningen är att departementet inte var speciellt angeläget om
              att det här projektet skulle genomföras. Det har vi kunnat konstatera.
              Är det något tryck som FOI har känt är det trycket från regeringen
              att bromsa och sätta stopp.
            </seg>
            <seg n="44a23944">
              Men återigen: Efter juni 2008 fanns det en lösning, fanns det
              en väg framåt, och FOI skulle vara konsult. Det finns ingenstans
              i materialet, inte i betänkandet, inte i utfrågningarna, inte
              i dokumentet, något enda tecken på att regeringen förväntade sig
              att FOI skulle göra något annat eller något mer än att vara konsult.
              Det fanns inget tryck på FOI att hitta på egna lösningar. Om Peter
              Eriksson fortsätter att hävda det ber jag att han pekar på något
              enda dokument där detta står.
            </seg>
          </u>
          <note type="speaker" n="d1325031">
            Anf. 86 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-12" n="387abc26">
            <seg n="e8851205">
              Herr talman! Det är en felaktig historiebild som Andreas Norlén
              försöker lägga fram att man löste problemet på våren 2008. Man
              gjorde ju inte det. Det är det som är bakgrunden till att hela
              bygget med bolagsbildningen kommer fram och att man hittar på
              lösningar som är milt sagt oortodoxa. Å ena sidan har FOI fått
              tillsägelse att man bara får vara konsult, å andra sidan anser
              regeringen att myndigheterna FOI och ISP måste lösa relationen
              med Saudiarabien, och det går inte om FOI bara är konsult. Då
              måste man hitta andra vägar, och den väg man väljer är att SSTI
              bildas.
            </seg>
            <seg n="d22313f5">
              Sedan har vi en sekretessbelagd dokumentation som jag inte kan
              redovisa. Det är tråkigt, för det skapar en besvärlig situation
              här, men det finns uppenbart ett starkt tryck från både svenskt
              näringsliv och Saudiarabien. Vi har promemorior och annat som
              visar att man fick order om att lösa situationen från myndigheternas
              sida, också tillsammans med statssekreterarna. Men när det gäller
              den lösning som man kom fram till har vi inte fått något som indikerar
              att det var något slags order eller direktiv från regeringen eller
              Försvarsdepartementet. Det enda vi har är att människor på FOI
              valde den här lösningen för att man ansåg att det var en lösning
              för att man skulle kunna fortsätta projektet. Det var det tryck
              man hade på sig.
            </seg>
          </u>
          <note type="speaker" n="1ca3e2af">
            Anf. 87 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-9" n="fcc3576f">
            <seg n="d4d3941c">
              Herr talman! Vi hade tidigare en diskussion om reciten och hur
              den har utvecklats. Det var för väl att vi fick en recit som vi
              alla var överens om och har satt våra namn under. I reciten sådan
              den nu är skriven står inget av den bild som Peter Eriksson målar
              upp. Det är hans egen recit. Var det tänkt att vi skulle ha egna
              reciter med oss in i granskningsdebatten?
            </seg>
            <seg n="f9c9a3c6">
              Till exempel påstår Peter Eriksson att verksamheten på SSTI har
              bedrivits av tjänstemän i FOI och att många personer var inblandade.
              Två tre personer som var inblandade, till och med som ersättare,
              kan vi ge namnen på. Generaldirektören förnekar ju kunskap om
              detta.
            </seg>
            <seg n="80075130">
              Trycket från regeringen har Andreas Norlén redan talat om. Det
              var ju tryck från andra hållet, bort från den här affären, som
              var oerhört tydligt. Och när det gäller ministerns ansvar att
              informera sig hur skulle han ha kunnat få information från generaldirektören
              när generaldirektören uttryckligen förnekar att hon kände till
              något? Tänk er att han sitter med en kopp kaffe och frågar hur
              det är på FOI.
            </seg>
            <seg n="1ba6d41e">
              Jo, det är bra, säger generaldirektören.
            </seg>
            <seg n="bd84dabd">
              Hur är det med SSTI, som jag visserligen aldrig har hört namnet
              på, och inte du heller? Berätta om det!
            </seg>
            <seg n="8818368b">
              Det går ju inte! Hur skulle ministern ha kunnat veta? Allting
              skedde i FOI:s regi och lokaler. Vad var det som skedde? Var det
              vapen som exporterades för de 205 000 kronorna? Var det bomber,
              granater och robotar? Nej, allt kokar ned till brevpapper brevpapper
              med ett felaktigt brevhuvud.
            </seg>
          </u>
          <note type="speaker" n="12d89030">
            Anf. 88 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-13" n="387abc26">
            <seg n="303b0ea8">
              Herr talman! Det finns många saker att ta upp. Det är alldeles
              uppenbart fler personer inblandade på FOI än vad Tuve Skånberg
              verkar ha uppfattat. Vi har dokumentation på att det är minst
              åtta nio personer som är inblandade. Det är både Dick Strängs
              chef, säkerhetschefen och en rad andra som är med och skriver
              handlingar rörande bolaget.
            </seg>
            <seg n="d0df8c92">
              Sedan drar ni stora växlar på att det inte blev några affärer
              och att det inte har varit någon omsättning. Nej, det blev ju
              inte några affärer, och det beror på att det var några personer
              på FOI som larmade till generaldirektören om att det inte går
              och att det skulle vara alldeles för riskfyllt för FOI att fortsätta
              hålla ett företag under armarna: Kanske det handlar om miljarder
              i omsättning, och en enda person ska stå som ansvarig för det.
              Då skulle det bli FOI som slutligt får ta risken. Det är den bedömningen
              man gör.
            </seg>
            <seg n="3eadaafd">
              Därför stoppar den dåvarande generaldirektören Jan-Olov Lind
              projektet, och det blir aldrig några vapenaffärer. Men det är
              inte regeringen som stoppar det, utan regeringen säger ja till
              hemställan om att bolaget ska leda och samordna detta ja, det
              är FOI som ska ha konsultrollen, men i själva hemställan står
              det faktiskt att SSTI ska leda verksamheten. Regeringen har alltså
              inte stoppat det. Det är inte Tolgfors som har gjort det, som
              Skånberg var inne på tidigare, utan det var till slut generaldirektören
              som stoppade verksamheten innan det hann bli några affärer. Men
              det är ändå alldeles uppenbart att det har lett till stor skada
              för Sveriges internationella relationer.
            </seg>
            <seg n="63ae82d0">
              Det finns alltså anledning att se detta som inte bara en fnysning,
              utan det var en allvarlig historia som var nära att bli ännu värre,
              men den stoppades innan det blev riktig affär.
            </seg>
          </u>
          <note type="speaker" n="46a4c341">
            Anf. 89 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-10" n="fcc3576f">
            <seg n="26c803cf">
              Herr talman! Utskottsordföranden säger att Lind stoppade projektet.
              Han gjorde faktiskt mer än så. Han polisanmälde. Det är på det
              sättet vi har fått upp frågan. Det blev en polisanmälan, och Säpo
              har gjort en polisutredning som vi har som grund i materialet
              och i granskningen. Skulle regeringen ha gått in och överprövat
              polisanmälan? Nej, naturligtvis inte.
            </seg>
            <seg n="ab7b2e91">
              I materialet går det att vid sidan av bolagets ägare, Dick Sträng,
              finna två personer som vi har namnet på och som ägnade sig åt
              vad man skulle kunna kalla administrationen av bolaget. Sedan
              finns det en ersättare i styrelsen för SSTI som skrev under några
              papper. Det gör tre stycken. Den siffran tredubblar Peter Eriksson!
            </seg>
            <seg n="e093781d">
              Hur är det möjligt att av tre få det tredubbla? Det är kreativ
              bokföring!
            </seg>
            <seg n="8a8ab8cd">
              De uppgifter som ordföranden bygger på har en enda källa, nämligen
              Dick Sträng. Han skulle ha fått order om att bolaget skulle ha
              finansierats via FOI och Must och om hur han skulle ha fått pengarna.
              Det är bara han som nämner plastpåsen och vad som fanns i den,
              pengarna, var mötet om finansieringen ägde rum, att pengarna kvitterades,
              hur de kvitterades och att pengarna inte var ett lån. Andra personer
              har gett andra uppgifter.
            </seg>
            <seg n="9bd6b574">
              Peter Eriksson bygger på en enda person som har uppenbara intressen
              av att de 23 miljarderna skulle passera hans konto. Någon annan
              grund finns inte.
            </seg>
            <seg n="8d04aa36">
              Av SSTI blev det en enda sak: ett felaktigt brevhuvud.
            </seg>
          </u>
          <note type="speaker" n="231ea553">
            Anf. 90 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-14" n="387abc26">
            <seg n="a1cab0ff">
              Herr talman! Också generaldirektören på Must har talat om hur
              transaktionen gick till. Dick Strängs chef bad att den skulle
              genomföras, och säkerhetschefen på FOI hade kontakten med Must.
              Det var alltså många människor inblandade. På ISP kände man också
              till vad detta var för ett företag. Man gav ändå rätt att exportera
              vapen till en lång rad olika saker, trots att man visste att det
              var ett företag som knappt fanns. Det är mycket märkligt alltihop.
            </seg>
            <seg n="6f1b1f5a">
              Den bild som Tuve Skånberg försöker ge av att detta var en enmansshow
              säger faktiskt åklagaren emot. Jag tycker att åklagarens berättelse
              är väldigt central här. Det var inte för egen vinning som det
              här projektet startades. Jag tycker att det är bra att vi har
              haft en polisutredning som har legat till grund.
            </seg>
            <seg n="90e684a0">
              Man gjorde detta för att man tyckte att det låg i Sveriges industris
              och svenska statens intresse att hitta denna lösning. Det är detta
              som åklagaren har kommit fram till. Det som Tuve Skånberg gör
              sig till talesman för är spekulation och ett slags överprövning
              av åklagarens beslut. Jag tycker att det är ganska långtgående
              att försöka överpröva åklagarens beslut på det sättet.
            </seg>
          </u>
          <note type="speaker" n="7411da0b">
            Anf. 91 HANS EKSTRÖM (S):
          </note>
          <u who="hans_ekstrom_4bcefd" xml:id="i-454ac0a3f10f9e9b-0" n="70cd345d" next="i-abae673f33befd5b-0">
            <seg n="ead407c2">
              Herr talman! Frågan om Sveriges militära samarbete med Saudiarabien
              har granskats av KU. Jag börjar med att tacka KU:s personal för
              det fantastiska arbetet under denna utredning. Jag vill också
              tacka alla som frivilligt har infunnit sig till KU:s utfrågningar.
              Man kan kanske tro att människor tas dit med polis och tvingas
              till utfrågningarna, men de infinner sig frivilligt för att berätta
              sin version av sanningen.
            </seg>
            <seg n="03189b40">
              Trots den omfattande utredningen där vi har tagit del av mycket
              sekretessbelagt material kan vi kanske inte säga att vi har en
              fullständig bild av vad som har hänt.
            </seg>
            <seg n="c87c5567">
              Jag ska inte upprepa det Andreas och Peter har gått igenom vad
              gäller huvuddragen i denna affär. Jag kan dock konstatera att
              det har inträffat saker i svensk statsförvaltning som inte borde
              kunna inträffa.
            </seg>
            <seg n="313db1fd">
              Ett av staten finansierat privat företag har eventuellt fått
              uppdraget att agera i statens ställe i en fråga där en statlig
              myndighet inte själv kan agera. Låter det inte ganska allvarligt?
            </seg>
            <seg n="81edc97a">
              Vi har inte kunnat visa att det fanns någon kunskap om detta
              på regeringsnivå. Det ska vi vara tydliga med. Vi kan inte påvisa
              någon sådan koppling. Ändå har utskottets majoritet haft fräckheten
              att rikta kritik mot regeringen, och det har vi hört att några
              är mycket upprörda över.
            </seg>
            <seg n="8e483fea">
              Varför har vi riktat kritik? Jo, för att det i regeringens styrande
              funktion ingår en skyldighet att leda den statliga förvaltningens
              verksamhet. Regeringen ansvarar för rikets styrelse inför riksdagen,
              och då måste regeringen hålla sig informerad och styra förvaltningen.
            </seg>
            <seg n="d6aa7aca">
              I det aktuella ärendet har regeringen stoppat vissa sätt att
              lösa motpartens förväntan på det MOU som vi har hört om och skickat
              ut signalen till förvaltningen: Lös det på något annat sätt.
            </seg>
            <seg n="cf69452d">
              Frågan har uppenbarligen varit politiskt känslig, och ändå har
              regeringen inte intresserat sig för hur den har lösts.
            </seg>
            <seg n="04e208b0">
              Så sent som 2010, när information om att bolaget har stoppats
              kommer upp på statssekreterarnivå, skickar statssekreteraren ut
              signalen att FOI inte får något utökat mandat men att det ska
              lösas på något annat sätt. Då är SSTI redan avslöjat; det skandalösa
              har inträffat. Ändå är regeringens signal att det ska lösas på
              något annat sätt, men man säger inget om hur. Detta är tydligheten
              i regeringens styrning när SSTI redan är avslöjat för regeringen.
            </seg>
            <seg n="a0cb4b74">
              Nog är det intressant att en statlig myndighet lämnar pengar
              i plastkassar till en annan statlig myndighet för att finansiera
              ett privat företag. Jag har dessutom inte lyckats få någon uppgift
              om att pengarna har kommit tillbaka till staten.
            </seg>
            <seg n="c5d9ea3d">
              Det är alltså ett av staten finansierat privat företag som har
              skött verksamheten. När statssekreteraren får reda på detta skickar
              han ut signalen: Oj då, men fixa detta på något annat sätt.
            </seg>
            <seg n="90420b65">
              Är det inte lite förvånande? Det är lite pikant på Ture Sventon-nivå.
              Ja, men det är allvarligare än så. Det är en allvarlig brist i
              statens styrning. När denna brist resulterar i att man dessutom
              riskerar rikets internationella relationer har vi en allvarlig
              fråga.
            </seg>
            <seg n="661c6e78">
              Om jag förstod Andreas Norlén rätt tycker han att regeringsformen
              borde ändras till att regeringen inte är ansvarig för rikets styrelse
              inför riksdagen. Enligt honom har detta inträffat, men regeringen
              är inte ansvarig för det. Då måste det vara fel på regeringsformens
              utformning, för där står ganska tydligt att regeringen är ansvarig
              inför riksdagen för styrningen.
            </seg>
            <seg n="1f0791cf">
              Ett särskilt problem som vi har uppmärksammat i granskningen
              är den så kallade samordningsfunktionens ställning i statsförvaltningen.
              Att samordningsfunktionen behövs är jag överens med statsministern
              om. Han argumenterade väl för det i den utfrågning vi hade med
              honom.
            </seg>
            <seg n="a3b0f745">
              Problemet är att eftersom det inte finns någon reglering av samordningsfunktionen
              är det ett svart hål i beredningsprocessen i Regeringskansliet.
              Detta kommer KU att titta på under hösten, och det tror jag behövs.
            </seg>
            <seg n="749bacbe">
              Det finns dock ingen anledning att kritisera regeringen för detta,
              för det var något som inte förutsågs när olika bestämmelser kom
              till.
            </seg>
            <seg n="547c8cdd">
              En sak som väcker särskild förvåning är att man inte tillsätter
              en utredning eller vidtar några åtgärder när en sådan här allvarlig
              händelse har inträffat. Det är först när mediegranskningen kommer
              i gång som det sker något, kanhända i brist på styrning.
            </seg>
            <seg n="ce4172de">
              Borde man inte reagera på att en sådan här allvarlig sak kan
              inträffa i statsförvaltningen? Borde man inte vidta erforderliga
              åtgärder för att förhindra att det kan ske?
            </seg>
            <seg n="05186235">
              I detta ärende har också frågan om hanteringen av allmänna handlingar
              i Regeringskansliet kommit upp. Den har också dykt upp i en del
              andra ärenden. Därför är det viktigt att KU gör en uppföljning
              av vilka åtgärder regeringen vidtar för att få ordning på hanteringen
              av allmänna handlingar i Regeringskansliet.
            </seg>
          </u>
          <note n="5891623d">
            Anf. 92 ANDREAS NORLÉN (M) replik:
          </note>
          <u who="hans_ekstrom_4bcefd" xml:id="i-abae673f33befd5b-0" n="70cd345d" prev="i-454ac0a3f10f9e9b-0">
            <seg n="d6db956b">
              Herr talman! Jag börjar med att fråga Hans Ekström vilken version
              av kritiken som vi ska ta till oss. Är det den som Björn von Sydow
              beskrev i sitt inledningsanförande, som jag tyvärr inte kunde
              replikera på, eller är det den som Hans Ekström har gjort sig
              till tolk för?
            </seg>
            <seg n="1f660bc3">
              Om jag förstod Björn von Sydow rätt handlade hans kritik om perioden
              2007 till början av 2008, alltså när detta tog sin början, och
              att regeringen i det skedet inte styrde FOI tillräckligt och gav
              signaler om hur detta samförståndsavtal skulle hanteras.
            </seg>
            <seg n="8f345d9d">
              Det som jag uppfattar att Hans Ekström talar om, och som jag
              trodde att hela majoriteten talade om, är perioden hösten 2008
              och framåt, alltså när bolaget SSTI bildades, och att man menar
              att regeringen då inte var tillräckligt aktiv.
            </seg>
            <seg n="6d17b6a3">
              Det blev lite oklart eftersom det vad gäller perioden 2007 till
              juni 2008 är väl belagt att regeringen var mycket aktiv i styrningen
              av FOI och att tjänstemän från departementet klev in på myndigheten
              och på möten på ett sätt som man normalt inte gör, just för att
              FOI hade gått för långt och man behövde styra upp.
            </seg>
            <seg n="93d90bdd">
              Så småningom ledde detta arbete till den uppgörelse med saudierna
              som träffades i juni 2008 som innebar att den konflikt som fanns
              på våren blev löst och att man hade en färdplan framåt.
            </seg>
            <seg n="e7767f87">
              Det framstod därför för mig som mycket egendomligt att det var
              denna period som Socialdemokraterna var kritiska till vad gäller
              regeringens agerande.
            </seg>
            <seg n="976b598e">
              Är det så att Socialdemokraterna inte tycker att det som hände
              därefter är problematiskt utan att regeringen skötte sitt arbete
              väl, vilket är vår uppfattning, välkomnar jag er omsvängning.
              Jag skulle dock vilja att Hans Ekström preciserar vad exakt den
              socialdemokratiska linjen är när det gäller kritiken mot regeringen.
            </seg>
          </u>
          <note type="speaker" n="19f37069">
            Anf. 93 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-454ac0a3f10f9e9b-1" n="70cd345d" next="i-abae673f33befd5b-1">
            <seg n="2da959ed">
              Herr talman! Vår huvudkritik gäller perioden våren 2008 och framåt.
              Vi menar att en förvirrad situation uppkommer, och en signal går
              ut om att lösa det på något sätt. Denna signal skickas ut, men
              man intresserar sig egentligen inte för på vilket sätt frågan
              blir löst. Där ligger själva embryot till detta. Det är också
              under våren 2008 som idén om bildandet av ett bolag kommer upp.
            </seg>
            <seg n="bfdc8d53">
              Vi kan se brister i styrningen under olika faser. Vad jag påpekade
              nu till exempel är att till och med när SSTI är avslöjat återkommer
              den bristen i regeringen. Det är inte så att man säger: Oj, här
              har det nog inträffat saker, så nu vi måste ta i och verkligen
              granska detta på ett tydligare sätt. Nej, till och med i det läget
              skickar Jevrell ut signalen: Fixa till det här på något sätt.
              Det tycker jag är ganska anmärkningsvärt, när SSTI redan är avslöjat.
            </seg>
          </u>
          <note n="5ab15197">
            Anf. 94 ANDREAS NORLÉN (M) replik:
          </note>
          <u who="hans_ekstrom_4bcefd" xml:id="i-abae673f33befd5b-1" n="70cd345d" prev="i-454ac0a3f10f9e9b-1">
            <seg n="7b0c7a11">
              Herr talman! Nu känner jag igen mina spekulerande oppositionsvänner
              i utskottet. Nu är Hans Ekström tillbaka på Peter Erikssons linje,
              att utan grund i dokumentation, utfrågningar eller ens KU:s eget
              betänkande komma med anklagelser om att regeringen har skjutit
              över detta på myndigheterna utan att ange hur det ska lösas.
            </seg>
            <seg n="aebe4948">
              Sanningen är: Om man läser KU:s betänkande ser man att beskrivningen
              finns där. Det var turbulent under våren 2008 på grund av att
              FOI hade gått för långt. Sedan skedde det förhandlingar med saudierna,
              och man nådde i juni 2008 en uppgörelse om vägen framåt med FOI
              som konsult. Därefter finns det inget dokument som visar att regeringen
              skulle ha gett FOI någon ny order. Det är ingen i utfrågningen
              som har påstått att FOI har fått någon ytterligare order om att
              göra något annat än att vara just konsult.
            </seg>
            <seg n="bacf4ee9">
              I den återrapportering som regeringen får från FOI, i form av
              ansökan om bemyndiganden för att ingå konsultavtalet, finns det
              heller inget som antyder att FOI skulle ha känt sig tvingat eller
              förpliktat att göra något mer långtgående än att vara konsult
              åt Saudiarabien.
            </seg>
            <seg n="7a66a9d1">
              I ställningstagandet finns det en formulering som handlar om
              att majoriteten i utskottet anser att regeringen skjutit frågan
              ifrån sig. Det är ett väldigt långtgående uttalande, för då handlar
              det inte enbart om att regeringen skulle ha varit allmänt passiv
              utan om att man aktivt och medvetet skjutit frågan ifrån sig.
              Är man så långtgående i sin kritik ställer det extra stort krav
              på dokumentation, att man kan styrka att det man påstår är sant.
              Det är ett påstående om en aktiv handling, ett aktivt ställningstagande.
            </seg>
            <seg n="c8ffc651">
              Jag uppmanar Hans Ekström att för mig, nu eller senare, presentera
              något enda dokument, någon enda utfrågning där han har stöd för
              detta påstående. Men det finns inget sådant stöd!
            </seg>
          </u>
          <note type="speaker" n="323bb489">
            Anf. 95 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-699316678d82b8d0-0" n="70cd345d">
            <seg n="54ccb8bd">
              Herr talman! I dag behandlade vi i utskottet en prövning av vad
              som skulle vara sekretessbelagt och vad som skulle vara offentligt.
              Tack och lov kan jag i alla fall använda en liten offentlig del
              av det vi sekretessprövade i dag. Jag har kollat under sammanträdet
              att jag får säga det jag nu kommer att säga.
            </seg>
            <seg n="d7b9bb1a">
              Den 10 mars 2010 informerades Jevrell om SSTI:s verksamhet av
              generaldirektören och om att bolaget inte längre har någon roll.
              Då säger han som svar på frågan: FOI kommer inte att få något
              utökat mandat med anledning av det inträffade. Men han säger också:
              Men FOI måste hitta en lösning på ett annat sätt.
            </seg>
            <seg n="ff42cb4c">
              Är det, Andreas Norlén, tydlig styrning? Är det på det sättet
              regeringen kan leva upp till regeringsformens krav på att inför
              riksdagen ansvara för rikets styrning? Jag förstår inte hur du
              menar att det kan ske.
            </seg>
          </u>
          <note type="speaker" n="1f0ece04">
            Anf. 96 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-11" n="fcc3576f">
            <seg n="96ea8db6">
              Herr talman! Återigen precis som med ordföranden tidigare målar
              Hans Ekström upp en bild som vi inte har i den gemensamma reciten.
              Han läser in saker som inte står där och inte heller i det hemliga
              materialet.
            </seg>
            <seg n="7eaf1fb4">
              Lös det här på något sätt. Det insinueras att det skulle vara
              vilket sätt som helst: Lös det bara ni kan! I stället handlade
              det om alternativa, civila samarbetsfrågor, förvisso saker som
              inte var efterfrågade av mottagaren, men likväl var tanken att
              man ville att mottagaren skulle vara nöjd. Det var inte att man
              skulle lösa det på vilket sätt som helst.
            </seg>
            <seg n="de6f9779">
              När man säger som Hans Ekström, att man var ointresserad av hur,
              återstår bevisningen. Men det finns ingen sådan bevisning.
            </seg>
            <seg n="e85a7d45">
              Sedan undrar jag om Hans Ekström också ska bli mig svaret skyldig
              på den här frågan. Hur skulle Sten Tolgfors kunna sätta sig ned
              tillsammans med Sandström, generaldirektören vid tillfället, och
              fråga: Kan du upplysa mig om SSTI, som jag inte känner till och
              vars namn jag aldrig har hört? Och så svarar hon: Jag har visserligen
              aldrig hört det och känner inte till det, och vi har inte varit
              med att starta det så långt jag vet, men jag kan ändå berätta
              det här.
            </seg>
            <seg n="b3082430">
              Vad skulle hon berätta, och vad skulle han kunna fråga om? Det
              är en fullkomligt hypotetisk fråga. Det kräver klärvoajans och
              tankeläsning, dessutom om något som ingen av dem kände till. Hur
              skulle han kunna följa upp detta?
            </seg>
          </u>
          <note type="speaker" n="a9167b9e">
            Anf. 97 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-699316678d82b8d0-1" n="70cd345d">
            <seg n="6e4b58f8">
              Herr talman! Det kravet har vi aldrig ställt, att han skulle
              kunna svara på de frågorna. Det är verkligen att via retorik försöka
              skapa en annan bild.
            </seg>
            <seg n="6e3d40f5">
              Det krav som riksdagen har rätt att ställa är att när man vet
              att ett problem i statsförvaltningen dyker upp och måste lösas,
              då ska man inte bara stanna där utan fundera: Här har det uppkommit
              ett allvarligt bekymmer för Sverige, vi har ett avtal, och vi
              kan inte lösa det på det här sättet. Ska man stanna där då? Nej,
              jag tror att Tuve jag känner ju honom efter ett par år i utskottet
              skulle ha frågat efter hur man skulle lösa det.
            </seg>
            <seg n="c2649ddf">
              Det är bara det lilla kravet vi ställer, att regeringen inför
              riksdagen kan svara för hur riket styrs, inte bara att det styrs.
              Det är faktiskt hur riket styrs som regeringen är ansvarig för
              inför riksdagen.
            </seg>
          </u>
          <note type="speaker" n="be66fa7a">
            Anf. 98 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-12" n="fcc3576f">
            <seg n="3a56abce">
              Herr talman! Förvisso skulle både jag och Hans Ekström fråga
              hur. Men vad är det som säger att inte regeringen har frågat?
              Man gick ju in mycket konkret och kraftfullt och styrde upp. Man
              har direktiv. Man talade om för dem: Det är helt omöjligt att
              ni fortsätter på den här vägen med SSTI.
            </seg>
            <seg n="02132118">
              Det finns verkligen alternativ, med civila avtal och överenskommelser,
              låt vara att de inte var efterfrågade.
            </seg>
            <seg n="e6b6c8f2">
              Sedan en sak till: Hans Ekström antydde att detta inte kom i
              gång därför att regeringen inte tog tag i det. Men det kom faktiskt
              i gång vid den nytillträdde generaldirektörens polisanmälan. Det
              var då som hela frågan exploderade medialt. Och det var som det
              skulle vara. Det var en polisanmälan. Den gick till Säpo, som
              gjorde det grundligt, och därför står vi här och debatterar detta.
              Han agerade helt korrekt.
            </seg>
          </u>
          <note type="speaker" n="55d607f8">
            Anf. 99 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-699316678d82b8d0-2" n="70cd345d">
            <seg n="839fd0ba">
              Herr talman! Både du och jag, Tuve, hade nog intresserat oss
              för detta. Ändå är det så sent som den 10 mars 2010, när SSTI
              är avslöjat och när man känner till den stora skandalen, som statssekreteraren
              det har vi sett dokumentation om i dag, och det är offentliga
              papper efter dagens utskottssammanträde skickar signalen: FOI
              måste hitta en lösning!
            </seg>
            <seg n="ddd8dfb8">
              Är det inte ganska anmärkningsvärt att man till och med när bolaget
              är avslöjat inte blir allvarligt bekymrad och tänker: Oj, vi har
              kris, hur ska vi fixa det här? Nej, FOI måste hitta en lösning.
              Jag tycker att det är nonchalant i överkant.
            </seg>
          </u>
          <note type="speaker" n="a58f7044">
            Anf. 100 JONAS ÅKERLUND (SD):
          </note>
          <u who="jonas_akerlund_45e72b" xml:id="i-f380a18bb4752b9c-0" n="7e1cdac2" next="i-cdfea08ba89671e2-0">
            <seg n="f16ddbc5">
              Herr talman! Mycket är sagt, och jag vill inte förlänga en redan
              mycket lång debatt. I allt väsentligt delar jag den bild som Peter
              Eriksson och Hans Ekström har tecknat.
            </seg>
            <seg n="123979e9">
              Men visst är det så som det har sagts, att granskningen inte
              har visat något annat än att det helt saknas spår mellan det som
              har hänt och regeringen. Generaldirektören säger sig vara helt
              ovetande om vad som har hänt. Ansvaret för det som faktiskt har
              hänt bör då rimligtvis ligga längre ned i den organisation, FOI,
              som vi inte granskar.
            </seg>
            <seg n="e0b5bbae">
              När jag hör att regeringen har ägnat sig åt skademinimering vill
              jag bara tillägga: med avsevärd framgång.
            </seg>
            <seg n="77f6e365">
              Det man ändå inte kan förändra är regeringens ansvar även för
              det man underlåter att göra och det är grunden för den kritik
              som vi riktar. Man kan inte bara säga: Nej, vi har inget gjort
              och inget vetat alltså är vi fria från ansvar. Så fungerar det
              inte!
            </seg>
          </u>
          <note n="02b47229">
            Anf. 101 ANDREAS NORLÉN (M) replik:
          </note>
          <u who="jonas_akerlund_45e72b" xml:id="i-cdfea08ba89671e2-0" n="7e1cdac2" prev="i-f380a18bb4752b9c-0">
            <seg n="b81761e2">
              Herr talman! Nej, Jonas Åkerlund, man kan naturligtvis inte säga:
              Vi vet ingenting och därför är vi fria från ansvar.
            </seg>
            <seg n="5da7f99a">
              Det är inte heller det som regeringen har sagt. Vi har en mycket
              omfattande dokumentation som visar vad regeringen har gjort och
              vad regeringen har sagt. Vi har i vårt betänkande mycket utförligt
              redovisat att regeringen när det väl blev klart vad FOI hade gjort
              och att FOI hade gått för långt i kontakterna med Saudiarabien
              mycket aktivt grep in för att styra upp verksamheten. Man tog
              ett konkret initiativ för att komma till rätta med situationen,
              och så småningom kom man fram till en kompromiss, eller en uppgörelse,
              med saudierna i juni 2008. Det framgår mycket tydligt.
            </seg>
            <seg n="eb64e6b8">
              Därefter styrde man upp verksamheten ytterligare genom två formella
              regeringsbeslut i november 2008 och i juli 2009 för att sätta
              ramar för FOI:s verksamhet: Så här mycket får FOI göra, och det
              här får FOI inte göra.
            </seg>
            <seg n="81dd2133">
              Sedan har FOI haft ett tydligt mandat. Det har inte rått någon
              tvekan om vad regeringens vilja var eller vad FOI:s mandat är.
              FOI:s mandat var just att agera som konsult i relation till Saudiarabien.
              FOI hade inget uppdrag att göra något annat eller något mer. FOI
              skulle agera konsult. Därutöver skulle saudierna själva leda sitt
              projekt.
            </seg>
            <seg n="8892f03d">
              Det fanns ingen tvekan om vad regeringen ville och vad FOI skulle
              göra. Detta är mycket tydligt redovisat. Jag förstår därför inte
              varför Jonas Åkerlund ger en felaktig beskrivning av vad utredningen
              har visat. Jag tycker att det är ett led i den spekulationsverksamhet
              som oppositionspartierna har ägnat sig åt i konstitutionsutskottet.
              Vi har fått tydliga svar på hur händelseförloppet har sett ut
              från regeringens perspektiv vad man har gjort, hur man har följt
              upp och vad resultatet har blivit. Jag undrar därför vad Jonas
              Åkerlund har för stöd för sina mycket långtgående påståenden som
              finns i majoritetens ställningstaganden om regeringens brister.
              Det finns inget stöd för dem, som jag har påpekat tidigare.
            </seg>
          </u>
          <note type="speaker" n="6ea6f778">
            Anf. 102 JONAS ÅKERLUND (SD) replik:
          </note>
          <u who="jonas_akerlund_45e72b" xml:id="i-f380a18bb4752b9c-1" n="7e1cdac2" next="i-cdfea08ba89671e2-1">
            <seg n="1a2eecb7">
              Herr talman! Regeringen agerar, och regeringen tar ansvar, säger
              Andreas Norlén. Ska jag tolka det som att regeringen också har
              agerat och tagit ansvar för exempelvis SSTI?
            </seg>
          </u>
          <note n="36ddec1b">
            Anf. 103 ANDREAS NORLÉN (M) replik:
          </note>
          <u who="jonas_akerlund_45e72b" xml:id="i-cdfea08ba89671e2-1" n="7e1cdac2" prev="i-f380a18bb4752b9c-1">
            <seg n="9710dddf">
              Herr talman! Som KU enhälligt konstaterar har regeringen inte
              varit delaktig i bildandet eller finansieringen av bolaget SSTI,
              utan det är någonting som har skötts av en eller flera personer
              inom myndigheten FOI. Därigenom har regeringen frikänts från all
              delaktighet i bolaget SSTI:s tillkomst och finansiering.
            </seg>
            <seg n="5ab3ca10">
              Jag får erkänna att jag blir lite fundersam över Jonas Åkerlunds
              fråga eftersom jag tycker att just denna del, om regeringens ansvar
              för bolaget SSTI, är klarlagd. Där var regeringen inte delaktig.
              Det var inte någonting som gjordes på regeringens ansvar.
            </seg>
            <seg n="02385d68">
              Då kan man säga som en annan talare var inne på: Innebär det
              att vi ska skriva om regeringsformen och att regeringen inte längre
              ansvarar för vad som sker inom statsförvaltningen?
            </seg>
            <seg n="35dec20c">
              Nej, men det är på det sättet att om enskilda medarbetare inom
              en myndighet går utanför ramarna kan inte det omedelbart falla
              under statsrådets ansvar. FOI har 1 000 anställda. I statsförvaltningen
              i övrigt finns det tiotusentals anställda. Det kan därför omöjligen
              vara ett enskilt statsråds eller ens regeringens kollektiva ansvar
              att följa upp vad varje enskild medarbetare gör i sin tjänst i
              statsförvaltningen. Det måste finnas kontrollsystem inom myndigheterna
              för att följa upp och hitta de brister som finns. Vi har Riksrevisionen
              som har ansvar för att granska myndigheternas verksamhet och redovisning.
            </seg>
            <seg n="b701f622">
              Däremot har KU sagt att om det förekommer brister i en myndighets
              verksamhet som ett statsråd får kännedom om utan att agera och
              som upprepas utan att statsrådet agerar, då bär statsrådet definitivt
              ett ansvar. Vi har haft granskningsärenden där vi har kritiserat
              på denna grund. Men här handlar det om att enskilda personer i
              det fördolda går utanför ramarna. Det kan regeringen naturligtvis
              inte lastas för.
            </seg>
          </u>
          <note type="speaker" n="ef04b708">
            Anf. 104 JONAS ÅKERLUND (SD) replik:
          </note>
          <u who="jonas_akerlund_45e72b" xml:id="i-1ddb5c8f4dc84011-6" n="7e1cdac2">
            <seg n="9748e882">
              Herr talman! Då måste jag fråga Andreas Norlén följande: Vem
              är det då som är ansvarig? Frågan är naturligtvis retorisk därför
              att Andreas Norlén själv säger att regeringen är ansvarig för
              att ha kontrollsystem så att personal i underordnad position i
              en myndighet kan ställas till svars. Jag kan inte se någonting
              annat än att det måste vara regeringens ansvar. Det är på detta
              vi grundar vår kritik.
            </seg>
          </u>
          <note type="speaker" n="3736b4b5">
            Anf. 105 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-13" n="fcc3576f">
            <seg n="3dad6d17">
              Herr talman! Jonas Åkerlund har, precis som jag och övriga, en
              röst i KU och är lika ansvarig för ställningstagandena som någon
              annan. Med en enda röst kan man skapa skillnad i fråga om majoriteter.
              Alltså måste vi hålla även Jonas Åkerlund ansvarig för det långtgående
              ställningstagande som en majoritet ställde sig bakom.
            </seg>
            <seg n="951c7a0e">
              Jag vill fråga om Jonas Åkerlund verkligen i alla avseenden ställer
              sig bakom till exempel spekulationer om den skada som skulle ha
              skett i fråga om anseende internationellt eller om att regeringen
              skulle kunna ha förutsett SSTI, vad som hände och vad som så småningom
              stoppades innan regeringen ens visste om det. SSTI var ju stoppat
              och nedlagt när regeringen fick kännedom om vad verksamheten handlade
              om.
            </seg>
            <seg n="0d95a9b1">
              Vem hade ansvaret? Den som hade ansvaret för att SSTI över huvud
              taget tillkom var den som startade det en enskild tjänsteman.
              Denna tjänsteman måste ha haft någon annans acceptans. Om det
              var ett par stycken, eller om det även var generaldirektören kan
              vi inte med säkerhet säga. Men generaldirektören Sandström förnekar
              sådan påverkan.
            </seg>
            <seg n="18264412">
              Vad skulle regeringen ha kunnat påverka, förutse eller fråga
              om när inte generaldirektören kände till det?
            </seg>
          </u>
          <note type="speaker" n="9aa7103d">
            Anf. 106 JONAS ÅKERLUND (SD) replik:
          </note>
          <u who="jonas_akerlund_45e72b" xml:id="i-1ddb5c8f4dc84011-7" n="7e1cdac2">
            <seg n="1d7cdc89">
              Herr talman! Naturligtvis har Tuve Skånberg alldeles rätt i att
              var och en av oss som står bakom majoritetens skrivning och ställningstagande
              i utskottet är ansvarig för det. Självklart är jag det. Jag tillstår
              gärna att det var med stor tvekan som jag anslöt mig till texten.
              Personligen hade jag velat ha betydligt skarpare skrivningar.
              Men jag tyckte ändå att det kunde vara värt att ställa mig bakom
              detta.
            </seg>
            <seg n="67fff3a0">
              Hur man än försöker tricksa med saker och ting, Tuve Skånberg,
              är regeringen ansvarig för vad den gör och för vad den underlåter
              att göra, för vilka system som fungerar och för vilka som inte
              fungerar. Det finns ingenting att skylla på.
            </seg>
            <seg n="1e9e338c">
              Dessutom kan man absolut inte säga: De ansvariga, de som verkligen
              har ställt till det, är långt ned i organisationen.
            </seg>
            <seg n="f0b09029">
              Det är lågt.
            </seg>
          </u>
          <note type="speaker" n="cd0d744a">
            Anf. 107 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-14" n="fcc3576f">
            <seg n="e63a717c">
              Herr talman! Nu blir Jonas Åkerlund mig svaret skyldig och ska
              innan han sätter sig tala om: Hur tricksar jag?
            </seg>
          </u>
          <note type="speaker" n="0e045820">
            Anf. 108 JONAS ÅKERLUND (SD) replik:
          </note>
          <u who="jonas_akerlund_45e72b" xml:id="i-1ddb5c8f4dc84011-8" n="7e1cdac2">
            <seg n="548e7fcf">
              Herr talman! Jag tycker att det är tricks när man blandar in
              enskilda anställda i underordnad position när det är regeringen
              som vi granskar. Man kan inte plocka fram dem och säga: Nej, regeringen
              kan inget göra, och regeringen har inget ansvar för det var några
              personer på underordnad nivå som hoppade över skaklarna.
            </seg>
            <seg n="835fe915">
              Det är fortfarande regeringens ansvar.
            </seg>
          </u>
          <note type="speaker" n="50126e05">
            Anf. 109 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-8eea474a9a44428f-0" n="fac32043" next="i-faa3d1ba8b273a33-0">
            <seg n="043d7c3e">
              Herr talman! Mycket har redan sagts i detta ärende, och man kan
              undra om jag kan tillföra så mycket. Men jag tänker i alla fall
              slänga mig in i och lägga mig i debatten.
            </seg>
            <seg n="d1a7484a">
              Det har varit ett intressant ärende på många sätt. Det har varit
              spännande. Någon sade att man skulle kunna skriva en thriller
              om det. Det är lite Hamiltonkänsla i fråga om en del detaljer.
            </seg>
            <seg n="9f8122f1">
              Ett av problemen är att väldigt mycket av detta är hemligt. Det
              gör att det ibland blir mycket svårt i diskussionen här. Det finns
              saker som jag skulle vilja säga, och som verkligen styrker det
              som vi i majoriteten i utskottet har kommit fram till, och som
              jag vet att jag inte ska säga. Jag kommer nog inte att säga mer
              än det som jag får säga. Men det är jättemarigt, och jag hoppas
              att jag inte säger för mycket. Men det är ett problem, och det
              är framför allt ett problem när vi har en minoritet som påstår
              att vi i princip bara hittar på, att det inte finns några belägg
              och att allting bara är spekulationer. Minoriteten i detta sammanhang
              är nämligen också väl medveten om att det finns viktiga saker
              i detta underlag som är sekretessbelagt och som vi alltså inte
              kan lyfta fram här i talarstolen. Det tycker jag är lite ohederligt.
              Nu är det dock så, och vi får försöka fixa det så gott vi kan.
              Vi gör olika bedömningar.
            </seg>
            <seg n="fc3fb81e">
              Det har flera gånger varit uppe att regeringen fram till våren
              2008 hade väldigt mycket kontakter med FOI. Man hade väldigt mycket
              diskussioner på olika nivåer, från statssekreterare och nedåt;
              Jevrell var i väg till Riyadh och försökte hitta överenskommelser
              och så. Sedan togs ett regeringsbeslut i maj 2008, och efter det
              var allting frid och fröjd man hade satt ramarna, och FOI fick
              agera utifrån det. Regeringens beslut var tydligt.
            </seg>
            <seg n="e9944b0c">
              Problemet är att det sedan togs fler beslut. I maj 2008 beslöts
              att FOI fick ett bemyndigande att förhandla ett avtal om försvarsforskning
              och teknologiutveckling. Det avtalet fick FOI sedan ett bemyndigande
              att ingå i november 2008. Samtidigt fick man bemyndigande att
              förhandla även om det projektavtal som är det vi nu granskar.
              Det projektavtalet togs det sedan beslut om den 16 juli 2009.
              SSTI bildades under tiden avtalet togs fram.
            </seg>
            <seg n="179f24af">
              Man fick alltså ett bemyndigande i november 2008, och i december
              bildades SSTI och fanns sedan med i underlaget till det beslut
              som togs i juli 2009. Det var alltså efter den period vi här har
              fått höra att regeringen och Jevrell hade väldigt mycket kontakter
              med FOI. Man tyckte dock att man hade löst allting i maj 2008.
              Ja, det hade man ju FOI agerade ganska självständigt efter maj
              2008; de jobbade på utifrån de riktlinjer de uppfattade att de
              hade fått, och bolaget SSTI bildades.
            </seg>
            <seg n="7a9d3bb1">
              Det som är konstigt i det här ärendet är att det har varit väldigt
              mycket synpunkter på vad som hände 2007 och 2008. FOI hoppade
              över skaklarna och började förhandla om saker de inte hade mandat
              för; regeringen drog i bromsen och hade de här diskussionerna.
              Sedan har man plötsligt i princip ingen kontakt alls. Då upphör
              alla kontakter.
            </seg>
            <seg n="c61030f3">
              Annars brukar vi prata om behovet av informell styrning och av
              kontakter med myndigheter vid sidan av förra året hade vi en granskning
              angående Tolgfors och Jevrells kontakter med Försvarsmakten, och
              då framfördes behovet av informella kontakter där man var tvungen
              att informera Försvarsmakten om att man inte fick läcka hemliga
              uppgifter vid konferensen. En sådan fråga tyckte man var så pass
              viktig att Jevrell hade kontakt med Försvarsmakten om saken. Det
              var också så att Tolgfors då var informerad om att Jevrell hade
              det samtalet med myndigheten.
            </seg>
            <seg n="1b902486">
              Här har vi dock en myndighet som hoppar över skaklarna när det
              gäller förhandlingar med Saudiarabien. Vi vet att det har framförts
              uppgifter om att det skulle kunna vara så att Svenskt Näringsliv
              var bekymrade och oroade över frågan och att Saudiarabien var
              oroade. I det fallet väljer regeringen att i maj 2008 ta ett beslut
              och sedan ta korta beslut men nästan helt upphöra med den informella,
              löpande kontakten. Jag har svårt att se något annat skäl till
              det än att kunna säga: Nej, vi visste ingenting.
            </seg>
            <seg n="b7482970">
              Jag tycker att det är genomgående i den här granskningen. Temat
              är att man inget vet, att myndigheterna sköter sig själva och
              att ansvaret ligger på någon annan.
            </seg>
            <seg n="890e1efd">
              För övrigt har jag förstått att det gjordes en polisanmälan.
              Det har nämnts här. Det var en polisanmälan av en medarbetare
              inom FOI som anklagades för trolöshet mot huvudman. Den är nedlagd,
              så vitt jag vet. Det är märkligt att den hela tiden används som
              ett argument för att det fortfarande är den enskilda individens
              fel inom FOI och att det inte är något regeringen kan svara för.
            </seg>
          </u>
          <note n="a1325239">
            Anf. 110 ANDREAS NORLÉN (M) replik:
          </note>
          <u who="mia_sydow_molleby_68a11e" xml:id="i-faa3d1ba8b273a33-0" n="fac32043" prev="i-8eea474a9a44428f-0">
            <seg n="b1915f59">
              Herr talman! Mia Sydow Mölleby antyder att det i sekretessbelagda
              handlingar skulle finnas stöd för de påståenden som framförs i
              majoritetens ställningstagande. Jag vill bestämt förneka att det
              är på det sättet. Jag har inte sett något sådant, och jag har
              suttit ett antal dagar och läst hemliga handlingar. Jag tror att
              jag har läst vartenda dokument av de hundratals, kanske tusentals,
              sidor vi har fått, och jag har inte sett ett enda dokument i KU:s
              arkiv som stöder det Mia Sydow Mölleby påstår.
            </seg>
            <seg n="09d7926e">
              Tvärtom använder hon här detta med sekretessbeläggningen som
              ett sätt att kasta en skugga över regeringen och påstå att det
              finns handlingar som inte finns. Jag har inte sett ett enda dokument
              av det slag hon beskriver. Ohederligt var ordet.
            </seg>
            <seg n="50a2c591">
              Sedan ger hon också en felaktig verklighetsbeskrivning när det
              gäller kontakterna mellan regeringen och FOI. Hon säger att all
              kontakt upphör efter juni 2008. Sanningen är att KU inte har granskat
              det KU har inte ställt frågor till Regeringskansliet om vilken
              kontakt som fanns mellan FOI och Försvarsdepartementet under perioden
              juni 2008 och framåt. Det finns inga dokument i vår granskning
              som handlar om det.
            </seg>
            <seg n="71b7c5f8">
              Det är i stället så att det mycket väl kan ha funnits telefonsamtal
              från statssekreteraren till FOI det har vi inte frågat om. Det
              kan vara andra tjänstemän på lägre nivåer som har haft kontakt
              med varandra det har vi heller ingen dokumentation om. Vi har
              ingen dokumentation om att det har skett, men det beror på att
              vi inte har granskat den frågan. Vi har inte ställt frågor kring
              detta, och därför har vi inte fått några svar.
            </seg>
            <seg n="c952396f">
              Sedan hade FOI också en tydlig väg framåt efter juni 2008, nämligen
              att man skulle agera som konsult åt Saudiarabien. Man skulle ta
              fram ett projektavtal ett konsultavtal och det skulle underställas
              regeringen för godkännande. Man fick ett mandat att förhandla
              i slutet av 2008, och sedan skedde den förhandlingen. Det är sanningen,
              Mia Sydow Mölleby.
            </seg>
          </u>
          <note type="speaker" n="20a11755">
            Anf. 111 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-8eea474a9a44428f-1" n="fac32043" next="i-faa3d1ba8b273a33-1">
            <seg n="ae29dbf1">
              Herr talman! Att när man har haft en sådan diskussion som man
              har haft under hela senhösten 2007 och våren 2008 inte fråga hur
              det här ska göras, hur lösningen har gjorts, hur den fungerar,
              vad innebörden av det är faktiskt titta ordentligt på det som
              finns med, fundera över det och diskutera det ordentligt med myndigheten
              är att underlåta att hålla sig informerad och ha en styrning.
              Det är märkligt att man faktiskt inte har haft koll på vad det
              är FOI:s avtal har inneburit.
            </seg>
            <seg n="f524fb58">
              Det finns handlingar som absolut styrker vår uppfattning, och
              det vet Andreas.
            </seg>
          </u>
          <note n="c6f822e5">
            Anf. 112 ANDREAS NORLÉN (M) replik:
          </note>
          <u who="mia_sydow_molleby_68a11e" xml:id="i-faa3d1ba8b273a33-1" n="fac32043" prev="i-8eea474a9a44428f-1">
            <seg n="eba7934b">
              Herr talman! Nej, det vet jag inte. Jag tror att jag har läst
              varenda handling, och jag har inte hittat någon handling som styrker
              det Mia Sydow Mölleby påstår.
            </seg>
            <seg n="b4994a8e">
              Sedan är det inte heller sant att regeringen inte frågar hur
              eller vad avtalet innebär. Regeringen fattade i november 2008
              ett beslut om att ge FOI mandat att förhandla om det här projektavtalet,
              alltså konsultavtalet. Sedan fick man en återrapport, och så fattade
              man i juli 2009 beslut om att ge FOI mandat att ingå avtalet.
              Det har alltså funnits formella kontrollstationer där man har
              följt upp sina direktiv.
            </seg>
            <seg n="0f7a87f7">
              Vi hörde i ett tidigare replikskifte det märkliga påståendet
              att anteckningar från ett möte i mars 2010, när generaldirektör
              Lind informerade statssekreterare Jevrell om att samarbetet med
              SSTI hade funnits och avslutats, på något sätt skulle ha relevans
              för att bedöma vad regeringen gjorde och inte gjorde under 2008
              och 2009. Jag undrar om Mia Sydow Mölleby också tycker att det
              framstår som en synnerligen ologisk argumentation eller om hon
              biträder den av lojalitet med sina kolleger i oppositionen. Handlingar
              som sker under 2008 och 2009 måste nämligen rimligtvis värderas
              utifrån de dokument som föreligger från den tiden.
            </seg>
            <seg n="021c399c">
              När det gäller vad som skedde 2010 har det inte varit föremål
              för utskottets granskning eftersom det inte är en fråga vi har
              haft på bordet. Det här har i stället handlat om bolaget SSTI
              och vilket ansvar regeringen bar för att det bolaget kom till.
              Där har regeringen friats av utskottet det finns ingenting som
              styrker att regeringen har varit delaktig i bildandet eller finansieringen
              av bolaget SSTI. Det är KU:s enhälliga slutsats.
            </seg>
            <seg n="c9e84024">
              De andra anklagelserna bygger på spekulationer, och Mia Sydow
              Mölleby har fortfarande inte kunnat visa mig något stöd för de
              påståenden hon eller de andra i oppositionen för fram.
            </seg>
          </u>
          <note type="speaker" n="ca679da2">
            Anf. 113 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-8eea474a9a44428f-2" n="fac32043" next="i-faa3d1ba8b273a33-2"/>
          <note n="70a7ded7">
            Herr talman! Det fattades ett beslut i november 2008 om att SSTI
            skulle förhandla vidare med Saudiarabien. I november 2009 bildades
            SSTI. I juli 2009 tog regeringen ett nytt beslut där man bemyndigade
            FOI att ingå ett avtal om att vara konsult, och där var SSTI med.
          </note>
          <u who="mia_sydow_molleby_68a11e" xml:id="i-faa3d1ba8b273a33-2" n="fac32043" prev="i-8eea474a9a44428f-2">
            <seg n="6fb738eb">
              Det fanns med i underlaget, och då har man vetat om det och borde
              ha funderat över hur det gick till att komma fram till den lösningen.
              Man fattade beslut. Det är de regeringsbeslut som finns som underlag,
              och där har man inte gjort en ordentlig koll av vad det betydde.
            </seg>
            <seg n="93b37722">
              Utifrån den enorma diskussion som var 2007 och 2008 är det rimligt
              att se över vad de beslut som fattades betyder som är korrigerande
              i förhållande till problemsituationen. Var det bara något som
              rullade på, ett ärende som det inte var något större problem med?
            </seg>
            <seg n="246c683e">
              Vi har haft utfrågningar där man har hänvisat till de här besluten
              och inget mer. Det finns ingenting som tyder på att regeringen
              har haft någon som helst uppföljning. Ministern har sagt: Vi har
              tagit de här besluten, punkt. SSTI var med i underlaget, men det
              hade man ingen kännedom om, vad jag förstått, i alla fall inte
              enligt vad man har sagt om man nu blev tagen på sängen våren 2010
              i frågan.
            </seg>
            <seg n="b0a98f00">
              Återupptagna förhandlingar
            </seg>
            <seg n="f4f61c61">
              Herr talman! En dag i mitten av november 2005 väntades en mycket
              speciell gäst till Helsingfors, och han skulle komma av ett mycket
              speciellt skäl. Programmet var noga planerat, från de militära
              ceremonierna till de möten som skulle äga rum, bland annat mellan
              gästen och riksdagens dåvarande talman, Björn von Sydow. Själva
              höjdpunkten inträffade dock när gästen och Sveriges dåvarande
              försvarsminister, socialdemokraten Leni Björklund, under högtidliga
              former undertecknade ett avtal.
            </seg>
            <seg n="8670c7e9">
              Gästen i fråga var prins Khaled, vice försvarsminister i Saudiarabien,
              och avtalet som undertecknades var ett samförståndsavtal mellan
              Sverige och Saudiarabien om militärt samarbete. Det var där och
              då som allt det vi debatterade i den tidigare debattomgången tog
              sin början. Det var detta samförståndsavtal som saudierna åberopade
              när de våren 2007 bad Totalförsvarets forskningsinstitut, FOI,
              om hjälp med att skapa en anläggning för renovering och modifiering
              av pansarvärnsvapen.
            </seg>
            <seg n="29f1b05b">
              KU:s granskning av hur den nuvarande regeringen agerade när det
              gäller samförståndsavtalet med Saudiarabien debatterade vi alldeles
              nyss. Nu har turen kommit till att debattera KU:s granskning av
              hur den dåvarande, socialdemokratiska regeringen agerade när samförståndsavtalet
              kom till. Hur sköttes förhandlingsarbetet? Hur gick det till i
              Försvarsdepartementet när frågan om att ingå avtalet skulle beredas?
              Den typen av frågor har KU studerat.
            </seg>
            <seg n="de40bbc7">
              KU har en gång tidigare, våren 2006, granskat frågor med koppling
              till samförståndsavtalet, men då var granskningsfrågan enbart
              om man kunde ha några juridiska invändningar mot avtalets innehåll.
              KU kom då fram till att ingåendet av avtalet inte var tillståndspliktig
              verksamhet enligt krigsmateriellagstiftningen och fann inte anledning
              att göra några ytterligare uttalanden. Det var alltså fråga om
              en rent formell prövning av avtalets innehåll. Utskottet granskade
              inte hur det gick till när avtalet ingicks.
            </seg>
            <seg n="7f11259b">
              Den händelseutveckling från och med 2007 och framåt som vi nyss
              debatterade var förstås inte känd för utskottet då, eftersom den
              ännu inte hade ägt rum. Dessa händelser kastar dock ett nytt ljus
              över samförståndsavtalet. Såväl dessa nya händelser som det faktum
              att den tidigare granskningen enbart rörde avtalets innehåll motiverar
              den förnyade, bredare granskning som KU gör i år.
            </seg>
            <seg n="40e49268">
              Sverige har samförståndsavtal på försvarsområdet med en mängd
              länder. Samförståndsavtal brukar vara allmänt hållna och snarast
              vara ett slags uttryck för en vilja att samarbeta utan att man
              är särskilt konkret vad gäller samarbetets närmare innehåll. Tanken
              är att samförståndsavtalet ska skapa en ram för diskussioner om
              konkret projektsamarbete, men sådana projekt måste man i så fall
              komma överens om i så kallade underavtal till det övergripande
              samförståndsavtalet.
            </seg>
            <seg n="b2dcda99">
              Avtalet med Saudiarabien är dock annorlunda än andra samförståndsavtal
              som Sverige har ingått. Där finns ett antal långtgående och detaljerade
              föreskrifter som noga beskriver vad samarbetet kan komma att handla
              om.
            </seg>
            <seg n="6f6c0046">
              Låt mig redogöra för några av de områdena. Det handlar om utrustning
              och system för stridsledning, utrustning och system för elektronisk
              krigföring och signalspaning, utrustning för skydd och sanering
              avseende massförstörelsevapen och utrustning för säkerhetsspaning.
              När det gäller elektronisk krigföring och signalspaning ska man
              även titta på samarbete i fråga om taktisk och teknisk utbildning.
              Det står att parterna särskilt ska sträva efter att utbyta teknisk
              och ingenjörsmässig expertis i fråga om underhåll, utveckling
              och rekonstruktion av vapensystem, utrustning och reservdelar.
              Det handlar om att vardera parten ska främja att industrin i dess
              land utformar gemensamma projekt för sammansättning eller produktion
              av militär utrustning i den andra partens land. Området militär
              sjukvård handlar om utbyte för utbildning av läkare, sjukvårdspersonal
              och sjukvårdsbiträden inom området för auxiliär militärmedicin
              och fältmedicin.
            </seg>
            <seg n="31a153e5">
              Man kan knappast säga att det här handlar om övergripande bestämmelser
              som anger en inriktning. Till exempel auxiliär militärmedicin
              framstår som tämligen preciserat.
            </seg>
            <seg n="b79e4a05">
              För oss i Alliansen har det under utredningens gång blivit tydligt
              att grundfelet i samarbetet med saudierna är just avtalet och
              inte alliansregeringens hantering av de problem som senare uppkom.
              I princip alla som uttalat sig om avtalet pekar på att det är
              ovanligt långtgående och detaljerat och att det gav saudierna
              stora förväntningar, vilket visade sig på flera sätt.
            </seg>
            <seg n="ce6dc0a7">
              Saudierna tycks ha agerat som om avtalet i sig kunde läggas till
              grund för samarbete om enskilda projekt, trots att projekt förutsätter
              att underavtal ingås efter godkännande av regeringen. Utifrån
              sin syn på avtalet gick saudierna 2007 direkt till FOI med en
              begäran om hjälp att renovera pansarvärnsvapen. Det naturliga
              hade annars varit att saudierna hade vänt sig till regeringen
              och begärt förhandling om ett underavtal om det projektsamarbete
              som de ville inleda. Regeringen hade då fått bedöma om regeringen
              var intresserad av ett sådant projekt och utifrån det ta ställning
              till om en förhandling skulle inledas eller inte.
            </seg>
            <seg n="a6fe7b9a">
              Som vi konstaterade i den tidigare debatten innebar det faktum
              att saudierna tog kontakt direkt med FOI att FOI inledde arbete
              med en förstudie av projektet utan att ha regeringens tillstånd
              att förhandla eller ingå något underavtal om projektet.
            </seg>
            <seg n="df99a0cf">
              Det är också tydligt att regeringen under 2008 fick lägga stor
              kraft på att informera saudierna om svensk exportkontrollagstiftning
              och vad det innebär att Inspektionen för strategiska produkter,
              ISP, fattar självständiga beslut utan att i handläggningen av
              enskilda fall styras av regeringen. ISP är den myndighet som prövar
              ansökningar enligt lagstiftningen om exportkontroll av krigsmateriel.
            </seg>
            <seg n="f8bfe6b9">
              Enbart att det finns ett samförståndsavtal innebär inte att det
              är fritt fram för all slags export och allt slags samarbete. Samarbetsprojekten
              måste ändå i normalfallet godkännas av ISP.
            </seg>
            <seg n="721dde81">
              Vi har från allianspartiernas sida valt att inrikta granskningen
              på hur avtalet kom till snarare än på en bedömning av om avtalets
              olika bestämmelser är lämpligt utformade eller inte. Det man dock
              kan notera när det gäller avtalets innehåll är att avtalet öppnar
              för att Sverige och Saudiarabien ska samarbeta bland annat när
              det gäller underhåll av vapensystem och att FOI ska spela en viktig
              roll. Precis det saudierna ville ha hjälp med, renovering av pansarvärnsvapen,
              tar man alltså höjd för i avtalet, och i avtalet nämns FOI som
              saudierna ville samarbeta med. Det framstår därför som en smula
              osannolikt att det inte någon gång under avtalsförhandlingarna
              skulle ha framskymtat att saudierna ville ha hjälp av FOI med
              att renovera sina pansarvärnsvapen. Vi har dock inte kunnat få
              klarhet i hur det gick till när olika avtalsvillkor fick sin närmare
              utformning, till exempel vilken sida som lämnade förslag på vad
              och vilken information som utväxlades om skälen bakom olika förslag.
            </seg>
            <seg n="c75f09e6">
              Det vi från allianspartierna däremot menar att man kan konstatera
              är att saudiernas agerande, som jag nyss beskrev, tyder på att
              de inte under avtalsförhandlingarna fick tillräcklig information
              om Sveriges syn på avtalets juridiska status, det vill säga att
              avtalet är övergripande och förutsätter att konkreta projekt regleras
              i särskilda underavtal. Saudiernas agerande tyder också på att
              de inte fick tillräcklig information om det svenska regelverket
              angående exportkontroll. Detta styrks till exempel av det faktum
              att regeringen under 2008 behövde informera utförligt om reglerna.
              Avtalet med Saudiarabien innehöll inte heller, i motsats till
              vissa andra samförståndsavtal, en uttrycklig hänvisning till svensk
              exportkontrollagstiftning.
            </seg>
            <seg n="9bcafecd">
              Alliansens slutsats är att händelseutvecklingen visar på vikten
              av att Sverige i en avtalsförhandling med en annan stat tydliggör
              sin uppfattning om avtalets innebörd och rättsliga ställning.
              Vid avtal på försvarsmaterielområdet är det också angeläget att
              förvissa sig om att motparten förstår svensk lagstiftning och
              ISP:s självständighet gentemot regeringen.
            </seg>
            <seg n="ff02aef0">
              Från Alliansens sida konstaterar vi också att det i granskningen
              inte har framkommit något som tyder på att regeringen inhämtade
              FOI:s yttrande över samförståndsavtalet före dess undertecknande,
              även om en eller flera enskilda tjänstemän vid myndigheten fick
              möjlighet att under hand framföra synpunkter. Dåvarande generaldirektören
              Madelene Sandström har uppgett att hon inte fick kännedom om avtalets
              innehåll förrän efter att det hade ingåtts.
            </seg>
            <seg n="e3362512">
              Enligt 7 kap. 2 § regeringsformen ska regeringen, när regeringsärenden
              bereds, inhämta behövliga upplysningar från sina myndigheter.
              Vi från allianspartierna menar att det framstår som olämpligt
              att på detta sätt ingå ett internationellt avtal, där en svensk
              myndighet uttryckligen omnämns och ges en roll, utan att denna
              myndighet får yttra sig i ärendet.
            </seg>
            <seg n="313f27fd">
              De fyra oppositionspartierna avvisar våra slutsatser och menar
              att KU inte ska göra något uttalande i det här granskningsärendet.
              Men vad är då oppositionspartiernas syn på samförståndsavtalet
              och dess beredning? Det beror tydligen på vem man frågar. Socialdemokraternas
              gruppledare i riksdagen, Mikael Damberg, var tydlig i partiledardebatten
              i förra veckan. Han sade: Det finns också anledning för oss att
              vara självkritiska. Det har både Stefan Löfven och andra i mitt
              parti varit. Vi har varit tydliga med att det MOU som tecknades
              med Saudiarabien gick för långt. Det är inte så vi ska teckna
              sådana samarbetsavtal i framtiden.
            </seg>
            <seg n="86ccdf98">
              Mikael Damberg var alltså mycket självkritisk. Det hedrar honom.
              Det samförståndsavtal som Göran Perssons regering ingick 2005
              med saudierna har orsakat stora problem. Dambergs partikamrater
              i konstitutionsutskottet har däremot velat lägga locket på, trots
              att KU förutsätter att man måste vara redo att granska även sina
              egna. De sätter därigenom KU:s trovärdighet på spel.
            </seg>
            <seg n="5c2f3138">
              KU:s majoritet Socialdemokraterna, Sverigedemokraterna, Miljöpartiet
              och Vänsterpartiet har tyvärr varit ointresserad av att undersöka
              hur förhandlingsarbetet bedrevs, trots att många nya fakta kommit
              i dagen sedan avtalet ingicks 2005. Oavsett vilka argument vi
              från allianssidan har framfört för att motivera granskningen har
              deras svar varit iskallt: Detta är granskat en gång, och vi vill
              inte granska det igen.
            </seg>
            <seg n="549d4542">
              Vi från allianspartierna fick kämpa för att utredningen inte
              skulle läggas ned innan den hann komma i gång. Vi möttes av motstånd
              när vi ville kalla ansvariga från den tidigare S-regeringen till
              utfrågning, och när det väl blev en utfrågning med den tidigare
              statssekreteraren socialdemokraten Jonas Hjelm ställde oppositionspartierna
              knappt någon fråga. Sammantaget under utfrågningen ställde Socialdemokraterna
              en fråga och Vänsterpartiet en fråga. Peter Eriksson teg sig igenom
              hela utfrågningen med Hjelm, med undantag för en välkomsthälsning
              och ett avslutande tack.
            </seg>
            <seg n="9e8c18a6">
              KU ska genomföra en rättslig granskning, vilket förutsätter att
              ledamöterna förmår höja sig över partipolitiken och vara kritiska
              även mot partivänner. Om Socialdemokraterna i konstitutionsutskottet
              hade haft samma ödmjukhet som Mikael Damberg, borde de ha stött
              utredningen och erkänt de brister vi har identifierat i förhandlingsarbetet,
              nämligen att konkreta omständigheter tyder på att saudierna inte
              fick tillräcklig information om avtalets juridiska status och
              inte heller om svensk exportkontrollagstiftning samt att inget
              tyder på att FOI fick yttra sig över avtalet innan det ingicks.
            </seg>
            <seg n="2af44cad">
              Vi från Alliansen är redo att peka på brister i alliansministrars
              agerande och vi gör det även i årets granskning, om än inte i
              Saudiärendet medan Socialdemokraterna i år inte ens ville utreda
              hur deras ministrar agerade. Socialdemokraterna i konstitutionsutskottet
              försvagar därigenom KU:s trovärdighet som oberoende granskningsorgan.
              Det beklagar vi.
            </seg>
          </u>
          <note n="2715fd97">
            Ajournering
          </note>
          <note n="bc96305b">
            Kammaren beslutade kl. 15.20 på förslag av andre vice talmannen
            att ajournera förhandlingarna till kl. 15.30 då votering skulle
            äga rum.
          </note>
          <note n="e2999974">
            Förhandlingarna återupptogs kl. 15.30.
          </note>
          <note n="f0531f51">
            10 § Beslut om ärenden som slutdebatterats den 17 juni
          </note>
          <note n="e7ec111a">
            Punkt 4
          </note>
          <note n="4ac07bf9">
            Punkt 34
          </note>
          <note n="ebb0f279">
            Övriga punkter
          </note>
          <note n="0a403bfe">
            11 § Beslut om ärenden som slutdebatterats vid dagens sammanträde
          </note>
          <note n="d4efcc5e">
            12 § (forts. från 9 §) Granskningsbetänkande (forts. KU20)
          </note>
          <note n="ddcfd56e">
            Förra regeringens beredning av militärt samarbetsavtal med Saudiarabien
            (avsnitt 5.2)
          </note>
          <note n="8de98d55">
            Anf. 114 ANDREAS NORLÉN (M):
          </note>
          <note type="speaker" n="265bcd7e">
            Anf. 115 KARIN GRANBOM ELLISON (FP):
          </note>
          <u who="karin_granbom_c5a7be" xml:id="i-5c0e7d8e2d1a49dc-2" n="b4753884">
            <seg n="5c383269">
              Herr talman! År 2005 ingick Socialdemokraterna för Sveriges del
              ett samförståndsavtal med Saudiarabien. Det avtalet är ursprunget
              till förra KU-ärendet.
            </seg>
            <seg n="ed123205">
              Jag håller med Andreas Norlén i det resonemang och den kritik
              han just framfört om att det har varit påtagligt att oppositionen
              inte velat gräva djupare i denna fråga. Från Socialdemokraternas
              företrädare kommer vi säkert att höra att frågan redan är granskad
              av KU i och med att KU 2006 gav grönt ljus till att avtalet var
              förenligt med svensk lag. Men sedan dess har det runnit en del
              vatten under broarna, vilket gör att det är värt att återkomma
              till avtalet. Denna gång anges i rubriken för ärendet att det
              rör sig om beredningen av avtalet. Vi i Alliansen menar att det
              som framkommit under granskningens gång varit så pass anmärkningsvärt
              att det bör anmälas till kammaren och uppmärksammas för att försöka
              undvika problem i framtiden.
            </seg>
            <seg n="20373e00">
              Avtalet med Saudiarabien från 2005 är ett samförståndsavtal på
              det militära området och sådana har Sverige med många länder.
              Detta avtal skiljer sig dock från andra redan vid första anblicken.
              Jag har jämfört med ett tiotal andra avtal från ungefär samma
              tid, och avtalet med Saudiarabien är mycket detaljerat och långtgående.
              Avtalet är offentligt, så den som vill kan läsa det på internet.
              Låt mig läsa något ur avtalet och fästa lyssnarnas och tittarnas
              uppmärksamhet särskilt vid artikel 2. Den artikeln inleds med
              att parterna är överens om att det militära samarbetet mellan
              de båda länderna ska ske på följande områden. Här finns alltså
              en direkt och tydlig viljeinriktning och definition av vad som
              kan komma i fråga, och därefter specificeras ett antal områden.
            </seg>
            <seg n="742b31e7">
              Punkt 3 a i artikel 2 anger att och nu läser jag ur avtalet parterna
              är överens om att studera och utforska möjligheterna att upprätta
              ett partnerskapsprogram mellan Totalförsvarets forskningsinstitut
              (FOI) och de behöriga institutionerna i Konungariket Saudiarabien
              i fråga om försvarsteknologi. Därefter följer att parterna skall
              särskilt sträva efter att utbyta teknisk och ingenjörsmässig expertis
              i fråga om underhåll, utveckling och rekonstruktion av vapensystem,
              utrustning och reservdelar. Det står också att vardera parten
              skall främja att industrin i dess land utformar gemensamma projekt
              för sammansättning eller produktion av militär utrustning i den
              andra partens land.
            </seg>
            <seg n="8ea878cd">
              I avtalet nämns alltså FOI, renovering av vapensystem och produktion
              av militär utrustning i den andra partens land. Här finns således
              tydliga skrivningar om de önskemål Saudiarabien hade om att skaffa
              sig förutsättningar att på egen hand få kompetens att renovera
              och modifiera antitankvapensystem. Projektet, låt oss för tydlighetens
              skull kalla det för samarbetsprojektet, skulle enligt planerna
              också omfatta en utbyggnad av en pilotanläggning för viss militär
              tillverkning.
            </seg>
            <seg n="2e996057">
              När det 2012 blev känt att det fanns långt gångna planer på detta
              var det en nyhet. Samtidigt kan man konstatera att utvecklingen
              stämmer väl med vissa punkter under artikel 2 i det avtal som
              skrevs 2005. I denna artikel omnämns också andra specificerade
              samarbetsområden. Hur det gått med dessa områden har vi i KU inte
              haft anledning att titta på.
            </seg>
            <seg n="0b733a1c">
              Jonas Hjelm var socialdemokratisk statssekreterare när avtalet
              förhandlades fram. Han och Regeringskansliet har fått frågan hur
              dessa artiklar egentligen kom in i avtalet. Det får vi inget svar
              på. Jonas Hjelm säger att man inte ville begränsa utan göra ett
              paraply som sedan kunde rendera ytterligare avtal. Jag menar att
              det faktum att avtalet öppnar upp för affärer som det tas initiativ
              till och som sedan inte kan fullföljas är ett problem.
            </seg>
            <seg n="7a5a757b">
              Genom utfrågningarna har vi tagit del av hur Saudiarabien agerade
              i sina kontakter med Sverige och FOI. Dessa tyder på att Saudiarabien
              med stöd av avtalet ansåg sig ha blivit lovade hjälp med renovering
              och modifiering av antitankvapen. Saudiarabien ansåg sig uppenbarligen
              med stöd av samförståndsavtalet därtill kunna vända sig direkt
              till en svensk myndighet och begära hjälp. Enligt underlag från
              Regeringskansliet har det också framkommit att saudierna framställt
              detta samarbetsprojekt som en förutsättning för andra samarbeten
              och affärer, vissa omsorgsfullt förberedda av både det privata
              näringslivet och det offentliga. Dessa affärer skulle vara av
              stort värde.
            </seg>
            <seg n="b78da5e2">
              Vi i Alliansen menar att förhandlingarna inför samförståndsavtalet
              inte var tillräckligt noggrant genomförda. Vi kan vara överens
              med oppositionen om att avtalet är ett samförståndsavtal och därmed
              ett ramavtal som kräver underavtal. Det kan dock tilläggas att
              med den detaljnivå som detta avtal har är frågan om det har karaktär
              av ett ramavtal eller ett paraplyavtal. Oavsett vad man anser
              om det menar vi i Alliansen att man kan konstatera att Sverige
              gentemot sin avtalspart inte var tillräckligt tydligt med hur
              Sverige rättsligt såg på avtalet och att det är ett ramavtal som
              kräver underavtal för att kunna genomföra konkreta affärer.
            </seg>
            <seg n="7813e6e0">
              Sverige var inte heller tillräckligt tydligt vid ingåendet av
              avtalet med tanke på de begränsningar som svensk exportkontrollagstiftning
              kan innebära och den självständighet som ISP har gentemot regeringen.
              I vissa andra avtal på försvarsområdet, till exempel i avtalet
              med Australien och Kanada, hänvisas uttryckligen till svenska
              exportkontrollbestämmelser i avtalstexten. Men någon sådan uttrycklig
              formulering fanns inte med i avtalet med Saudiarabien. Med en
              motpart som har ett helt annat styrelseskick och helt andra former
              för beslutsfattande är det naturligtvis extra viktigt att vara
              tydlig.
            </seg>
            <seg n="abecafc8">
              Vi menar att samrådet med myndigheten FOI inför ingåendet av
              avtalet inte var tillräckligt väl skött. Det finns inget som tyder
              på att FOI har fått yttra sig om avtalet trots att myndigheten
              omnämns och skulle komma att få en mycket central roll. Generaldirektören
              fick inte se avtalet innan det hade skrivits under. Hon berättade
              vid KU:s utfrågning att när en saudier vid en bankett förde avtalet
              på tal med henne, efter att avtalet skrivits under, undrade hon
              vad i all världen regeringen hade lovat bort. Hon sökte därför
              själv upp texten. Hon sade också att hon i efterhand kunde konstatera
              att avtalet på ett ovanligt sätt lovade bort FOI.
            </seg>
            <seg n="328c5887">
              I regeringsformen anges att vid beredningen av regeringsärenden
              ska behövliga upplysningar och yttranden inhämtas från berörda
              myndigheter. Att ingå ett avtal där en svensk myndighet omnämns
              utan att myndigheten fått yttra sig menar vi i Alliansen är olämpligt.
              För att vara mycket sparsam med orden kan man sammanfatta det
              hela med att om man inte har en bättre beredning av avtal än vad
              fallet var inför avtalet med Saudiarabien år 2005 riskerar det
              att påverka internationella relationer på ett negativt sätt.
            </seg>
            <seg n="c4997c7a">
              Att något inte var helt bra, eller kunde ha gjorts bättre, när
              det gäller samförståndsavtalet har oppositionen inte lämnat ett
              spår av i KU-betänkandet. Att Socialdemokraterna så här många
              år efter avtalets ingående och med facit i hand beträffande de
              problem som avtalet skapade inte ens kan skriva under på dessa
              blygsamma slutsatser är beklagligt.
            </seg>
          </u>
          <note type="speaker" n="7c05c77a">
            Anf. 116 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-01f5761fb3c841a8-4" n="7ccfe3e0">
            <seg n="fcd79cde">
              Herr talman! Ärendet om den förra, socialdemokratiska, regeringens
              beredning av det militära samarbetsavtalet med Saudiarabien anser
              jag borde ha fått en större omfattning i konstitutionsutskottets
              granskning i år. Det MOU som tecknades 2005 var och är grunden
              för de problem som vi diskuterat i föregående ärende.
            </seg>
            <seg n="0afad5c2">
              Att MOU:et redan granskats har lyfts fram från de partier som
              har majoritet i konstitutionsutskottet i detta ärende. Visst,
              granskningen gjordes, men det skedde utifrån att det inte var
              ett bindande avtal för Sverige. Konstitutionsutskottet konstaterade
              att eftersom avtalet inte var bindande kunde man inte säga att
              den socialdemokratiska regeringen hade överträtt sina befogenheter.
              Men avtalet var ett mycket tydligt löfte till Saudiarabien, ett
              löfte som inte var underbyggt av kontakter med de svenska myndigheter
              som skulle verkställa avtalet och sköta det som man utlovade i
              form av vapensamarbete.
            </seg>
            <seg n="bb033340">
              Generaldirektören för FOI informerades som nämnts inte förrän
              någon månad efter att avtalet hade ingåtts, då han fick informationen
              på en middag på Karlberg av en företrädare för Saudiarabien. Att
              det över huvud taget kan gå till på det här sättet är naturligtvis
              ett bevis på att den beredning som gjorts av den socialdemokratiska
              regeringen av samarbetsavtalet med Saudiarabien var undermålig.
            </seg>
            <seg n="eb32248c">
              När ISP, myndigheten som prövar vapenexport, prövade det första
              avtalet kom myndigheten fram till att man inte kunde godkänna
              det. Avtalet var i verkligheten alltför långtgående i förhållande
              till de vapenexportregler som gäller för Sverige. Naturligtvis
              skapade detta problem för den regering som då hade att hantera
              det.
            </seg>
            <seg n="2fea469c">
              Vi anser från allianspartiernas sida i konstitutionsutskottet
              att det var avtalet från 2005 som ledde till det utrikespolitiska
              problem som Sverige fick i kontakterna med Saudiarabien, inte
              det sätt som alliansregeringen och Sten Tolgfors hanterade ärendet
              på. Man hade skapat helt orimliga förväntningar genom MOU:et,
              och det skapade problem.
            </seg>
          </u>
          <note type="speaker" n="a48e6576">
            Anf. 117 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-23a4614a180f30fd-15" n="fcc3576f">
            <seg n="2ec537ad">
              Herr talman! När man ser på anmäld talartid slås man av att det
              här ärendet är viktigt för somliga, men inte för alla. Peter Eriksson
              har anmält två minuter, liksom Hans Ekström. Sverigedemokraterna
              är inte närvarande. Det är en väldig kontrast mot när vi hade
              partiledardebatt den 12 juni. Åsa Romson, språkrör för Miljöpartiet,
              sade då så här: Min fråga till dig, Mikael Damberg, bygger på
              vilken analys Socialdemokraterna gör av de problem som dessa avtal
              har inneburit för Sverige och för Sveriges anseende i världen.
            </seg>
            <seg n="2d05b014">
              Mikael Damberg svarade: Men det finns också anledning för oss
              att vara självkritiska. Det har både Stefan Löfven och andra i
              mitt parti varit. Vi har varit tydliga med att det MOU som tecknades
              med Saudiarabien gick för långt. Det är inte så vi ska teckna
              sådana samarbetsavtal i framtiden. Det är ett viktigt steg som
              vi tar, som vi måste lära oss inte bara av Saudiarabienaffären
              utan av tidigare erfarenheter, att vi ska ha en stram vapenexportlagstiftning
              som gör att vi prövar varje enskilt fall och ser till att det
              blir mycket svårare att exportera vapen till icke-demokratier.
              Vi har lärt oss en del av de misstag som begicks under Saudiaffären.
              Det står tydligt och klart att vi måste ändra lagstiftningen och
              att vi måste tänka till och inte teckna sådana avtal i framtiden.
            </seg>
            <seg n="4d1ada1f">
              Det här står i en enorm kontrast till det ointresse som Miljöpartiets
              och Socialdemokraternas företrädare i utskottet har haft. Vänstern
              och Sverigedemokraterna har inte varit särskilt mycket mer intresserade
              av att belysa det, trots att Vänsterpartiet kanske inte precis
              gillar de här avtalen. Rätta mig om jag har fel!
            </seg>
            <seg n="b6fbdc4c">
              Hur kunde detta ske? Hur kunde det bli på det viset att Saudiarabien
              fick de här förväntningarna? Vi fick en kris i förhållande till
              Saudiarabien. Dick Sträng såg uppenbarligen en möjlighet att resa,
              förhandla och få till någonting som kunde vara hans egen önskedröm.
              Vad grundar sig detta på? Låt mig återigen få citera ur samarbetsavtalet
              MOU:et som det också kallas med Saudiarabien om militärt samarbete,
              undertecknat i Helsingfors den 15 november 2005 av den socialdemokratiska
              försvarsministern Leni Björklund. Det är ett utdrag ur artikel
              2:
            </seg>
            <seg n="77f4fba4">
              Det är inte förvånande att Saudiarabien med dessa formuleringar
              om produktion av militär utrustning i den andra partens land,
              det vill säga Saudiarabien, i partnerskap med FOI, som namnges,
              hade stora förväntningar och menade att detta MOU skulle vara
              bindande. Saudierna var uppenbarligen inte informerade om att
              svensk lagstiftning inte tillät detta.
            </seg>
            <seg n="dda3f55e">
              Hur kunde då någonting som svensk lagstiftning inte skulle tillåta
              hamna på en sådan detaljeringsnivå som i detta avtal?
            </seg>
            <seg n="deab1b09">
              Detta MOU är ett ovanligt detaljerat avtal. Det är visserligen
              inte rättsligt bindande för någondera parten vid specifika projekt
              utan förutsätter underavtal, som enligt svensk lagstiftning bara
              kan godkännas av ISP. Det vi anmärker på är beredningen. Hur kunde
              saudierna ha fått denna uppfattning om det varit rätt berett?
              Svaret är att det inte är rätt berett. Man hade inte talat om
              för saudierna hur svensk lagstiftning ser ut. Saudierna blev på
              goda grunder irriterade, kan vi väl uttrycka det som.
            </seg>
            <seg n="2e616262">
              Vid avtal på försvarsmaterielområdet är det angeläget att förvissa
              sig om att motparten förstår svensk exportlagstiftning och ISP:s
              självständighet gentemot regeringen. Saudiarabiens agerande visar
              att de svenska förhandlarna i detta avseende inte var tillräckligt
              tydliga. Avtalet innehöll inte heller, till skillnad från andra
              samförståndsavtal, någon uttrycklig hänvisning till svensk exportlagstiftning,
              vilket var det minsta man kunde ha förväntat sig.
            </seg>
            <seg n="346c4db8">
              När KU granskat detta har det inte framkommit något som tyder
              på att regeringen skulle ha inhämtat FOI:s yttrande över samförståndsavtalet
              före dess undertecknande, trots att FOI omnämns i avtalet. Det
              är sant att en eller flera enskilda tjänstemän vid myndigheten
              fick möjlighet att framföra synpunkter under hand. Men generaldirektören
              fick inte kännedom om avtalets innehåll förrän efter att avtalet
              hade ingåtts dessutom från främmande makt, som vi hörde tidigare.
              Det är hårresande! Det är, om vi uttrycker det diplomatiskt, olämpligt
              att på detta sätt ingå ett internationellt avtal där en svensk
              myndighet uttryckligen omnämns utan att denna myndighet får yttra
              sig i ärendet.
            </seg>
            <seg n="263b15e6">
              Kan inte företrädarna för Socialdemokraterna och Miljöpartiet
              gå i takt med sina företrädare på partiledarnivå språkrör och
              ställföreträdare för partiledaren när de säger att sådana avtal
              är problematiska och inte ska ingås? Vi har fått släpa Socialdemokraterna
              och Miljöpartiet genom granskningen.
            </seg>
            <seg n="f5ee0dd5">
              Som vi hörde tidigare relaterat har ordföranden demonstrativt
              varit tyst utöver hälsningsfraserna. Men uppenbarligen har det
              i varje fall landat hos Damberg att detta är olämpligt och likaså
              hos Åsa Romson.
            </seg>
            <seg n="1c34f820">
              Frågan är: Är ni med i samma partier som era partiledare?
            </seg>
          </u>
          <note type="speaker" n="9e710bcd">
            Anf. 118 PETER ERIKSSON (MP):
          </note>
          <u who="peter_eriksson_f7fe39" xml:id="i-feeac389e67b4a00-3" n="387abc26" next="i-3aabb6ef910400e9-3">
            <seg n="0bbfb42f">
              Herr talman! Sent ska syndaren vakna. Känner du till det uttrycket,
              Tuve Skånberg? Frågan om samförståndsavtalet var uppe i konstitutionsutskottet
              2006. Miljöpartiet och Vänstern reserverade sig. Vi tyckte inte
              att det var ett avtal som var bra. Borgerligheten var för avtalet
              och tyckte att det var rimligt att göra det. Efter det har det
              också förlängts av den borgerliga regeringen.
            </seg>
            <seg n="25480203">
              Jag tycker att det ni håller på med just nu är ganska smaklöst.
              Det finns en tradition i KU att man inte gör en ny granskning
              av samma fråga igen. Vi har av hygglighet ändå låtit granskningen
              få ske. Vi hade kunnat säga: Vi gör inte på det sättet. Vi har
              en gång granskat det, och ni har sagt att det var okej.
            </seg>
            <seg n="a2045800">
              Nu har vi ändå sagt att ni får göra granskningen. Det är samma
              sak som ni försöker göra igen. Det kunde vara klädsamt om ni åtminstone
              sade: Vi gjorde fel tidigare. Vi borde ha sagt någonting annat.
              Vi borde ha kritiserat avtalet när det var uppe i KU tidigare.
              Vår egen regering borde kanske inte ha förlängt avtalet.
            </seg>
            <seg n="f8d2edba">
              Någonting av det kanske ni skulle ha sagt och åtminstone visat
              en tillstymmelse till självkritik. Men det är ingenting sådant,
              utan här kommer stora ord om någonting helt annat. Jag tycker
              att alltihop är ganska pinsamt.
            </seg>
          </u>
          <note n="7607af14">
            Anf. 119 ANDREAS NORLÉN (M) replik:
          </note>
          <u who="peter_eriksson_f7fe39" xml:id="i-3aabb6ef910400e9-3" n="387abc26" prev="i-feeac389e67b4a00-3">
            <seg n="9ac821ae">
              Herr talman! Låt mig först påminna Peter Eriksson om att det
              har förekommit mer än en gång att KU har granskat olika skeenden
              mer än en gång om det har tillkommit ny information som gör att
              det finns anledning att pröva frågan på nytt.
            </seg>
            <seg n="1da65e71">
              Avvisningen av de båda egyptierna till USA har om jag minns rätt
              prövats av KU tre gånger. Det finns även andra exempel på detta.
              När det tillkommer ny information kan ett ärende prövas på nytt.
            </seg>
            <seg n="1071b674">
              I det fall som jag utförligt redovisade i mitt anförande finns
              det en hel del mängd ny information i form av hela det skeende
              som utspelade sig mellan Saudiarabien, FOI och regeringen under
              perioden 2007 och framåt.
            </seg>
            <seg n="27528a20">
              Jag har också redovisat vilka konstitutionellt relevanta frågeställningar
              som vi har rest i granskningsärendet som handlar om vilken information
              som Saudiarabien fick i avtalsförhandlingen och huruvida FOI fick
              möjlighet att yttra sig över det avtal som uttryckligen utpekade
              FOI som en viktig part.
            </seg>
            <seg n="d253d06a">
              Peter Eriksson avfärdar allt detta med en fnysning och menar
              att vi närmast har varit oförskämda mot honom och utskottet som
              har velat granska detta. Han har varit helt ointresserad. Han
              hade dussintals frågor till Sten Tolgfors och andra när vi granskade
              den nuvarande regeringen. Men han hade ingen fråga till Jonas
              Hjelm, socialdemokraten.
            </seg>
            <seg n="3de89c33">
              Peter Eriksson har här i dag drivit en tes att det är svårt att
              granska sina egna. Jag vill påminna om att varje år som jag har
              suttit i KU har jag varit med om att granska och kritisera alliansministrar.
            </seg>
            <seg n="882766c8">
              Miljöpartiet hade vid den tid då avtalet ingicks ett organiserat
              samarbete med S-regeringen. Miljöpartiet hade en politiskt sakkunnig
              tjänsteman i Förvarsdepartementet år 2005. Innebär det att Peter
              Eriksson nu lever upp till sin egen tes, att det är svårt att
              granska sina egna?
            </seg>
          </u>
          <note type="speaker" n="1303b802">
            Anf. 120 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-feeac389e67b4a00-4" n="387abc26" next="i-3aabb6ef910400e9-4">
            <seg n="5b2fbb4e">
              Herr talman! Jag vill påminna om att vi kritiserade avtalet under
              samma mandatperiod som när samarbetet mellan oss och Socialdemokraterna
              pågick. Det är bara en liten påminnelse.
            </seg>
            <seg n="7d2190c9">
              Det ni håller på med nu är någonting som jag tycker borde vara
              under er värdighet. Vi har erbjudit er tidigare att ta in diskussionen
              om MOU som förberedande i den övriga granskningen. Det är helt
              okej.
            </seg>
            <seg n="bebb16f3">
              Jag har också stått alldeles nyss i talarstolen och sagt att
              bakgrunden handlar ganska mycket om samförståndsavtalet. Men det
              har varit mer passande att vända helt och hållet på klacken och
              tycka någonting helt annat nu, eftersom det passar att försöka
              lägga skulden på Socialdemokraterna.
            </seg>
            <seg n="047931b3">
              Jag tycker att det är så dåligt, Andreas. Det borde vara under
              din värdighet att hålla på med det du gör just nu.
            </seg>
          </u>
          <note n="766d6dfc">
            Anf. 121 ANDREAS NORLÉN (M) replik:
          </note>
          <u who="peter_eriksson_f7fe39" xml:id="i-3aabb6ef910400e9-4" n="387abc26" prev="i-feeac389e67b4a00-4">
            <seg n="65c9c790">
              Herr talman! Här ser man att lärartakterna sitter i hos Peter
              Eriksson. Här blir man mästrad, minsann. Nåväl, jag tål det. Vi
              är vana vid det i konstitutionsutskottet.
            </seg>
            <seg n="5cfc0873">
              Jag konstaterar återigen att jag har presenterat i vart fall
              tre konstitutionellt relevanta frågeställningar. De handlar om
              hur avtalet förhandlades och hur det bereddes i Regeringskansliet.
            </seg>
            <seg n="9e11d6ae">
              Jag har väldigt svårt att tro att Peter Eriksson hade stått passiv
              om det hade varit alliansregeringens göranden och låtanden och
              sagt: Det är jag inte så intresserad av att granska, utan nu går
              vi vidare med nästa ärende.
            </seg>
            <seg n="88c708ad">
              I stället döljer Peter Eriksson sina egna tillkortakommanden
              eller sin egen ovilja att granska den socialdemokratiska regeringen
              bakom en tämligen vildsint retorik som faller på sin egen orimlighet.
            </seg>
            <seg n="b9e5a5f3">
              Peter Eriksson har varit ointresserad av att granska hur avtalet
              kom till. Vi har pekat på att det förefaller ha funnits brister
              i den information som lämnades till Saudiarabien eftersom saudierna
              uppenbarligen agerade på ett visst sätt därefter.
            </seg>
            <seg n="48ddb146">
              Vi har pekat på att FOI uppenbarligen trots bestämmelserna i
              regeringsformen inte fick möjlighet att yttra sig över avtalet
              när det bereddes i Regeringskansliet 2005.
            </seg>
            <seg n="9704f771">
              Det är konstitutionellt konkreta och relevanta frågor som jag
              både som jurist och politiker på min heder tycker är intressanta
              att studera. Jag tror att Peter Eriksson hade delat den uppfattningen
              om försvarsministern hade haft en annan partibeteckning än S.
            </seg>
          </u>
          <note type="speaker" n="84f9b751">
            Anf. 122 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-15" n="387abc26">
            <seg n="9dc41e0f">
              Herr talman! Jag vet inte om Andreas hör lite dåligt. Vi har
              redan granskat ärendet. Miljöpartiet har redan reserverat sig
              i ärendet, till skillnad från Moderaterna, som tyckte att avtalet
              var helt okej. Det är grundfakta.
            </seg>
            <seg n="19add844">
              Miljöpartiet var emot. Vi reserverade oss. Vi tyckte att det
              gick alldeles för långt. Det var rakt emot det regelsystem som
              vi egentligen har för vapenexport. Då var det helt okej för Moderaterna.
              I dag är det tvärtom. Det är ni som har ändrat er och inte sköter
              detta på ett snyggt sätt.
            </seg>
          </u>
          <note type="speaker" n="7c612f19">
            Anf. 123 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-16" n="fcc3576f">
            <seg n="505ee07b">
              Herr talman! Man ska ge Peter Eriksson kredit för att han var
              väldigt kortfattad. Jag tror att han inte ens kom upp i de två
              minuters talartid som han hade anmält. Det är inte så hemskt mycket
              intresse i den här frågan.
            </seg>
            <seg n="43338457">
              Åsa Romson talar om de problem som dessa avtal har inneburit
              för Sverige och för Sveriges anseende i världen. Hon har ingen
              meningsfrände eller vapendragare i vår ordförande.
            </seg>
            <seg n="b9935d9f">
              I den text som allianspartierna har lagt fram är det beredningen
              vi vänder oss mot. Det är sant att innehållet har granskats, och
              det med goda skäl. Men beredningen har inte granskats alls.
            </seg>
            <seg n="019149ac">
              Beredningen var bristfällig. Hade den varit bättre gjord hade
              FOI varit med på vagnen hela tiden och gett sina synpunkter, och
              vi hade förhoppningsvis aldrig hamnat i den situation som vi ägnat
              i stort sett lejonparten av en dag åt att debattera.
            </seg>
            <seg n="131eb696">
              Jag tycker att Peter Eriksson borde försöka säga mer än att bara
              i sin inledning säga att avtalet var viktigt. Han borde säga:
              Jag håller med Åsa Romson om att det är problem med avtalet för
              Sverige och för Sveriges anseende i världen.
            </seg>
          </u>
          <note type="speaker" n="0e18aa5f">
            Anf. 124 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-16" n="387abc26">
            <seg n="ae0c5e05">
              Herr talman! Jag har sagt det flera gånger redan nu. Det här
              avtalet är problematiskt. Vi reserverade oss mot att godkänna
              det i konstitutionsutskottet. Det är Tuve Skånberg som borde säga:
              Vi hade fel då. Vi borde ha varit mycket tuffare, sagt nej och
              stoppat avtalet. Vi borde inte ha förlängt det. Din egen regering
              har förlängt avtalet.
            </seg>
            <seg n="ad1a7279">
              Varför säger du ingenting om det? Varför säger du inte att ni
              ångrar er? Du går på som om ni hade tyckt så här hela tiden. Det
              är ju inte så. Frågan har granskats, och det är inga nya konstitutionella
              frågor som har kommit upp. Det är bara svammel.
            </seg>
          </u>
          <note type="speaker" n="1f2970d0">
            Anf. 125 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-17" n="fcc3576f">
            <seg n="a3d0f5c6">
              Herr talman! Svammel är kanske det minst adekvata ordet i ordförandens
              mun i dag. Han talar om svammel när det handlar om beredningen
              och detta ärende, som han tidigare sade var djupt problematiskt.
              Svammel jag tror att jag förbigår det utan att kommentera det.
              Det står för sig självt.
            </seg>
            <seg n="0ec1b1c5">
              Däremot har ordföranden blivit svaret skyldig när det gäller
              beredningen. Beredningen har inte granskats. Det har inte tidigare
              skett. Ordföranden har varit direkt negativ till att granska den.
              Han kunde inte klämma ur sig en enda fråga om hur beredningen
              hade gått till. Så stort var intresset. Nu är det lite sent påkommet
              genom att Åsa Romson har visat sig vara intresserad av det, och
              då gäller det kanske att fixa in sig i ledet.
            </seg>
          </u>
          <note type="speaker" n="fc41c1e3">
            Anf. 126 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-59983440422619c3-17" n="387abc26">
            <seg n="e64779c3">
              Herr talman! Om det var för få frågor på utfrågningen hade du
              väl kunnat ställa fler frågor, Tuve Skånberg?
            </seg>
          </u>
          <note type="speaker" n="905c485b">
            Anf. 127 HANS EKSTRÖM (S):
          </note>
          <u who="hans_ekstrom_4bcefd" xml:id="i-454ac0a3f10f9e9b-2" n="70cd345d" next="i-abae673f33befd5b-2">
            <seg n="322d09e0">
              Herr talman! Samförståndsavtalet med Saudiarabien är av paraplykaraktär.
              Det är förlängt två gånger av den borgerliga regeringen. Så stora
              fel har den borgerliga regeringen tydligen hittat på avtalet att
              man har förlängt det två gånger.
            </seg>
            <seg n="12a5efc9">
              Det binder inte någon av avtalsparterna. Det kräver undantag
              för varje del och även ett godkännande av den självstyrande myndigheten
              ISP. Massor av misstag har skett i statsförvaltningen under den
              borgerliga regeringens tid vid förverkligandet av avtalet. De
              borgerliga regeringspartierna har gjort allt för att skylla på
              ursprungsavtalet, som inte är bindande och som deras regering
              tycker är så bra att den har förlängt det två gånger. Jag förutsätter
              naturligtvis att beredningen av förlängningen av avtalet har varit
              så fantastiskt att eventuella fel i avtalet har uppdagats under
              denna beredning. Jag har inte sett att några förändringar har
              skett i avtalet. Det är intressant om beredningen har varit perfekt
              under den borgerliga regeringstiden.
            </seg>
            <seg n="81f8b840">
              Det är också intressant att Tuve Skånberg hänvisar till riksdagsordningen
              från 1810 och decharge och vad det innebar. Jag har inte texten
              framför mig, men jag vill minnas att det står att det som en gång
              var granskat var granskat. Jag upprepar den saken, Tuve. Jag tycker
              att bestämmelserna i 1810 års riksdagsordning var alldeles förnämliga.
            </seg>
          </u>
          <note n="1a556c2a">
            Anf. 128 ANDREAS NORLÉN (M) replik:
          </note>
          <u who="hans_ekstrom_4bcefd" xml:id="i-abae673f33befd5b-2" n="70cd345d" prev="i-454ac0a3f10f9e9b-2">
            <seg n="4272fd15">
              Herr talman! Jag vill inte på något sätt vara mästrande mot Hans
              Ekström, men jag vill ändå påpeka att avtalet har förlängts en
              gång och inte två gånger. Det ingicks 2005, och det löper på fem
              år. Om ingen part säger upp det förlängs det automatiskt. Det
              är alltså inte fråga om en aktiv förlängning, utan det är en förlängning
              på grund av att man inte säger upp avtalet. Det skedde 2010. Så
              ligger det till.
            </seg>
            <seg n="d20cc09a">
              Jag vill påminna Hans Ekström om en sak apropå det han sade allra
              sist: KU har vid flera tillfällen granskat ärenden på nytt när
              nya omständigheter har tillkommit. Jag vill också påpeka att vi
              från Alliansens sida har varit tydliga här i debatten med att
              det vi ville granska var beredningen av regeringsärendet att ingå
              avtalet och hur förhandlingsarbetet har bedrivits. Det som granskades
              2006 var uteslutande avtalets innehåll och dess juridiska förenlighet
              med svensk lag. Det var alltså nya konstitutionellt relevanta
              granskningsfrågor som vi reste men som Hans Ekström var helt ointresserad
              av att ta del av och hjälpa till att utreda.
            </seg>
            <seg n="966f6fd2">
              Vi har återgivit vad Mikael Damberg sade i partiledardebatten.
              Han menade att det finns anledning för Socialdemokraterna att
              vara självkritiska. Det är inte så vi ska teckna sådana samarbetsavtal
              i framtiden.
            </seg>
            <seg n="d1f88c0a">
              Denna självkritik har vi inte uppfattat från Socialdemokraterna
              i KU, så jag frågar om Hans Ekström delar Mikael Dambergs uppfattning
              om avtalet. Och om han gör det hade det då inte varit intressant
              och mycket relevant att granska hur avtalet blev som det blev
              och hur det gick till? Var det brister i förhandlingsarbetet,
              var det brister i beredningsarbetet, eller var det någonting annat
              som gjorde att det fick den utformning som det kom att få? Är
              det inte detta som är innebörden av KU:s roll som den gode revisorn
              att man ska lära sig av det som har skett och bli bättre i framtiden?
              Hans Ekström är ju också gammal lärare. Varför vill han inte lära
              sig av Göran Perssons eventuella misstag?
            </seg>
          </u>
          <note type="speaker" n="85cc4bb3">
            Anf. 129 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-454ac0a3f10f9e9b-3" n="70cd345d" next="i-abae673f33befd5b-3">
            <seg n="d394eaaa">
              Herr talman! Det är intressant att lyssna på Andreas Norlén,
              som är helt fri från spekulationer. Jag återger vad han sade i
              sitt inledningsanförande: framstår som osannolikt och inget tyder
              på.
            </seg>
            <seg n="79a21325">
              I den förra debatten vill jag minnas att det var spekulationer
              som var problemet. Nu upprepas spekulationer från Andreas Norlén,
              som är helt fri från sådana vad gäller underlag för ställningstagandet.
            </seg>
            <seg n="b1864497">
              Jag vill fråga Andreas Norlén: Hur har vi på något sätt hindrat
              de borgerliga partierna att ställa frågor för underlag för ert
              ställningstagande? På vilket sätt har ni ställt frågor om beredningen?
              Vilka underlag har vi förhindrat er att få fram som styrker att
              beredningen är bristfällig? Jag skulle vilja veta det. Har vi
              någon gång sagt nej till dig, Andreas, när du har begärt att få
              papper på vilka tjänstemän och vilka myndigheter som har svarat?
            </seg>
            <seg n="af9eab7e">
              Ni har fått precis allt, och vi har varit jättenoga med att ni
              inte ska kunna säga att utredningen har förhindrats. Ändå har
              ni inget underlag annat än spekulationer för det ni nu säger.
              Det enda skälet till att ni kommer med dessa spekulationer är
              att det har blivit besvärande för er. Er regering har inte skött
              styrningen av landet under den tid detta avtal skulle förverkligas.
              Det är det som är problemet.
            </seg>
          </u>
          <note n="ca1790a0">
            Anf. 130 ANDREAS NORLÉN (M) replik:
          </note>
          <u who="hans_ekstrom_4bcefd" xml:id="i-abae673f33befd5b-3" n="70cd345d" prev="i-454ac0a3f10f9e9b-3">
            <seg n="bfc5a9b0">
              Herr talman! Jag vill poängtera vad jag sade i mitt anförande
              när det gäller frågan om vad som låg bakom avtalet och varför
              olika bestämmelser blev som de blev. Jag sade att vi inte har
              kunnat belägga detta. Det går inte att fastställa varför det blev
              på ett visst sätt, för vi har inte fått svar på den frågan från
              till exempel Regeringskansliet. Vem var det som föreslog en viss
              bestämmelse, och hur kom det sig att den fick en viss utformning?
              Jag var mycket tydlig med att poängtera att vi inte har landat
              i denna frågeställning. Jag väckte frågan, men jag konstaterade
              att den inte har blivit besvarad.
            </seg>
            <seg n="4010e895">
              När det gäller det som vi framför kritiska synpunkter beträffande,
              nämligen att saudierna inte tycks ha fått tillräcklig information
              om Sveriges syn på avtalets juridiska status och innebörden av
              svensk krigsmateriellagstiftning pekade jag på konkreta omständigheter
              som stöder dessa slutsatser. Det handlar om saudiernas agerande.
              Saudiarabien agerade som om samförståndsavtalet i sig kunde läggas
              till grund för konkret projektsamarbete. De vände sig direkt till
              FOI och bad att FOI skulle sätta fart med samarbetet om renovering
              av antitankvapen. Det framgår i flera av utfrågningarna att det
              förhöll sig på det sättet.
            </seg>
            <seg n="7becb070">
              Jag menar att detta är en konkret omständighet som tyder på att
              saudierna inte ansåg sig behöva gå till regeringen och be om att
              få förhandla om ett underavtal rörande ett projekt om renovering
              av antitankvapen. Man menar att man direkt på grund av samförståndsavtalet
              kunde resa anspråk direkt gentemot myndigheten FOI.
            </seg>
            <seg n="173b71b1">
              Jag tycker att det är en rimlig slutsats att säga att detta tyder
              på att Sverige inte hade klargjort sin syn på avtalets juridiska
              status. Det är inte en spekulation. Jag redovisar tydligt mina
              källor, i motsats till vad oppositionspartierna gör i det andra
              granskningsärendet. Där har vi inte fått en enda källa för de
              påståenden som framförs.
            </seg>
          </u>
          <note type="speaker" n="06efb3df">
            Anf. 131 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-699316678d82b8d0-3" n="70cd345d">
            <seg n="6527c01c">
              Herr talman! Jag kan bara konstatera att Andreas Norlén inte
              har fått underlag från Regeringskansliet för att kunna påstå att
              beredningen av avtalet var undermålig. Ändå påstår man i sitt
              ställningstagande att det är på det viset trots att man inte har
              något underlag.
            </seg>
            <seg n="8b68bfa9">
              Andreas säger: tycks ha fått. En gång i tiden undervisade jag
              i svenska. Det är inte direkt ett bestämt påpekande, Andreas,
              när man säger: tycks ha fått. Vad är underlaget till att saudierna
              tycks ha fått detta?
            </seg>
            <seg n="6de27f8e">
              Jag satt inte med vid förhandlingarna, och inte du heller. Därför
              vet vi inte det, och vi har inte heller ställt frågor om det.
            </seg>
          </u>
          <note type="speaker" n="819eb61f">
            Anf. 132 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-ba52e4f0dba55976-3" n="fcc3576f" next="i-119c989ba540cf02-3">
            <seg n="7c40abcf">
              Herr talman! Också Hans Ekström ska ha heder för att han har
              hållit sig precis så kortfattad som han sade att han skulle vara
              och så ointresserad som han har varit tidigare i det här ärendet.
              Det är inte så att han precis är någon vapendragare till Mikael
              Damberg när denne säger: Det finns anledning för oss att vara
              självkritiska. Det har både Stefan Löfven och andra i mitt parti
              varit. Vi har varit tydliga med att det MOU som tecknades med
              Saudiarabien gick för långt.
            </seg>
            <seg n="f621b9e4">
              Det skulle vara roligt, för att inte säga intressant eller till
              med lämpligt, om Hans Ekström ville kommentera det som sades i
              partiledardebatten av företrädaren för hans eget parti.
            </seg>
            <seg n="3df136a6">
              Sedan har vi frågan om att förlänga avtalet. Det är inte så att
              mitt parti, och för övrigt inte andra partier heller, är några
              vänner av avtal med Saudiarabien eller andra länder med samma
              profil. Men nu heter det att ingångna avtal ska hållas. Sveriges
              anseende löper större risk att skadas om vi bryter ett ingånget
              avtal än om vi fortsätter att hålla det. Dessutom lyckades regeringen
              faktiskt styra undan förverkligandet av de olyckliga paragraferna
              3 och 4 som jag läste.
            </seg>
          </u>
          <note n="8c52bcab">
            År 1810 sades det ordagrant så här: Ingen ny till ansvarighet
            förbindande granskning av ny riksdag i samma mål må vara tillåten.
          </note>
          <u who="tuve_skanberg_abfeb0" xml:id="i-119c989ba540cf02-3" n="fcc3576f" prev="i-ba52e4f0dba55976-3">
            <seg n="02d33f59">
              Det var då det. Hans Ekström lever i historien. I nuvarande grundlag
              finns det ingenting som hindrar oss från att titta på olika aspekter
              i samma ärende.
            </seg>
          </u>
          <note type="speaker" n="fba96d38">
            Anf. 133 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-699316678d82b8d0-4" n="70cd345d">
            <seg n="f86c03f3">
              Herr talman! När det gäller kunskapen om huruvida avtalen är
              bra eller dåliga ska jag vara ärlig och säga att jag inte har
              satt mig in i de avtalen. Jag tycker inte att det ligger i min
              roll att avgöra om avtalen är bra eller dåliga. Jag är ingen försvarspolitiker.
              Jag är ingen handelspolitiker. Jag har inte sysslat aktivt med
              de frågorna.
            </seg>
            <seg n="dc4670c5">
              Därför är jag säker på att Mikael Damberg har gjort en klok analys
              när han säger att sådana avtal kanske inte bör träffas i framtiden.
              Men det är inte det vi har granskat. Vi har inte granskat saken.
              Vi har granskat hur det har skett.
            </seg>
            <seg n="93844f1b">
              Jag ställer samma fråga som jag ställde till Andreas Norlén.
              På vilket sätt har mitt parti eller jag hindrat er från att få
              underlag för ställningstagande? Vilket underlag har ni för era
              påpekanden om bristfällig beredning? Noll! Det är rena spekulationer.
            </seg>
          </u>
          <note type="speaker" n="cf3968bd">
            Anf. 134 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-23a4614a180f30fd-18" n="fcc3576f">
            <seg n="31fc4553">
              Herr talman! Varken det socialdemokratiska partiet eller Hans
              Ekström har på något sätt förhindrat oss. Ni har i själva verket
              gett oss ett stort utrymme genom att lämna hela fältet fritt.
              I och med att ni inte har ställt några frågor själva utan visat
              ett totalt ointresse finns det utrymme för oss alla, men så gör
              inte vi när det gäller våra egna ministrar.
            </seg>
            <seg n="3fa6d9b1">
              Jag fick tidigare kredit för att jag ställde kritiska frågor
              till Eskil Erlandsson, i ärendet om brevet till landshövdingen
              och så vidare. Så är det. Vi måste ställa frågor. Att så demonstrativt
              vara ointresserad är inget annat än att säga: Jag ser inget problem
              med det här.
            </seg>
            <seg n="817884ba">
              Hans Ekström säger att han inte har satt sig in i avtalet. Det
              är rätt märkligt. Vi har tröskat det här i ett år på sammanträde
              efter sammanträde. Vi har jobbat med det, vi har vänt på det och
              vi har läst innantill. Och nu säger Hans Ekström att han inte
              har satt sig in i avtalet.
            </seg>
            <seg n="fb15e93e">
              Vi har sett vilka konsekvenser det har fått, vi har läst kanske
              1 000 sidor åtminstone har vi haft möjlighet att göra det och
              ändå säger Hans Ekström att han inte är insatt. Vad krävs för
              att Hans Ekström ska bli insatt?
            </seg>
          </u>
          <note type="speaker" n="1a4520ac">
            Anf. 135 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-699316678d82b8d0-5" n="70cd345d">
            <seg n="b65144b9">
              Herr talman! Tuve Skånberg tolkar det jag sade på detta fantastiska
              sätt. Det märks att han har en teologisk bakgrund och är van att
              vända på skriften så att den passar munnen och läget.
            </seg>
            <seg n="f62b8a13">
              Jag har satt mig in i avtalet för att kunna göra den prövning
              vi har gjort. Men jag har inte prövat om det är handelspolitiskt,
              militärpolitiskt eller utrikespolitiskt rätt.
            </seg>
            <seg n="fb4d1b23">
              Övrigt (avsnitt 2.2)
            </seg>
          </u>
          <note type="speaker" n="96d00716">
            Anf. 136 PHIA ANDERSSON (S):
          </note>
          <u who="phia_andersson_05c5ec" xml:id="i-7c2caa622e933e56-0" n="a837f0d0" next="i-80d0fa8c5fa52c22-0">
            <seg n="a6c6ff89">
              Herr talman! Mycket har nu sagts om styrning och dokumentation
              i den så kallade Saudiaffären. Vi som har lyssnat hela tiden har
              noterat de olika uppfattningar som har framförts i den granskningen
              och de olika slutsatser man har kommit fram till.
            </seg>
            <seg n="ff711085">
              Jag tänkte faktiskt så här: Om det kom en bil och jag kör på
              den, är det den bilens fel, för den var där när jag körde på den.
            </seg>
            <seg n="8547e71c">
              Så skulle jag vilja sammanfatta de här två ärendena. Ni på allianssidan
              kan fundera på vad jag menar med det.
            </seg>
            <seg n="dfc36d9f">
              Det ärende som jag tänker prata om, beredningen av besparingar
              inom försvarets materielförsörjning, är vi faktiskt överens om.
              Det är ett ärende som handlar om samma tid, samma departement
              och samma minister som Saudiärendet.
            </seg>
          </u>
          <note n="8a0e02df">
            Granskningen handlar om hur beredningen av förslag till besparingar
            togs fram inom försvarets materielförsörjning. Förslagen togs
            fram i en så kallad genomförandegrupp som tillsattes av regeringen.
            Gruppens arbete pågick från januari 2008 till juni 2008.
          </note>
          <u who="phia_andersson_05c5ec" xml:id="i-80d0fa8c5fa52c22-0" n="a837f0d0" prev="i-7c2caa622e933e56-0">
            <seg n="1adc187e">
              Anmälaren har tagit sin utgångspunkt i en rapport där Riksrevisionen
              riktar stark kritik mot beredningen av förslag till besparingar.
              Kritiken handlar om att insyn och ansvarsutkrävande har försvårats
              på grund av bristande dokumentation av processen, att regeringen
              inte givit Genomförandegruppen något direktiv, att regeringen
              inte har gjort tillräckliga konsekvensanalyser i samband med besparingarna
              samt att man inte har givit riksdagen tillfredställande information
              om resultatet av arbetet.
            </seg>
            <seg n="0a1c902c">
              Försvarsmyndigheten ingick inte i Genomförandegruppen men fick
              svara på frågor och lämna underlag om ett antal specifika materielprojekt.
              Riksrevisionen ifrågasatte dock huruvida myndigheternas sakkunskap
              togs till vara tillräckligt genom det sätt som regeringen valde
              att arbeta.
            </seg>
            <seg n="a9b1d3dd">
              Styrningen av Försvarsmakten har varit förenlig med de principer
              för verksamhetsanpassad styrning som etablerats. Regeringen noterar
              bristerna i dokumentationen av Genomförandegruppens arbete men
              konstaterar att Genomförandegruppen lämnat en slutrapport samt
              att riksdagen inte har bett om ytterligare information om gruppens
              arbete.
            </seg>
            <seg n="281f61a6">
              Med andra ord tar man inte till sig någonting av den kritik som
              Riksrevisionen riktar.
            </seg>
            <seg n="6bfabace">
              Angående regeringens skrivelse beslutade riksdagen den 17 april
              2013 att beredningsformerna måste överensstämma med de former
              som normalt sett gäller mellan Regeringskansliet och myndigheterna.
              Rollfördelningen måste vara tydlig, och regeringen måste notera
              den allvarliga kritiken och konstruktivt använda den för att liknande
              situationer inte ska uppstå i framtiden. Dessutom är det regeringens
              ansvar att garantera riksdagen tillfredsställande information,
              särskilt som regeringen valt ett arbetssätt som avviker från den
              rådande rollfördelningen.
            </seg>
            <seg n="89404b65">
              Herr talman! Med den uppfattning som regeringen har om Riksrevisionen
              och det beslut som riksdagen fattade blir konstitutionsutskottets
              granskning extra intressant.
            </seg>
            <seg n="a845eff8">
              När konstitutionsutskottet gör sina granskningar börjar vi med
              skriftliga frågor till Regeringskansliet. I denna granskning har
              frågor ställts, och svaren på dessa frågor bekräftar den bild
              som Riksrevisionen givit i sin rapport.
            </seg>
            <seg n="756a7bbb">
              Exempel på svar är: Det är inte möjligt att i dag exakt ange
              när rapportering gjordes eller till vem. Det är inte känt vilka
              närmare överväganden som gjorts avseende tidsfristerna för svar
              från Försvarsmakten. Remittering skedde inte. Någon handling som
              motsvarar Riksrevisionens beskrivning har inte påträffats. Det
              är inte möjligt att närmare ange hur dialogen avseende de olika
              verksamheterna kom att genomföras.
            </seg>
            <seg n="c004b28c">
              Herr talman! Vad konstitutionsutskottet har kommit fram till
              är alltså detsamma som Riksrevisionen kommit fram till i sin granskning
              och som riksdagen tidigare fattat beslut om, nämligen att regeringen
              måste notera den allvarliga kritiken och konstruktivt använda
              den för att liknande situationer inte ska uppstå i framtiden.
            </seg>
            <seg n="ee06add4">
              Inledningsvis nämnde jag debatten om den så kallade Saudiaffären.
              Vad detta ärende har för likheter när det gäller dokumentation,
              diarieföring, spårbarhet, ansvarsutkrävande och styrning överlåter
              jag till lyssnarna och kanske till medierna att bedöma, för det
              vore väl förmätet av en KU-ledamot att spekulera i om det finns
              ett mönster eller om detta var ett ovanligt dåligt skött ärende
              i Försvarsdepartementet.
            </seg>
          </u>
          <note n="05e1a39e">
            Regeringen har gjort en bedömning av Riksrevisionens kritik i
            en skrivelse till riksdagen den 6 september 2012. I denna skrivelse
            konstaterar regeringen att riksdagen i budgetpropositionerna för
            2008 och 2009 har informerats om Genomförandegruppens arbete och
            att riksdagen har bifallit regeringens förslag om besparingar
            i budgetpropositionen för 2009.
          </note>
          <note type="speaker" n="4a1fe394">
            Anf. 137 CECILIA BRINCK (M):
          </note>
          <u who="unknown" xml:id="i-1a2275f40c72bf20-7" n="f8d889f7">
            <seg n="2fc6062b">
              Herr talman! Det här är ett ärende som utskottet är enigt om.
              Det kan man inte tro när man lyssnar på Phia Andersson, men så
              är det. I debattens hetta är det ibland lätt att glömma att vi
              faktiskt är eniga i en stor majoritet av granskningsärendena så
              har det varit alla år tidigare, och så är det även i år.
            </seg>
            <seg n="5920ecb7">
              Vad det handlar om här är hur man inom Regeringskansliet beredde
              ett ärende som handlade om besparingar inom försvarets materielförsörjning.
            </seg>
            <seg n="2e2a0fb5">
              Frågans politiska substans har varit uppe för diskussion i andra
              sammanhang i denna sal och i andra salar. Under våren har försvarsutskottet
              debatterat Riksrevisionens granskning av den så kallade Genomförandegruppen.
              Den som är intresserad av innehållet i den debatten det kan man
              vara hänvisas till kammarens protokoll från den 11 april i år.
            </seg>
            <seg n="dfba3340">
              Herr talman! Konstitutionsutskottet granskar inte politiska besluts
              innehåll. Det är inte KU:s uppgift att granska om de fattade besluten
              är rimliga och viktiga och deras politiska substans. Vi granskar
              inte heller Riksrevisionens rapporter eller den diskussion som
              förs mellan Riksrevisionen och regeringen.
            </seg>
            <seg n="dac0860c">
              Vår uppgift är att granska formerna för beslutsfattandet, att
              se till att regeringsärendena handläggs på ett korrekt sätt, att
              de bereds enligt reglerna och att statsråden inte överträder sina
              konstitutionella befogenheter.
            </seg>
            <seg n="307cfa3e">
              I det här ärendet har vi inte funnit att statsråden har överträtt
              sina konstitutionella befogenheter eller att ärendet har handlagts
              på ett sätt som inte står i överensstämmelse med gällande lag
              och författning.
            </seg>
            <seg n="ea7d20f4">
              Genomförandegruppen tillsattes av regeringen i januari 2008 för
              att ta fram besparingar på försvarsmaterielområdet, som ett led
              i budgetberedningen. Politiker ingick i gruppen. Det var statssekreteraren
              i Försvarsdepartementet, statssekreterare från Finansdepartementet
              och Näringsdepartementet, representanter för regeringspartierna
              och chefer och handläggare inom Regeringskansliet.
            </seg>
            <seg n="14cf1ef1">
              Ingen representant för Försvarsmakten eller för någon av de andra
              försvarsmyndigheterna ingick. Det fanns inga formella direktiv
              till den här gruppen. Den fick arbetsuppgifterna beskrivna i ett
              pm.
            </seg>
            <seg n="901641f8">
              Gruppens arbete ledde fram till att man redovisade en lista över
              planerade besparingar i 2009 års budgetproposition och att beslut
              om de besparingarna fattades av riksdagen, och det ingick sedan
              i regleringsbrevet för Försvarsmakten 2009. Det är en helt normal
              ordning för hur man bereder budgetfrågor. Det är bakgrunden när
              det gäller Genomförandegruppen.
            </seg>
            <seg n="8d02769d">
              Herr talman! KU är, som jag tidigare sade, helt enigt i det här
              ärendet. Men vi vill ändå påpeka att det finns förbättringspotential.
              Vissa handlingar som rör genomförandegruppen har inte diarieförts.
              Gruppen har till sig fått inhämtade uppgifter från Försvarsmakten
              som inte heller har dokumenterats. Hur dessa uppgifter har inhämtats
              har vi inte kunnat fastställa i alla delar. Det kan ha skett skriftligt.
              Det kan ha skett muntligt.
            </seg>
            <seg n="a53b7a5d">
              Utskottet anser att uppgifter som inhämtas från myndigheter måste
              dokumenteras omsorgsfullt. Annars blir den efterföljande kontrollen,
              som utskottet ska göra, mycket svårare än vad den behöver bli.
              Om beredningsunderlag och beslutsunderlag är bristfälliga försvåras
              KU:s granskningsarbete, eftersom insynen i Regeringskansliets
              arbete är begränsad.
            </seg>
            <seg n="4878b893">
              Jag vill i det sammanhanget påpeka att Regeringskansliet är medvetet
              om bristerna och att förbättringsåtgärder håller på att arbetas
              fram.
            </seg>
            <seg n="47e3e5e3">
              Den här processen gick fort. Försvarsmakten fick det är regeringen
              medveten om möjligen inte tillräcklig tid på sig att kvalitetssäkra
              sina svar på det sätt som man brukar göra och på det sätt som
              man vill göra. Vi vill betona vikten av att remisstider är tillräckligt
              långa för att remissinstanserna noga och samvetsgrant ska kunna
              överväga de frågor de får.
            </seg>
            <seg n="c846724e">
              Utskottet konstaterar att Genomförandegruppens tidsramar var
              knappa och vill därför påminna om vikten av att beredningsarbetet
              i Regeringskansliet planeras på ett sådant sätt att det finns
              tid för att föra de diskussioner som man vill föra. Det vinner
              alla på.
            </seg>
          </u>
          <note n="a2a16671">
            Överläggningen var härmed avslutad.
          </note>
          <note n="dd8f6f64">
            13 § Redogörelser för behandlingen av riksdagens skrivelser
          </note>
          <note n="f6d8d064">
            Föredrogs
          </note>
          <note type="speaker" n="32963b7f">
            Anf. 138 LENA SOMMESTAD (S):
          </note>
          <u who="lena_sommestad_e3f90f" xml:id="i-3e628e763aee7740-0" n="d4c62cbc">
            <seg n="6662fbfe">
              Herr talman! I dag behandlar vi här i kammaren konstitutionsutskottets
              granskning av hur regeringen har behandlat riksdagens skrivelser.
              Det är en viktig granskning som gör det möjligt att bedöma om
              regeringen verkligen har gjort det som riksdagen har begärt. Särskilt
              intressant är det att titta på hur regeringen har svarat på de
              tillkännagivanden som riksdagen har gjort under året och under
              åren dessförinnan.
            </seg>
            <seg n="4930ed0a">
              Vad begär vi då av regeringen? Hur vill vi att det här ska fungera?
            </seg>
            <seg n="b7a36226">
              Utgångspunkten är självklart att vi vill att regeringen går riksdagen
              till mötes när man får ett tillkännagivande från riksdagen och
              att det sker inom rimlig tid.
            </seg>
            <seg n="fe9b73c0">
              Om det av något skäl dröjer med slutbehandling av ett tillkännagivande
              bör regeringen berätta vad man planerar att göra och när det kan
              förväntas bli slutbehandlat. Om regeringen av något skäl anser
              att man inte kan genomföra det som riksdagen begär ska man förklara
              varför.
            </seg>
            <seg n="e489a132">
              Generellt kan vi säga att vi i årets granskning ser en positiv
              trend, vilket är bra. Den tid som det i genomsnitt tar att slutbehandla
              tillkännagivanden har minskat och ligger nu under två och ett
              halvt år. Över en längre tid kan vi också se att regeringens redovisning
              har förbättrats över lag.
            </seg>
            <seg n="c47850a8">
              Men det finns naturligtvis också brister. Två tillkännagivanden,
              till exempel, är äldre än elva år och har inte slutbehandlats
              än. Ett par tillkännagivanden saknas till och med i regeringens
              redogörelse. Det är förstås inte acceptabelt.
            </seg>
            <seg n="fcef6b5b">
              Jag vill peka på några tillkännagivanden som är av särskilt intresse
              och där det finns utrymme för förbättring.
            </seg>
            <seg n="d8f2182e">
              Det första gäller en granskning av enmyndighetsreformen, det
              vill säga sammanslagningen av en rad regionala myndigheter till
              tre stora nationella myndigheter Skatteverket, Åklagarmyndigheten
              och Försäkringskassan.
            </seg>
            <seg n="31a49ec0">
              Ett viktigt skäl till att man gjorde den här sammanslagningen
              av myndigheter var att handläggningen av ärenden skulle bli mer
              enhetlig. Medborgare ska ju inte behandlas olika i olika delar
              av landet.
            </seg>
            <seg n="0e5467f6">
              Riksdagen har begärt en analys av om effekterna har uppnåtts.
              I år kom regeringen med en slutredovisning, men i KU gör vi bedömningen
              att den redovisningen behöver utvecklas, i synnerhet när det gäller
              den vassa frågan: Har sammanslagningen av myndigheter lett till
              det resultat som man hoppades på, nämligen att ärenden handläggs
              på ett mer enhetligt sätt?
            </seg>
            <seg n="4999ca0d">
              Eftersom det är en viktig fråga begär vi att regeringen återkommer
              med en samlad redovisning. Vi anser inte att ärendet är slutbehandlat
              än.
            </seg>
            <seg n="225ba6e1">
              Ett annat tillkännagivande som KU kommenterar särskilt gäller
              Västsahara. Regeringen har valt att inte tillmötesgå riksdagens
              begäran om att erkänna Västsahara som stat.
            </seg>
            <seg n="a689eb27">
              Konstitutionsutskottet anser, liksom utrikesutskottet, att det
              är olyckligt att regeringen väljer att inte tillmötesgå riksdagen
              i den frågan. När regeringen nu gör en annan bedömning när det
              gäller frågan om erkännande borde man åtminstone på ett tydligare
              sätt motivera varför.
            </seg>
            <seg n="aa7496c5">
              Till sist har vi från Socialdemokraterna, tillsammans med Miljöpartiet
              och Vänstern, en reservation som gäller ett tillkännagivande från
              näringsutskottet om ett mineralpolitiskt program. Det handlar
              om den för Sverige så viktiga gruvnäringen och hur den ska utvecklas.
            </seg>
            <seg n="cb382e82">
              Regeringen anser att tillkännagivandet är slutbehandlat, och
              man hänvisar till att man har lagt fram en svensk mineralstrategi.
              Vi anser att ärendet inte kan anses slutbehandlat eftersom mineralstrategin
              inte motsvarar ett sådant program som riksdagen faktiskt har efterfrågat.
            </seg>
            <seg n="2d30fdba">
              I regeringens redogörelse saknas också en ordentlig argumentation
              för den bedömning man gör.
            </seg>
            <seg n="f159717b">
              Här vill vi påminna om hur viktigt det är att regeringen tillmötesgår
              riksdagens önskemål men också att man verkligen argumenterar tydligt
              och utförligt när man återkommer med slutbehandlade skrivelser
              till riksdagen. Det här är förstås särskilt viktigt när man av
              något skäl väljer att inte göra det som riksdagen har begärt.
            </seg>
            <seg n="bc5815b1">
              Jag vill yrka bifall till den här reservationen.
            </seg>
            <seg n="8c528e82">
              Låt mig till sist påminna om hur viktigt det är att vi har en
              aktiv riksdag, en riksdag som inte bara behandlar de ärenden som
              regeringen lägger på riksdagens bord utan också självständigt
              lyfter upp viktiga frågor och tillkännager för regeringen vad
              man vill.
            </seg>
            <seg n="12e0c70f">
              I det perspektivet vill jag avsluta med att peka på en utveckling
              över tid som vi har skäl att fundera över en utveckling mot allt
              färre tillkännagivanden från riksdagen. Vi kan läsa i betänkandet
              att i slutet på 1970-talet lämnades ca 1 300 tillkännagivanden
              varje år. I år är antalet nere kring 400.
            </seg>
            <seg n="1dad15ff">
              När KU för några år sedan, 2006, granskade den här trenden hade
              man två förklaringar: dels att fler regeringsbeslut förbereddes
              i samråd med flera partier, dels att den reformerade budgetprocessen,
              där riksdagen i ett enda beslut fastställer utgiftsramar och utgiftstak,
              kan ha påverkat. Den reformen kan ha minskat oppositionspartiernas
              möjligheter att söka majoritet för sina förslag.
            </seg>
            <seg n="1d57876e">
              Den här utvecklingen tycker jag är värd att begrunda, i synnerhet
              som vi just nu har en översyn av riksdagsordningen och också en
              parlamentarisk kommitté som ser över just budgetprocessen. Vi
              behöver ett effektivt beslutsfattande i Sveriges riksdag, men
              vi behöver också ett vitalt riksdagsarbete.
            </seg>
          </u>
          <note type="speaker" n="4bc8fce2">
            Anf. 139 CECILIA BRINCK (M):
          </note>
          <u who="unknown" xml:id="i-2c42236f86e69e2f-0" n="f8d889f7">
            <seg n="c0aff105">
              Herr talman! Vad händer när riksdagen har fattat ett beslut?
              Hur lång tid tar det för regeringen att slutbehandla tillkännagivanden
              och skrivelser och på det sättet verkställa riksdagens beslut?
            </seg>
            <seg n="4379c660">
              Konstitutionsutskottet kan efter behandlingen av skrivelse 75
              konstatera att andelen skrivelser och tillkännagivanden som slutbehandlas
              är större är tidigare, och med tanke på att det totala antalet
              redovisade tillkännagivanden är det största på fem år är detta
              utomordentligt positivt.
            </seg>
            <seg n="02d23288">
              Jag kan naturligtvis inte undanhålla ledamöterna lite statistik,
              oss statistiknördar emellan.
            </seg>
            <seg n="36f7541c">
              Andelen icke slutbehandlade skrivelser har sjunkit från 39,1
              år 2007 till 29,5 2012. Det är en liten ökning från 2010. Då var
              andelen 22,8, vilket är det lägsta redovisade sedan 1991. Vi ser
              tydligt att den långsiktiga trenden är en rätt kraftig minskning.
            </seg>
            <seg n="7ca5e94d">
              Snittet under den mandatperiod vi nu är inne i är 29,77. Snittet
              den förra mandatperioden, och då inkluderar vi 2006, för det är
              vi har räknat, är 34,55. Snittet för mandatperioden 2002 till
              2005 är 37,38. Dessförinnan är snittet 37,28, om någon är intresserad
              av det.
            </seg>
            <seg n="7b4b35fb">
              För oss nördar kan jag också tillägga att medianen i samtliga
              fall är betydligt lägre än medelvärdet, vilket är intressant eftersom
              det visar att de flesta ärendena går fortare. Så finns det ett
              fåtal ärenden som är komplicerade och därför drar ut på tiden,
              och det är det som syns på det samlade medelvärdet.
            </seg>
            <seg n="c157c628">
              Det är klart att det finns förbättringsmöjligheter, och vi pekar
              på några sådana.
            </seg>
            <seg n="479405ac">
              Det första är det alldeles självklara konstaterandet att det
              är rätt anmärkningsvärt att två av de fem tillkännagivanden som
              är äldre än elva år kvarstår som ej slutbehandlade. Vi noterar
              med tillfredsställelse att beredningen av dessa två tillkännagivanden
              ska redovisas under innevarande riksdagsår och under nästa år.
              Men det är viktigt att komma ihåg att tillkännagivandena och skrivelserna
              är av olika karaktär. Framför allt är de väldigt olika komplicerade
              när det gäller vilka beredningsåtgärder som behövs.
            </seg>
            <seg n="b34fdf7d">
              Vi vill också, vilket också Lena Sommestad pekade på för en liten
              stund sedan, påpeka att två tillkännagivanden faktiskt helt saknas
              i redogörelsen. Det gäller ett på justitieutskottets och ett på
              socialförsäkringsutskottets område. Det ena tycks helt ha försvunnit
              någonstans på vägen mellan riksdagen och regeringen, vilket självklart
              är rätt anmärkningsvärt. Så får det faktiskt inte gå till. Utskottet
              konstaterar åter att det är viktigt att rutinerna i Regeringskansliet
              fungerar, och vi förutsätter att åtgärder vidtas så att det här
              inte upprepas.
            </seg>
            <seg n="3c4153f7">
              Herr talman! När det gäller ej slutbehandlade tillkännagivanden
              redovisas i betänkandet synpunkter från flera av riksdagens utskott.
              Det gäller till exempel reklamskattens avskaffande, där skatteutskottet
              förutsätter att det sker så fort statsfinansiellt utrymme finns.
            </seg>
            <seg n="c09c3db5">
              Det gäller tonnageskatten, där skatteutskottet påpekar att det
              i riksdagen finns enighet om att det är viktigt att frågan löses
              snart.
            </seg>
            <seg n="67d71d6a">
              På socialförsäkringsutskottets område handlar det till exempel
              om tillkännagivanden om aktivitetsersättning och sjuklön. Utskottet
              förutsätter att regeringen återkommer med förslag om detta så
              fort som möjligt.
            </seg>
            <seg n="c4c03470">
              Näringsutskottet pekar för sin del dels på en översyn av upphovsrättslagen,
              dels på en granskning av effekter för den konkurrensutsatta, elintensiva
              industrin. Här har det gått sex respektive fyra år utan att utredningarna
              har inletts. Orsakerna till dröjsmålen har inte redovisats. Det
              finns andra exempel; Lena Sommestad nämnde nyss ett par av dem.
            </seg>
            <seg n="f5373f6a">
              Konstitutionsutskottet delar de bedömningar som gjorts av dessa
              utskott och utgår som sagt ifrån att regeringen vidtar nödvändiga
              åtgärder. Om beredningen drar ut på tiden det kan den göra, och
              det kan den göra av väldigt goda skäl är det viktigt att regeringen
              informerar om orsakerna till fördröjningen.
            </seg>
            <seg n="b27c7f5c">
              Herr talman! Slutligen vill jag nämna lite grann om tillkännagivandet
              om erkännande av Västsahara som stat. I enlighet med det särskilda
              yttrande som vi har lämnat vill jag påpeka att enligt regeringsformen
              är det regeringen som sköter utrikespolitiken och inte riksdagen.
              Regeringen har i beslut den 31 januari 2013 angett att man inte
              anser att de folkrättsliga förutsättningarna för att erkänna Västsahara
              som stat är uppfyllda.
            </seg>
          </u>
          <note n="8328d8c6">
            Därför yrkar jag bifall till utskottets förslag att lägga redogörelsen
            till handlingarna och avslag på motivreservationen från S, MP
            och V.
          </note>
          <note n="a2a16671">
            Överläggningen var härmed avslutad.
          </note>
          <note n="e259c5ee">
            14 § Granskning av grönbok om förberedelse för en helt konvergerad
            audiovisuell värld
          </note>
          <note n="f6d8d064">
            Föredrogs
          </note>
          <note n="92550cb7">
            Anf. 140 HELENE PETERSSON i Stockaryd (S):
          </note>
          <u who="unknown" xml:id="i-85591a8b03443fc6-0" n="f8d889f7">
            <seg n="cb091786">
              Herr talman! Efter många timmars diskussion om förhållandet mellan
              regering och riksdag lämnar vi nu det och övergår till Sverige
              och EU-kommissionen.
            </seg>
            <seg n="372ec92d">
              Riksdagen har fått denna grönbok om förberedelser för en helt
              konvergerad audiovisuell värld för granskning och behandling.
              Det har varit KU:s uppgift att titta på den utifrån det ansvar
              som KU har för grundlagarna, i det här fallet yttrande- och tryckfrihetsgrundlagarna.
            </seg>
            <seg n="ce995c33">
              Grönboken innehåller inga beslut, utan syftet är att öppna upp
              för en debatt utifrån det faktum att medietjänster och sättet
              att konsumera dem mer och mer smälter samman. Internet har öppnat
              upp för möjligheter som vi inte trodde var möjliga för bara några
              år sedan, och i dag får vi tv-program levererade på många olika
              sätt, alltifrån linjära tjänster som tas emot via en tv-mottagare,
              vilket har varit det vanliga sättet sedan tv-sändningarna startade
              på 50-talet, till efterfrågestyrda tjänster som tas emot via datorer,
              smarta telefoner och datorplattor.
            </seg>
            <seg n="3db45ca4">
              Utskottet välkomnar att diskussionen kommer upp på agendan men
              varnar samtidigt för en fullt teknikneutral reglering. Bland annat
              skiljer sig vår yttrandefrihetsgrundlag i förhållande till många
              andra länders lagstiftning, men det skiljer sig också i den reglering
              som berör tillhandahållandet av tjänster via tråd, alltså bland
              annat kabel-tv, bredband och internet, och regleringen för etersändningar.
            </seg>
            <seg n="60eff773">
              Etableringsfriheten är mycket starkare och möjligheten till begränsningar
              betydligt mindre genom tillhandahållandet genom tråd. Det är dock
              viktigt att påpeka att det finns möjlighet för riksdagen att kräva
              att ett kabel-tv-bolag ska tillhandahålla vissa kanaler för att
              tillgodose allmänhetens tillgång till information och allsidig
              upplysning den så kallade must-carry-principen och även att begränsa
              möjligheterna att sända ett utbud som inriktas på våldsframställningar,
              pornografiska bilder och hets mot folkgrupp.
            </seg>
            <seg n="9ddd4d29">
              När det gäller sändning via frekvens i etern finns större möjlighet
              till reglering eftersom frekvensutrymmet är begränsat, även om
              det även här har öppnats upp mycket större möjligheter sedan tv
              digitaliserades och frekvensutrymmet som tas i anspråk för vanlig
              tv-sändning är mindre nu än tidigare.
            </seg>
            <seg n="72f64514">
              Frågan om rätten till frekvensutrymme och möjligheten till att
              utöka sina tjänster för tv-sändningar är en diskussion som pågått
              i ett antal år, bland annat mellan telekombranschen och marksändningarna
              för radio och tv. Men ju mer sättet att tillhandahålla utbudet
              smälter samman, desto svårare blir ett att sätta det ena mot det
              andra.
            </seg>
            <seg n="4efb51d3">
              Utskottet framhåller ändå, och det vill jag starkt betona, att
              det är angeläget att man ser till att radio- och tv-sändningarna
              även i fortsättningen får ta del av frekvensutrymmet på ett sådant
              sätt att det leder till vidaste möjliga yttrande- och informationsfrihet.
            </seg>
            <seg n="3e9b16cd">
              Vi kan inte, fru talman, ta för givet att alla har datorer och
              kan titta på tv när de vill och välja de program de vill. Vi kan
              inte ta för givet att alla har smarta telefoner som erbjuder möjlighet
              att beställa fram de program de vill se när de har tid.
            </seg>
            <seg n="2ac233cf">
              Många är fortfarande beroende av de ordinarie tv-sändningarna,
              av tv-tablåer och av att kunna ta emot sändningen på det traditionella
              sättet. Då måste vi också se till att den möjligheten finns kvar
              även i framtiden.
            </seg>
            <seg n="bf2dc53e">
              Slutligen, fru talman, vill jag också beröra möjligheten att
              blockera eller att ålägga internetleverantörer att blockera webbsidor.
              Eller som vi kanske ska säga från Sveriges sida: omöjligheten
              till detsamma. Att införa tvingande regler för Sverige att utföra
              dessa åtgärder skulle strida mot både informationsfriheten och
              den svenska tryck- och yttrandefriheten. De som följt KU:s arbete
              under ett antal år kan säkert minnas fallet med justitieministern
              och Muhammedkarikatyrerna. Det är inte förenligt med svensk grundlag
              att blockera eller på annat sätt försöka påverka eller förhindra
              spridning via internet. Och den principen vill vi ha även i framtiden.
              Så uttalade sig KU då, och det är även KU:s ståndpunkt i dag.
              Vi vill framhålla lösningar som bygger på frivillighet.
            </seg>
            <seg n="b070780d">
              Fru talman! Jag tycker att det är bra att en bred allmän diskussion
              inleds runt dessa frågor, och jag antar att vi från konstitutionsutskottet
              får anledning att följa och även återkomma till frågan. Med det,
              fru talman, yrkar jag bifall till utskottets förslag till beslut
              att lägga utlåtandet till handlingarna.
            </seg>
          </u>
          <note type="speaker" n="ee3b5f7c">
            Anf. 141 KARL SIGFRID (M):
          </note>
          <u who="karl_sigfrid_0c383b" xml:id="i-e45017ee7eca5488-0" n="274f4cca">
            <seg n="d0677cb4">
              Fru talman! EU-kommissionen har noterat att gränserna mellan
              traditionella tv-tjänster och nya internetbaserade tjänster blir
              alltmer flytande. Det förhållandet kan göra de EU-regler som finns
              svårare att tillämpa. Om detta har kommissionen bett om synpunkter
              från medlemsstaterna, och vilka synpunkter Sverige ska framföra
              är vad den här diskussionen handlar om.
            </seg>
            <seg n="600e6c51">
              De senaste åren har mobiltelefoner och tv-apparater blivit allt
              smartare. I praktiken kan man säga att en telefon i dag är ett
              slags dator. Även en ny tv funkar på samma sätt. Samtidigt börjar
              tv-bolag, till exempel Sveriges Television, att erbjuda sitt material
              online genom att tillhandahålla arkiv och genom att direktsända
              på internet. Vad denna utveckling får för konsekvenser för EU:s
              regelverk säger kommissionen inte så mycket om i det här skedet.
              Allt vad kommissionen vill göra nu är att initiera ett samtal
              om att eventuellt på sikt förändra lagstiftningen.
            </seg>
            <seg n="1177bd1a">
              Många av de frågor vi nämner i vårt betänkande har att göra med
              konkurrens och öppenhet. Låt mig först säga några ord om konkurrens.
              Det som skiljer en smart tv-apparat från en vanlig dator är att
              en dator normalt har en webbläsare som bygger på öppna standarder.
              Därigenom kan den användas för att komma åt information från i
              princip vilken internetleverantör som helst. En smart tv, åtminstone
              de som finns i dag, brukar komma med ett begränsat antal tjänster,
              vilket innebär att kunden kan komma åt material från vissa internetleverantörer,
              eller vissa tjänsteleverantörer, men inte från andra. Det begränsar
              konkurrensen på ett olyckligt sätt.
            </seg>
            <seg n="47e907ff">
              Konkurrensen begränsas också genom att digitalt material fortfarande
              inte kan spridas fritt över nationsgränserna. En onlinetjänst
              för filmuthyrning i Tyskland kan på grund av hur rättigheterna
              är utformade vara tvungen att blockera användare från Sverige.
              Men om en webbsändning kommer från en avsändare utanför Europa
              tillkommer ytterligare komplikationer, nämligen att den avsändaren
              inte omfattas av europeiska regelverk, alldeles oavsett vad vi
              beslutar om till exempel reklam. Detta innebär att europeiska
              tjänsteleverantörer tycker att det inte råder lika villkor på
              marknaden. Dock bör vi absolut inte försöka lösa de problemen
              genom att blockera utländska tjänster. Om öppenheten blockeras
              skapas betydligt större och mer fundamentala problem än de vi
              försöker lösa.
            </seg>
            <seg n="1f500c8d">
              Precis som Helene Petersson påpekade har konstitutionsutskottet
              ett flertal gånger uttalat att blockering av webbplatser är svårförenligt
              med informations- och yttrandefriheten. Det upprepar utskottet
              även nu i slutsatserna.
            </seg>
            <seg n="e792c304">
              Utskottet uttalar sig inte i det här sammanhanget om de redan
              befintliga EU-reglerna som begränsar utomeuropeiskt material,
              den andel av utomeuropeiskt material som en tv-sändning eller
              en webbtjänst får erbjuda. Syftet med att ha den sortens kvoter
              för material från andra delar av världen är förstås att begränsa
              konkurrensen till förmån för europeiskt material. Rimligheten
              i den typen av protektionism är verkligen värd att diskutera.
              Det är något som vi får ta ställning till om och när det faktiskt
              blir aktuellt att skriva om lagstiftningen.
            </seg>
          </u>
          <note n="8097dd99">
            Jag yrkar bifall till utskottets förslag i utlåtandet.
          </note>
          <note n="a2a16671">
            Överläggningen var härmed avslutad.
          </note>
          <note n="e754d47b">
            15 § Medgivande för Riksbanken att delta i Internationella valutafondens
            (IMF) finansieringslösning till förmån för låginkomstländer
          </note>
          <note n="f6d8d064">
            Föredrogs
          </note>
          <note type="speaker" n="5fb3c3da">
            Anf. 142 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-6d2fc57286bcffed-0" n="44716e3d">
            <seg n="ce2c4de7">
              Fru talman! Redan under förra riksmötet behandlade finansutskottet
              ett betänkande som tog upp frågan om att Internationella valutafonden
              hade sålt av en del av sin guldreserv till ett högre pris än förväntat.
              I stället för att använda de extra resurserna i den löpande verksamheten
              föreslogs då att de skulle skänkas bort.
            </seg>
            <seg n="bb26589f">
              Riksbanken framställde då till Sveriges riksdag att Sverige skulle
              delta i en sådan finansieringslösning. Sverigedemokraterna var
              då det enda partiet som var kritiskt och reserverade sig mot framställningen.
            </seg>
            <seg n="362a60b0">
              Nu är det alltså dags igen. Den här gången väntas summan motsvara
              drygt 170 miljoner kronor för svenska skattebetalare.
            </seg>
            <seg n="bea1983c">
              Sverigedemokraternas utgångspunkt är att svenska skattemedel,
              som det i slutändan är fråga om, som används till biståndsändamål
              ska hållas under svenska statens överinseende. Det biståndsarbete
              som i dag utförs av svenska staten ska även svenska staten vara
              övergripande huvudman för. På så sätt kan vi säkerställa att de
              prioriteringar inom biståndsverksamheten och biståndsarbetet som
              den svenska staten gör tillgodoses och att vidare kontroller av
              biståndet kan garanteras. Då kan också väljarkåren utkräva ansvar.
            </seg>
            <seg n="263db85f">
              Det här är samma ställningstagande som den nordisk-baltiska valkretsen
              i IMF tidigare har anfört. Inkomsten från försäljningen av guldreserven
              bör i första hand finansiera IMF:s interna budget med fokus på
              långsiktiga mål och reservuppbyggnad. Endast i undantagsfall ska
              inkomsten användas till att finansiera verksamhet i låginkomstländer,
              och verksamheten i låginkomstländer bör i stället finansieras
              med biståndsmedel direkt från medlemsländerna. Vi tycker att det
              är olyckligt att valkretsen sett sig nödgad att avvika från sitt
              tidigare uttalande i fallet.
            </seg>
            <seg n="490d7338">
              För Sverigedemokraternas del står vi fast vid våra tidigare utgångspunkter,
              och vi anser att Riksbankens framställning bör avslås. Jag yrkar
              därmed bifall till vår reservation i betänkandet.
            </seg>
          </u>
          <note type="speaker" n="2eabea80">
            Anf. 143 JÖRGEN ANDERSSON (M):
          </note>
          <u who="jorgen_andersson_f46852" xml:id="i-89e0cc6a92956c3c-0" n="50ad76b5" next="i-15f0927011a7e242-0"/>
          <note n="7c7bda65">
            Fru talman! Låt mig först yrka bifall till förslaget i finansutskottets
            betänkande FiU41.
          </note>
          <u who="jorgen_andersson_f46852" xml:id="i-15f0927011a7e242-0" n="50ad76b5" prev="i-89e0cc6a92956c3c-0">
            <seg n="6f1b6ddf">
              Detta betänkande gäller ett medgivande för Riksbanken att delta
              i Internationella valutafondens finansieringslösning till förmån
              för låginkomstländer. Anledningen till detta är i sin tur att
              i finanskrisens spår har dels behoven från låginkomstländerna
              att låna ökat, dels viljan från medlemsländerna att bidra till
              finansieringen minskat. Förslaget är att använda vinsten från
              IMF:s försäljning av en åttondel av deras guldreserv till att
              finansiera fonden för låginkomstländer, den så kallade Poverty
              Reduction and Growth Trust.
            </seg>
            <seg n="9a9c35d9">
              Detta är ett förslag som måste godkännas av varje medlemsland
              då regelverket inte tillåter att IMF:s resurser, som är till för
              alla medlemsländer, överförs för att användas endast av vissa.
              Det är anledningen till att vi behandlar Riksbankens framställan.
              Förslaget innebär dock inte någon negativ påverkan på Riksbankens
              balansräkning. Länder som inte godkänner överföringen får ta emot
              sin andel. Alternativet till att delta i finansieringen skulle
              i så fall vara att man i stället använder sig av nationella medel
              via biståndet.
            </seg>
            <seg n="f8067bff">
              I denna kammare finns det en bred enighet om att tillstyrka Riksbankens
              framställan. Det finns också ett brett stöd för denna modell bland
              medlemsländerna. Jag tycker därför att det vore oklokt att riskera
              Sveriges goda anseende i detta sammanhang.
            </seg>
            <seg n="791e48dc">
              Det är i dag bara Sverigedemokraterna som är emot, vilket i och
              för sig inte är särskilt förvånande. Sverigedemokraterna visar
              gång efter annan att man vill distansera sig från övriga världen.
              Man står för en isolationistisk och protektionistisk politik.
              Jag delar inte den inställningen.
            </seg>
            <seg n="62475c25">
              Sverige har genom alla tider gynnats av att vara ett öppet land
              med goda relationer runt omkring i världen. Det är något som har
              gynnat oss på mer än ett sätt. Sverige har också en lång tradition
              av att delta i internationellt samarbete som gynnar utvecklingen
              i andra länder. Det finns ett stort värde i att både dela med
              sig av kompetens och bidra med resurser för att fler ska kunna
              delta i en global utveckling och att det sker ett bekämpande av
              fattigdom och förtryck. Det är någonting som jag tycker att vi
              ska fortsätta att stå upp för.
            </seg>
            <seg n="4ec4421c">
              Därför yrkar jag avslag på Sverigedemokraternas motion 2012/13:Fi16.
            </seg>
          </u>
          <note type="speaker" n="c17bebb1">
            Anf. 144 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-6d2fc57286bcffed-1" n="44716e3d">
            <seg n="4891f616">
              Fru talman! Vi ska naturligtvis inte isolera Sverige, och det
              är ingenting som Sverigedemokraterna har några ambitioner att
              göra. Där är Jörgen Andersson helt ute och cyklar. Det tror jag
              att han är medveten om.
            </seg>
            <seg n="9cceedfc">
              Vi anser att vi kan använda de här pengarna på ett betydligt
              bättre sätt än att låta Internationella valutafonden disponera
              pengarna i något slags biståndsverksamhet.
            </seg>
            <seg n="437e0d1b">
              Tidigare i dag fattade kammaren ett beslut när det gällde vårändringsbudgeten
              om att ta 709 miljoner kronor från FN:s organisationer och föra
              över dem till den svenska statsbudgeten för att finansiera statens
              utgiftsområde Migration. Det kommer veckan efter att FN gick ut
              med sin största förfrågan någonsin i organisationens historia
              om att finansiera hjälpen i och kring Syrien, där man behöver
              5,2 miljarder dollar. Just då tar ni 709 miljoner kronor därifrån.
            </seg>
            <seg n="a2a343a4">
              Om vi hade haft de 170 miljonerna tycker vi nog att det hade
              varit klart påkallat att använda de pengarna i detta läge.
            </seg>
            <seg n="0d4978d4">
              Redan i höstbudgeten tillsköt vi under budgetperioden 5,5 miljarder
              mer än alliansregeringen för UNHCR:s hjälp till nödlidande i världen.
            </seg>
            <seg n="e0aa19af">
              Kliv av de höga hästarna!
            </seg>
          </u>
          <note type="speaker" n="800c00e3">
            Anf. 145 JÖRGEN ANDERSSON (M) replik:
          </note>
          <u who="jorgen_andersson_f46852" xml:id="i-85a8b02f3fb73595-0" n="50ad76b5">
            <seg n="afce7b11">
              Fru talman! Alla som lyssnar på Sverigedemokraternas retorik
              kan inte komma fram till något annat än att de i fråga efter fråga
              vill distansera sig från omvärlden och inte vill vara med och
              ta ansvar. Migrationen, som Sven-Olof Sällström tar upp här, är
              ytterligare ett exempel där de inte vill vara med och ta det internationella
              ansvaret genom de konventioner som vi har att förhålla oss till.
            </seg>
            <seg n="2d937813">
              Läser man Sverigedemokraternas motion går det inte att tolka
              den på något annat sätt. Sven-Olof Sällström skriver där att ett
              eventuellt bidrag bör tas via biståndet. Om man ska använda sig
              av biståndsbudgeten, givet att den är 1 procent hela vägen allt
              annat lika, försvinner ju motsvarande 176 miljoner från biståndsbudgeten.
              Om Sven-Olof Sällström fortsatt vill vara med och bidra till den
              här fonden blir det de facto så.
            </seg>
            <seg n="f7a52109">
              Jag kan inte förstå det på något annat sätt än att Sven-Olof
              Sällström i så fall föreslår att vi ska ha ett minskat deltagande
              i det internationella samarbetet. Jag har väldigt svårt att se
              det på något annat sätt.
            </seg>
          </u>
          <note type="speaker" n="e6cde84d">
            Anf. 146 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-6d2fc57286bcffed-2" n="44716e3d">
            <seg n="c9e083c0">
              Fru talman! Ibland får man nästan uppfattningen att det finns
              vissa internationella konventioner som inga andra länder än Sverige
              behöver skriva på och beakta. Den politik som vi för du kom själv
              in på migrationsområdet igen är en politik som våra grannländer
              för. Jag skulle gladeligen plocka vilken politik som helst från
              Migrationsverket, och jag skulle kunna byta ut alliansregeringen
              mot vilket som helst av våra grannländer. Det är inga problem
              alls. De följer samma konventioner som vi.
            </seg>
            <seg n="3c278819">
              Då kan vi komma in på vad alliansregeringen har gjort i detta
              fall vi hamnar ju i den diskussionen till slut. Fram till i går
              hade 4 022 från Syrien sökt asyl i Sverige, och av den anledningen
              anser regeringen att det är påkallat att ta de 709 miljonerna
              från FN:s organisationer för att klara migrationsanstormningen
              i Sverige. Enligt FN:s egen beräkning hade de pengarna räckt till
              200 000 hjälpbehövande i och kring Syrien. Vårt tillskott till
              UNHCR, som vi kom med i vår höstbudget, hade räckt till 1,6 miljoner
              behövande.
            </seg>
            <seg n="88973dbd">
              Kliv ned från de höga hästarna!
            </seg>
            <seg n="8f6f91c6">
              Vi har inga ambitioner att distansera oss från omvärlden. Tvärtom
              vi bejakar den politik som vår omvärld har just på detta område,
              när det gäller biståndspolitik och migration. Vi står betydligt
              närmare våra grannländer och resten av EU-länderna än vad ni gör
              i den här politiken, både när det gäller bistånd och när det gäller
              migration. Kliv ned från de höga hästarna!
            </seg>
          </u>
          <note type="speaker" n="9dd72cad">
            Anf. 147 JÖRGEN ANDERSSON (M) replik:
          </note>
          <u who="jorgen_andersson_f46852" xml:id="i-85a8b02f3fb73595-1" n="50ad76b5">
            <seg n="c8d4a8c4">
              Fru talman! Sven-Olof Sällström vill å ena sidan ge sken av att
              han företräder en linje där han vill vara med och ta ett internationellt
              ansvar i det samarbete som vi förväntas delta i och som Sverige
              har en lång tradition av. Sven-Olof Sällström vill ge sken av
              att han vill vara med och bidra till denna fond för låginkomstländer.
            </seg>
            <seg n="da016fb7">
              Samtidigt säger han klart och tydligt i motionen, som finns att
              läsa för den som så önskar, att ett eventuellt deltagande ska
              man ta ställning till i ett senare skede. Samtidigt säger han
              att vi måste ha en bättre demokratisk kontroll på de pengar som
              ska skickas in.
            </seg>
            <seg n="1e0a62e2">
              Jag har väldigt svårt att se hur Sven-Olof Sällström skulle kunna
              få en annan demokratisk behandling av samma pengar om de tas från
              biståndsbudgeten än om de tas från guldreserven.
            </seg>
            <seg n="4d501344">
              I själva verket står Sven-Olof Sällström för en linje där han
              inte alls vill vara med och bidra. Det är precis den linjen som
              Sven-Olof Sällström företräder i alla andra frågor. Det är alltid
              återkommande att vi inte ska vara med och ta något ansvar från
              svensk sida, utan vi ska isolera oss från omvärlden och föra en
              protektionistisk linje.
            </seg>
            <seg n="1b766314">
              Det är det Sven-Olof Sällström står för och ingenting annat.
            </seg>
          </u>
          <note n="a2a16671">
            Överläggningen var härmed avslutad.
          </note>
          <note n="552d7640">
            16 § Granskning av grönbok om försäkring mot katastrofer
          </note>
          <note n="f6d8d064">
            Föredrogs
          </note>
          <note n="1f905a26">
            Förste vice talmannen konstaterade att ingen talare var anmäld.
          </note>
          <note n="1b04c2fd">
            17 § Bordläggning och beslut om förlängd motionstid
          </note>
          <note n="2b28abe7">
            Anmäldes och bordlades
          </note>
          <note n="1a97d10b">
            Kammaren biföll talmannens förslag att motionstiden för ovanstående
            propositioner och skrivelser skulle förlängas till onsdagen den
            25 september .
          </note>
          <note n="2d8ae989">
            18 § Anmälan om frågor för skriftliga svar
          </note>
          <note n="04859be9">
            Anmäldes att följande frågor för skriftliga svar framställts
          </note>
          <note n="c8ee503c">
            den 18 juni
          </note>
          <note n="5ef0e572">
            Lars Mejern Larsson
          </note>
          <note n="d4147557">
            Caroline Helmersson Olsson
          </note>
          <note n="1b8b6260">
            Jens Holm
          </note>
          <note n="0309afca">
            Hans Hoff
          </note>
          <note n="e77c79a1">
            Yilmaz Kerimo
          </note>
          <note n="6585745b">
            Frågorna redovisas i bilaga som fogats till riksdagens snabbprotokoll
            tisdagen den 25 juni.
          </note>
          <note n="37b543bf">
            19 § Anmälan om skriftliga svar på frågor
          </note>
          <note n="ef6b851c">
            Anmäldes att skriftliga svar på följande frågor inkommit
          </note>
          <note n="c8ee503c">
            den 18 juni
          </note>
          <note n="e233c9a1">
            Thomas Strand
          </note>
          <note n="0e32ff5b">
            Gunvor G Ericson
          </note>
          <note n="010740e9">
            Svaren redovisas i bilaga som fogats till riksdagens snabbprotokoll
            tisdagen den 25 juni.
          </note>
          <note n="60ac2f72">
            20 § Kammaren åtskildes kl. 17.19.
          </note>
          <note n="3263b999">
            Förhandlingarna leddes
          </note>
          <note n="144c42ef">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
