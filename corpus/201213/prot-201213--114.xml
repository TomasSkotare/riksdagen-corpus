<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--114</head>
          <docDate when="2012-05-30">2012-05-30</docDate>
        </div>
      </front>
      <body>
        <div>
          <note n="c09308c1">
            ﻿
          </note>
          <note n="118faefd">
            Riksdagens protokoll
          </note>
          <note n="ed28d9d2">
            2012/13:114
          </note>
          <note type="date" n="55a78a77">
            Torsdagen den 30 maj
          </note>
          <note n="7db5f2dc">
            Kl. 12:00 - 22:05
          </note>
          <note n="24a4c686">
            1 § Justering av protokoll
          </note>
          <note n="22655b5e">
            Justerades protokollet för den 24 maj.
          </note>
          <note n="07da601e">
            2 § Anmälan om protokollsutdrag från utskott
          </note>
          <note n="bba51b72">
            Förste vice talmannen anmälde att ett utdrag ur prot. 2012/13:34
            för tisdagen den 28 maj i ärende om subsidiaritetsprövning av
            EU-förslag inkommit från trafikutskottet.
          </note>
          <note n="ced37d03">
            3 § Anmälan om fördröjda svar på interpellationer
          </note>
          <note n="21331cb8">
            Till riksdagen hade inkommit följande skrivelser:
          </note>
          <note n="816baede">
            Interpellation 2012/13:423
          </note>
          <note n="cc531b20">
            Interpellation 2012/13:423 Kärnvapen
          </note>
          <note n="2e201624">
            Interpellationen kommer att besvaras torsdagen den 27 juni 2013.
          </note>
          <note n="c8483517">
            Skälet till dröjsmålet är resor.
          </note>
          <note n="5539ba65">
            Fredrik Jörgensen
          </note>
          <note n="60773420">
            Interpellation 2012/13:425
          </note>
          <note n="b5c6da2f">
            Interpellation 2012/13:425 Vård inom rehabiliteringsgarantin
          </note>
          <note n="ae58ecb2">
            Interpellationen kommer att besvaras tisdagen den 4 juni.
          </note>
          <note n="f80b0075">
            Skälet till dröjsmålet är redan inbokade engagemang.
          </note>
          <note n="f2f94023">
            Marianne Jenryd
          </note>
          <note n="4c2b630e">
            Interpellation 2012/13:427
          </note>
          <note n="99daf65c">
            Interpellation 2012/13:427 Utstationerad arbetskraft och snedvriden
            konkurrens på svensk arbetsmarknad
          </note>
          <note n="78a2e05a">
            Interpellationen kommer att besvaras den 11 juni 2013.
          </note>
          <note n="0803afe5">
            Skälet till dröjsmålet är inbokade engagemang som inte kan ändras.
          </note>
          <note n="ea5abb43">
            Monica Rodrigo
          </note>
          <note n="d969c6ea">
            4 § Hänvisning av ärenden till utskott
          </note>
          <note n="5745a1f9">
            Föredrogs och hänvisades
          </note>
          <note n="d7a7d749">
            5 § Subsidiaritetsprövning av kommissionens förslag till förordning
            om åtgärder för att minska kostnaderna vid utbyggnad av höghastighetsnät
          </note>
          <note n="3de0535c">
            Föredrogs
          </note>
          <note n="0319fd83">
            Förste vice talmannen konstaterade att ingen talare var anmäld.
          </note>
          <note n="5a030535">
            6 § En europeisk strategi för plastavfall
          </note>
          <note n="3de0535c">
            Föredrogs
          </note>
          <note n="0319fd83">
            Förste vice talmannen konstaterade att ingen talare var anmäld.
          </note>
          <note n="508f6913">
            7 § Djurskydd m.m.
          </note>
          <note n="3de0535c">
            Föredrogs
          </note>
          <note type="speaker" n="0de3676e">
            Anf. 1 HELENA LEANDER (MP):
          </note>
          <u who="helena_leander_75e865" xml:id="i-20054f450dde603b-0" n="16e8b3a0" next="i-bbcbbc5554602999-0">
            <seg n="d185d897">
              Fru talman! Om man som politiker vill vinna röster kan det vara
              en smart strategi att prioritera grupper som har rösträtt. Djuren
              är tyvärr inte en sådan grupp, vilket innebär att de, tråkigt
              nog för dem, ofta blir bortprioriterade. Det märker man inte minst
              med den här regeringen.
            </seg>
            <seg n="bfeac752">
              Det första den här regeringen gjorde när man kom till makten
              var att lägga ned Djurskyddsmyndigheten i stället för att lägga
              ned minkfarmerna, som det fanns ett förslag om. Det var en dubbel
              förlust för djuren, helt enkelt. Sedan hände det inte så mycket
              mer.
            </seg>
            <seg n="3b488a45">
              När det blev lite tröttsamt att gång på gång säga nej till alla
              förslag som kom om att stärka djurens välfärd kom regeringen på
              idén att tillsätta en utredning om djurskyddslagen. Det är väl
              i sig en bra idé, men det innebar också att man under flera års
              tid kunde vifta bort alla krav på stärkt djurvälfärd genom att
              hänvisa först till att utredningen pågick och sedan till att den
              skulle behandlas i Regeringskansliet.
            </seg>
            <seg n="f1abfd41">
              Men till slut kommer man till en punkt då det blir lite konstigt
              att fortsätta att hänvisa till utredningen för att slippa agera.
              Nu har det gått ett och ett halvt år sedan utredningen kom, och
              nu har den här punkten faktiskt kommit. Nu vill vi se handling
              för djuren.
            </seg>
            <seg n="c6e3b173">
              Jag ska inte sticka under stol med att vissa av förslagen från
              utredningen kräver väldigt noggranna överväganden innan man går
              vidare, om man alls går vidare med dem. Jag tänker särskilt på
              förslaget om att ändra djurskyddslagstiftningens struktur så att
              politikerna slår fast målen i lite mer allmänna ordalag och mer
              av de mer detaljerade kraven flyttas ned till Jordbruksverket,
              så att de avgör vad det innebär i praktiken.
            </seg>
            <seg n="4248ed1f">
              Så är det till stor del redan i dag. Vi politiker har slagit
              fast att djur ska ha rätt att bete sig naturligt och skyddas mot
              onödigt lidande. Men när Jordbruksverket sedan ska tolka vad det
              konkret betyder för olika former av djurhållning tittar man också
              på sitt andra uppdrag, att främja näringen, och plötsligt kan
              man tillåta djurhållning där djuren inte alls har förutsättningar
              att bete sig naturligt.
            </seg>
            <seg n="3bc5931c">
              Det gäller till exempel minkfarmning, där minkar, som i det fria
              rör sig över stora ytor både i vatten och på land, ska hållas
              i små gallerburar inte mycket större än en uppslagen kvällstidning.
              I den torftiga miljön utvecklar många minkar i vissa studier så
              många som 70 procent olika former av beteendestörningar som ett
              tecken på hur dåligt de mår. Trots det säger Jordbruksverkets
              tjänstemän att de inte kan ta fram regler som innebär att näringen
              måste lägga ned, utan det är i så fall en politisk fråga.
            </seg>
            <seg n="663329f6">
              Att lägga ned ännu mer av den makten på myndighetsnivå skulle
              förstärka den här situationen ytterligare, där tjänstemännen inte
              känner att de har sin ministers stöd för att genomföra beslut
              som på allvar skulle ge djuren den välfärd som de har rätt till
              enligt djurskyddslagen, samtidigt som landsbygdsministern kan
              stå och vara nöjd och säga Jodå, djur ska behandlas väl. Så står
              det i djurskyddslagen, och så är det trots att det inte alls ser
              ut så.
            </seg>
            <seg n="cb18fa35">
              För den som vill slippa undan ansvar för hur djuren behandlas
              är detta ett utmärkt förslag. Men för oss som vill något annat,
              som vill att djurskyddslagens fina ord ska märkas också ute i
              djurens verklighet, är det inte ett bra förslag. Jag vill snarare
              se ett större politiskt ansvar där vi tar fram de lagändringar
              som krävs för att djurhållningen ska leva upp till djurskyddslagens
              krav, och då får de verksamheter som inte kan anpassa sig lägga
              ned, typ minknäringen.
            </seg>
            <seg n="70307d39">
              Med det sagt vill jag också säga att det finns en massa bra saker
              i förslagen från Djurskyddslagsutredningen. Det är en massa förslag
              som inte innebär att man måste göra om djurskyddslagens struktur,
              utan som går att genomföra bara genom att ändra i den lag som
              vi har i dag. Det finns ingen anledning att dra de förslagen i
              långbänk.
            </seg>
            <seg n="aa545d68">
              Det handlar till exempel om hur man kan komma till rätta med
              problemet med hemlösa katter genom krav på märkning och registrering.
              Det handlar om att fasa ut uppbindning av kor till förmån för
              lösdrift, att sjölejon och elefanter ska slippa kuska runt på
              cirkus i en djurmiljö som aldrig kan bli bra för dem eller att
              förbjuda spödrivning av hästar, bara för att ta några exempel
              i en tjock utredning.
            </seg>
            <seg n="e2c068f7">
              Ingenting av detta har regeringen lyckats komma till skott med,
              trots att förslagen alltså kom 2011 och trots att man inte behöver
              göra någon stor förändring av hela djurskyddslagen för att kunna
              genomföra dessa konkreta åtgärder för att förbättra för djuren.
              Det går inte att förklara på något annat sätt än att den här regeringen
              inte prioriterar djurens välfärd. När det gällde att försämra
              för djuren, som när man lade ned Djurskyddsmyndigheten, var man
              supersnabb. Men nu, när det handlar om att förbättra för djuren,
              händer ingenting.
            </seg>
            <seg n="ed78619b">
              Från Miljöpartiets sida lade vi en stor djurskyddsmotion i början
              av mandatperioden. Men det här riksdagsåret var vi helt förvissade
              om att det skulle komma en djurskyddsproposition som vi kunde
              svara på sedan, så nu har vi bara plockat upp några småsaker som
              handen på hjärtat inte är de stora, centrala frågorna i djurskyddsdebatten,
              som delfinarier. Men eftersom de ändå finns med ska de få en seriös
              behandling.
            </seg>
            <seg n="b23c7a00">
              Ett delfinarium har dåliga förutsättningar för att erbjuda en
              god djurvälfärd. Den begränsade ytan ger delfinerna små möjligheter
              att uttrycka sitt naturliga beteende. I det fria brukar delfiner
              dyka hundratals meter och röra sig över stora områden varje dag.
              Det kan de såklart inte göra i en bassäng. Den kala och sterila
              bassängmiljön leder till understimulans som orsakar stor stress.
              Den stressen kan dessutom förstärkas av störande ljud från publik
              och musik. Dessutom har vi den störning som det medför för djurens
              ekolokalisering att de lever i en bassäng.
            </seg>
            <seg n="fabefc90">
              Ett antal länder, som Chile, Costa Rica, Storbritannien och Brasilien,
              har dragit slutsatsen att delfinarier inte är förenliga med en
              god djurvälfärd och helt enkelt förbjudit dem och i vissa fall
              rent av all djurhållning som innebär att man håller valdjur i
              fångenskap. Om Sverige menar allvar med djurskyddslagens ord om
              att djur ska skyddas mot onödigt lidande och ges rätt att bete
              sig naturligt bör vi ta konsekvenserna av det, oavsett om det
              handlar om minkfarmer, delfinarier eller någon annan verksamhet.
            </seg>
          </u>
          <note n="655b9a66">
            Därför yrkar jag bifall till reservation 3.
          </note>
          <u who="helena_leander_75e865" xml:id="i-bbcbbc5554602999-0" n="16e8b3a0" prev="i-20054f450dde603b-0">
            <seg n="cb3a39ea">
              Just att se till att djurskyddslagens krav får genomslag ute
              i djurens verklighet ser jag som en av de absolut största utmaningarna
              på djurskyddsområdet i dag. De förslag som vi har fått från Djurskyddslagsutredningen
              skulle inte innebära någon total revolution av djurhållningen.
              Men de skulle åtminstone innebära många viktiga steg i rätt riktning
              för att de fina orden ska bli något mer än just fina ord. Hur
              länge ska vi behöva vänta innan regeringen kommer till skott?
              Eller rättare sagt: Hur länge ska djuren behöva vänta?
            </seg>
          </u>
          <note type="speaker" n="6f6b9fc3">
            Anf. 2 JENS HOLM (V):
          </note>
          <u who="jens_holm_9bd66a" xml:id="i-7b985aae9be30a28-0" n="f40238ae">
            <seg n="16cd6122">
              Fru talman! Inom den svenska livsmedelsindustrin är det ungefär
              78 miljoner kycklingar som föds upp och slaktas varje år bara
              i Sverige. Även 7 miljoner hönor, 2,6 miljoner grisar, 500 000
              kalkoner och ungefär 450 000 nötkreatur slaktas varje år inom
              den svenska livsmedelsindustrin. Summerar vi alla dessa siffror
              får vi ett antal som är ungefär tio gånger så stort som antalet
              människor i Sverige. Det är helt enkelt otroligt många djur som
              föds upp och slaktas i Sverige varje år.
            </seg>
            <seg n="941f8dad">
              I vår djurskyddslag står det att djur ska hållas väl och ges
              möjlighet till ett naturligt beteende. Men efterlever vi djurskyddslagen?
              Stämmer det här verkligen i praktiken? Jag tycker att det är högst
              relevanta frågor att ställa sig.
            </seg>
            <seg n="01b39a68">
              2,6 miljoner grisar slaktas som sagt i Sverige varje år. Ungefär
              99 procent av grisarna står inomhus på ett betonggolv. De rör
              sig i stimulansfattiga miljöer. De får ibland magsår. De biter
              på varandras svansar. Detta är helt enkelt beteenden som djur
              utövar när de är uttråkade. De får så kallade stereotypa beteenden.
              Griskultingarna kastreras. Man skär upp deras testiklar om det
              är hanar, helt utan bedövning. Efter ett halvår skickas grisarna
              till slakt.
            </seg>
            <seg n="c556941e">
              De 78 miljoner kycklingarna föds visserligen upp i stora hangarer,
              skulle man kunna kalla det, men det är tiotusentals kycklingar
              inom samma yta. Det är ungefär 25 kycklingar per kvadratmeter
              inom uppfödningen i Sverige. Man föder upp djuren så fort att
              många av kycklingarna får benbrott. De bryter benen därför att
              de växer så fort. De ska uppnå slaktvikt inom ungefär fyra fem
              veckor. Sedan skickas de till slakt.
            </seg>
            <seg n="735aed44">
              Vad gäller nötkreaturen kan vi ta de svenska mjölkkorna, som
              är några hundra tusen. Jag tror att vi alla ser dem på sommaren,
              och vi tycker att det ser idylliskt ut när de går utomhus och
              betar under två, tre eller kanske till och med fyra månader om
              året. Men under resten av tiden står mjölkkorna inomhus, och då
              står de ofta fastbundna vid en båspall och kan enligt mig inte
              bete sig särskilt naturligt.
            </seg>
            <seg n="0c51390c">
              Nu har jag inte ens nämnt den största skandalen inom den svenska
              djuruppfödningen, nämligen pälsindustrin. Drygt en miljon minkar
              står inklämda i minimala nätburar och kan inte utöva det beteende
              som borde vara naturligt för en mink, nämligen att röra sig över
              stora ytor, dyka ned i vatten, simma lite grann, söka föda och
              så vidare.
            </seg>
            <seg n="0bf20463">
              Hur kommer det sig då att vi har den här storskaliga industriella
              uppfödningen av djur i Sverige? Jo, vi äter mer kött än någonsin
              i Sverige. Köttkonsumtionen har ökat med nästan 50 procent sedan
              1990. Nu äter vi ungefär 85 kilo kött per person och år i Sverige.
              Ska vi ha så här stora volymer blir det väldigt många djur, och
              då kan man bara föda upp djuren på ett sätt, nämligen i fabriker.
            </seg>
            <seg n="411a4253">
              Jag hade stora förhoppningar på utredningen om en ny djurskyddslag,
              och det förslag som kom var också väldigt intressant. Det var
              ungefär 1 000 sidor text med analyser, beskrivningar och konkreta
              förslag på hur vi ska kunna göra det bättre för djuren i Sverige.
              De här konkreta förslagen kom från utredaren i november 2011,
              för drygt ett och ett halvt år sedan. Gången är sådan att det
              är ministern och regeringen som får förslagen; regeringen får
              i uppdrag att göra någonting av dem. Ansvarig minister, landsbygdsminister
              Eskil Erlandsson, har alltså haft förslagen i över ett och ett
              halvt år, och han har inte gjort någonting.
            </seg>
            <seg n="7b871499">
              Vänsterpartiet har många konkreta förslag på hur vi kan göra
              det bättre för djuren. En del av de förslagen togs upp i utredningen
              om en ny djurskyddslag. En del andra saker hade vi tänkt lyfta
              fram då regeringen skulle lägga fram ett förslag till ny djurskyddslag.
              Några konkreta saker är att verkligen säkerställa att det naturliga
              beteendet gäller för alla djur, att förbjuda pälsindustrin, att
              få en handlingsplan för att minimera antalet djur i djurförsök,
              att minska köttkonsumtionen, att kraftigt öka djurskyddskontrollerna,
              att införa en djuretisk ombudsman och att se till att även de
              vilda djuren omfattas av djurskyddslagen. Allt detta är konkreta
              saker som vi hade hoppats på att vi skulle kunna diskutera och
              debattera med ansvarig minister i samband med ett förslag till
              en ny djurskyddslag. Men nu har vi gått och väntat i över ett
              och ett halvt år, och vi kan konstatera att det är ett och ett
              halvt år då djuren varit de stora förlorarna. Regeringen agerar
              inte för djuren.
            </seg>
            <seg n="b0a9a351">
              Som Helena Leander sade kan man konstatera att det inte finns
              särskilt många reservationer i detta betänkande, inte särskilt
              många alternativa förslag, just för att vi inte har fått något
              förslag till ny djurskyddslag, som vi gått och väntat på. Men
              jag vill här och nu passa på att yrka bifall till Vänsterpartiets
              reservation nr 1 om att inkludera de vilda djuren i djurskyddslagen.
            </seg>
            <seg n="ed7cead5">
              Jag skulle vilja kommentera Miljöpartiets reservation nr 3 om
              att förbjuda delfinarier. Vi i Vänsterpartiet har stor sympati
              för detta förslag och delar mycket av Miljöpartiets kritik mot
              hur det ser ut på delfinarier. Men vi ser den här frågan som en
              del av en större fråga, nämligen hur vi ser på djurparker och
              hur vi över lag ser på djur i fångenskap. Då kommer jag åter tillbaka
              till översynen av den nya djurskyddslagen. Vi hoppas kunna återkomma
              till frågan om delfinarier då vi tar ett stort omtag om hela djurskyddslagen.
            </seg>
          </u>
          <note type="speaker" n="c43c5735">
            Anf. 3 SARA KARLSSON (S):
          </note>
          <u who="sara_karlsson_6c50ab" xml:id="i-5d06e74667e27b55-0" n="a8d81a11">
            <seg n="5de0dd26">
              Fru talman! Vi debatterar nu politikområdet djurskydd. Det är
              med ett visst vemod jag gör det i dag. Detta är viktiga frågor.
              Man brukar ibland säga ungefär att man kan mäta ett samhälles
              anständighet i hur väl de svaga i samhället behandlas. Även om
              det inte är samma sak med djur tycker jag att också djurskyddet
              kan utgöra ett bra riktmärke för ett samhälles anständighet.
            </seg>
            <seg n="b112ab5b">
              Jag hade hoppats och faktiskt trott att vi under detta riksdagsår
              skulle ta viktiga steg för ett förbättrat djurskydd. Detta är
              mitt tredje år i miljö- och jordbruksutskottet och tredje årets
              djurskyddsdebatt. Och allt står frustrerande stilla. Det saknas
              inte behov, och det saknas inte förslag. Ändå händer i princip
              ingenting.
            </seg>
            <seg n="c56e77f0">
              Under de här tre åren har jag och mina kolleger i utskottsgruppen
              lagt fram förslag, liksom andra partikamrater. Kolleger från andra
              partier har också lagt fram förslag, en del som vi har ställt
              oss bakom, andra inte. Alla har de besvarats på i princip samma
              sätt: Vi ska inte föregripa Djurskyddslagsutredningen. Motion
              efter motion har avslagits med hänvisning till denna utredning.
              Och visst kan det finnas en viss rimlighet i det, åtminstone vad
              gäller de frågor som utredningen tittade särskilt på. Men då måste
              det också hända något.
            </seg>
            <seg n="816ba2d4">
              Fru talman! Låt mig göra en kort resumé över den borgerliga regeringens
              djurskyddspolitik hittills.
            </seg>
            <seg n="9a5d023d">
              En av de första saker som den borgerliga regeringen gjorde när
              den kom till makten 2006 var att lägga ned den unika svenska Djurskyddsmyndigheten.
              Den var visserligen inget under av perfektion, men detta var ändå
              en tydlig signal om regeringens ambition i djurskyddsarbetet.
            </seg>
            <seg n="90fde866">
              Man drog också tillbaka den proposition om förbättrade levnadsförhållanden
              för minkar som den socialdemokratiska regeringen tidigare hade
              lagt fram.
            </seg>
            <seg n="b97dea8e">
              Man har omorganiserat djurskyddstillsynen, vilket gjorde att
              antalet kontroller störtdök. Det håller nu på att återhämta sig.
            </seg>
            <seg n="b9f3f9db">
              På plussidan kan sägas att man har tillfört resurser för att
              grisbönder ska kunna utbilda sig för att kunna utföra bedövning
              innan kastrering. Men ärligt talat är det inte så mycket mer än
              det som kan tillföras plussidan. Det skulle vara utredningen som
              jag nämnde nyss och som har nämnts av kolleger tidigare. Den har
              varit central för hela djurskyddsdebatten de senaste åren. Direktiven
              slog fast att förslaget skulle syfta till att minst bibehålla
              dagens nivå på det svenska djurskyddet. Det är positivt även om
              ribban skulle kunna läggas högre än så. Och, som sagt, det måste
              också hända något.
            </seg>
            <seg n="7c7e004e">
              Utredningen blev klar i november 2011. Det är en omfattande utredning
              som handlar både om djurskyddslagens struktur och utformning och
              om enskilda delar som behöver förändras och förstärkas. Vi har
              väntat. När riksdagen öppnade i höstas var vi säkra på att det
              skulle komma en proposition om förändringar i djurskyddslagen.
              Som tidigare sagts av kolleger är det också därför som det här
              betänkandet är så magert som det är i dag. Det beskriver vi också
              i det särskilda yttrande som vi har lämnat tillsammans med Miljöpartiet
              och Vänsterpartiet. Vi väntar fortfarande.
            </seg>
            <seg n="55f706b4">
              Ingen proposition har lagts fram trots att det var aviserat i
              propositionslistan. Det har inte kommit något besked om när vi
              kan vänta oss en proposition. Skälet är, enligt regeringen, att
              utredningen och förslagen är så omfattande att de tar lång tid
              att bereda. Det kan jag förstå och respektera, men det är ett
              argument mot att hänvisa alla frågor som lyfts upp under de här
              åren till det pågående utrednings- och beredningsarbetet.
            </seg>
            <seg n="dd6dda99">
              Jag tycker också att man kan göra en jämförelse med förändringarna
              i arbetslöshetsförsäkringen. Den 20 december samma år som regeringen
              tillträdde klubbades beslutet i kammaren. Där tog regeringspartierna
              inte ens tre månader på sig för det beslut som har gett dramatiska
              konsekvenser för många människor. Det visar att förändringar inte
              alls behöver ta så lång tid. Det visar också att det här inte
              är en prioriterad fråga för regeringen.
            </seg>
            <seg n="641401f1">
              Samtidigt har regeringen också sagt att det finns saker i utredningen
              som inte rör de stora strukturella bitarna och som kan lyftas
              ut och fattas beslut om. Det hade varit bra eftersom flera av
              de sakerna är angelägna, och jag är inte övertygad om att de strukturella
              förändringar som föreslås är den väg vi borde gå, av samma skäl
              som Helena Leander angav tidigare. Men inte heller något sådant
              förslag har lagts på riksdagens bord. Det är svagt.
            </seg>
            <seg n="eb0c59c8">
              Fru talman! Jag vill ta upp några saker som vi ser som exempel
              på konkreta förslag som skulle kunna lyftas fram och beslutas
              om.
            </seg>
            <seg n="b3769f3b">
              Till att börja med föreslås en definition av begreppet naturligt
              beteende i 4 § i den nuvarande djurskyddslagen, vilket är en mycket
              viktig princip för den svenska djurskyddslagen som ger uttryck
              för de värderingar som vi menar ska styra. Paragrafen slår fast
              att djur har rätt till sitt naturliga beteende, men det är omdiskuterat
              vad det egentligen innebär.
            </seg>
            <seg n="5cac52ba">
              I utredningens förslag finns ett förtydligande om att det ska
              tolkas så att djuren ska kunna utföra handlingar som de är starkt
              motiverade till. Ett sådant förtydligande skulle ge en tydlig
              signal om vad det är vi som lagstiftare menar och i praktiken
              göra stor skillnad för många djur. Ett viktigt exempel, som också
              nämnts i debatten, är de minkar som föds upp för sin päls. Det
              är rovdjur som hålls på ett sätt som förhindrar dem att utföra
              beteenden som de är starkt motiverade till, som att jaga och simma.
            </seg>
            <seg n="bb3eed74">
              Ett annat exempel är förslaget om märkning och registrering av
              katter. Det ligger i linje med utredningens uttalade syfte att
              stärka ägaransvaret. I dag rymmer många katter, och många katter
              överges. De blir förvildade. Många katter fryser ihjäl och svälter
              ihjäl om vintern. Det innebär ett stort lidande för många djur.
              Det kan också utgöra en sanitär olägenhet och innebära stora kostnader
              för samhället. Vi har diskuterat den här frågan i flera år, och
              utredningen har lämnat ett förslag. Det är bara att agera.
            </seg>
            <seg n="ea578453">
              Utredningen föreslår också att en plan tas fram för att komma
              bort ifrån att mjölkkor hålls uppbundna. Många kor i Sverige lever
              fortfarande så bortsett från de veckor de är ute på bete. Jag
              hoppas att vi alla här är överens om att det är viktigt att komma
              bort från det och att en plan för det tas fram. Låt oss då göra
              det.
            </seg>
            <seg n="ca5b632c">
              Ytterligare ett exempel är utredningens förslag på förbud att
              ha elefanter och sjölejon på cirkus. Vi socialdemokrater vill
              i och för sig gå längre än så och införa ett generellt förbud
              mot djur på cirkusar eftersom vi menar att det står i strid med
              djurskyddslagens krav på rätt till naturligt beteende, men allt
              som går i rätt riktning uppmuntras.
            </seg>
            <seg n="3f04c55d">
              Vidare finns också förslag på förbud mot tidelag, som riksdagen
              sedan tidigare är överens om, regler kring avel och förslag på
              en sekretessbrytande regel i hälso- och sjukvårdslagen och socialtjänstlagen.
            </seg>
            <seg n="c27b216d">
              Alla de här sakerna behöver inte vara så svåra och ta så lång
              tid, och de skulle göra skillnad för djuren. Jag hoppas att vi
              så snart som möjligt kommer att ta de här stegen, och förhoppningsvis
              ännu större steg. Vad är det vi väntar på? Låt oss inte göra det
              här till åtta förlorade år för djurskyddsarbetet.
            </seg>
          </u>
          <note type="speaker" n="14319e74">
            Anf. 4 ÅSA COENRAADS (M):
          </note>
          <u who="asa_coenraads_1b651c" xml:id="i-c79e1b14d6fcd171-0" n="1b7ad44c">
            <seg n="d6740593">
              Fru talman! I dag ska vi debattera betänkande 19 från miljö-
              och jordbruksutskottet. Det behandlar 41 motionsyrkanden från
              den allmänna motionsperioden 2012 som rör djurskyddsfrågor med
              mera.
            </seg>
            <seg n="ab64dea6">
              Jag tänker hålla mig ganska kort i dag av den anledningen att
              det här betänkandet är ganska kort. Det innehåller inte så många
              nyheter. Det är samma ärenden som vi har behandlat under tidigare
              år här i kammaren. Det var min och mina kollegers förhoppning
              att vi skulle debattera den nya djurskyddslagen under våren, men
              av olika anledningar gör vi inte det i dag. Vi har ingen proposition
              på bordet, och vi väntar alla på den med spänning.
            </seg>
            <seg n="0c521200">
              Det har skett ett gediget utredningsarbete. Det har kommit in
              fantastiskt många bra remissvar på utredningen, och det tar tid
              att behandla dem.
            </seg>
            <seg n="49950eb7">
              Det finns inte heller någon anledning att skynda fram en proposition
              bara för sakens skull. Regeringen tar ansvar för de propositioner
              som läggs på riksdagens bord, och det är bättre med ett genomarbetat
              och brett förankrat lagförslag än ett förslag som måste omarbetas
              om några år.
            </seg>
            <seg n="c62a3305">
              Djurskydd är en viktig fråga, och den är prioriterad både för
              Moderaterna och för Alliansen. Vår utgångspunkt är att alla djur
              ska må bra, och möjligheterna för djuren att bete sig naturligt
              är viktiga. För att djur ska kunna bete sig naturligt och leva
              utifrån sina egna förutsättningar krävs det att den miljö som
              djuren vistas i är reglerad på bästa möjliga sätt.
            </seg>
            <seg n="085151cc">
              Sedan 2009 är det länsstyrelsernas ansvar att upprätthålla det
              regelverk som finns kring djurskydd och kontrollera att det efterlevs.
              Regeringen valde att lägga ned Djurskyddsmyndigheten och i stället
              lägga över ansvaret på länsstyrelserna och kompetensen på Jordbruksverket
              för att öka rättssäkerheten och kontinuiteten i kontrollerna.
              Vi anser att fler ska ta ansvar för djurskyddet.
            </seg>
            <seg n="fd72a4f6">
              I dag är djurskyddskontrollerna mer träffsäkra och dessutom likvärdiga
              över hela landet. För att ytterligare förstärka djurskyddsarbetet
              ökade regeringen anslagen till länsstyrelserna med 225 miljoner
              kronor. Tanken är att den här satsningen ska fortsätta fram till
              2015. Även Jordbruksverkets tillskott på 5 miljoner kronor för
              samordning och effektivisering av djurskyddet fortsätter under
              samma period.
            </seg>
            <seg n="a8a63a87">
              Fru talman! Den svenska viltrikedomen är en ovärderlig tillgång
              för vårt land. Vi moderater tycker att det är viktigt med en balanserad
              och ansvarsfull jakt som en del av vår viltförvaltning och för
              att upprätthålla den biologiska mångfalden och ett fungerande
              och stabilt ekosystem.
            </seg>
            <seg n="0326a468">
              I Sverige har jakten en lång tradition som vi moderater gärna
              vill värna om. Den är en viktig fritidssysselsättning för stora
              delar av vår befolkning, och den bidrar till både friluftsupplevelser
              och friskvård för många människor. Den skapar dessutom en ökad
              förståelse för det biologiska samspelet i ett ekosystem som vi
              delar med andra arter i naturen. Den ger oss också möjligheten
              att äta ekologiskt, djurvänligt och klimatsmart.
            </seg>
            <seg n="490ac5f6">
              Självklart måste all jakt ske under noggrant kontrollerade former.
              Med rätten att jaga följer även skyldigheten att bedriva viltvård
              och respektera viltet. I Sverige ställer vi stora krav på eget
              ansvar, men vi har även ett välutvecklat system av regler och
              lagar som ska se till att jakten bedrivs etiskt och korrekt och
              anpassas efter tillgången på vilt. Att regeringens jaktpolitik
              fungerar syns tydligt på det viltbestånd som Sverige har. Vi har
              en positiv utveckling som fortsätter.
            </seg>
            <seg n="62ff1776">
              Samtidigt måste vi vårda den svenska skogen. Den är en ovärderlig
              och unik tillgång för vårt land, och vi motverkar skador på skogen
              och växande grödor genom en ansvarsfull viltförvaltning. En hållbar,
              ansvarsfull och etisk jakt handlar om att skapa en balans mellan
              viltstammarnas storlek och den påverkan de har på miljön och de
              människor som lever där.
            </seg>
            <seg n="f76fa5f8">
              Fru talman! För Moderaterna är djurskyddet en prioriterad fråga
              även utanför Sverige. Vår ståndpunkt är att djurskyddsnivån inom
              EU måste höjas. Vi tycker att Sverige aktivt ska arbeta för att
              EU:s djurskyddslagstiftning höjs och att övriga länder höjer sina
              nivåer för djurskydd till att ligga lika högt som vår.
            </seg>
            <seg n="41e4cb54">
              Vi tycker att ett förenklat EU-regelverk för djurskydd skulle
              kunna påverka djurskyddet i positiv riktning, men bara förutsatt
              att lägstanivån för djurskyddet inom EU höjs. Det är dessutom
              viktigt att lagstiftningen utgör en miniminivå så att de medlemsstater
              som vill göra mer ska kunna göra det.
            </seg>
            <seg n="a1c84bd1">
              För att uppnå en sund och värdig djurhållning inom EU måste vi
              arbeta gränsöverskridande. Vi moderater ser därför gärna ett ökat
              samarbete mellan länderna. Hittills har det gjorts flera viktiga
              framsteg för djurskyddet inom EU. Kommissionen antog till exempel
              en EU-strategi för djurskydd och djurs välbefinnande. Strategin
              tar bland annat upp inrättandet av ett europeiskt centrum för
              djurskydd. Sverige gjorde stora ansträngningar i arbetet med rådets
              slutsatser om djurskydd och djurs välbefinnande för att betona
              vikten av ett fortsatt djurskyddsarbete inom unionen. Nu arbetar
              regeringen aktivt för att detta centrum ska förläggas till Sverige.
            </seg>
            <seg n="700bca2b">
              Att vi inte har en ny djurskyddsproposition på bordet att diskutera
              är synd. Men att oppositionen ser detta som en ursäkt för att
              kritisera regeringen för att ingenting görs är också synd, och
              beskrivningen är felaktig. Man anklagar regeringen för att inte
              göra detta tillräckligt fort. Men lagstiftningsprocesser ska få
              ta tid och vara noggrant övervägda. Det finns ingenting att vinna
              på att skynda fram en lagstiftning som inte är tillräckligt genomarbetad
              för att sedan finna att det saknas aspekter eller att arbetet
              behöver göras om.
            </seg>
            <seg n="a2b19679">
              Oppositionen menar att det finns många delar i djurskyddsutredningen
              som är fullt genomförbara i dag. Vi anser att det finns skäl att
              inte hasta fram beslut som senare kan behöva ändras och revideras.
              Tanken med den nya djurskyddslagstiftningen är att den ska ta
              ett helhetsgrepp om frågan för att anpassa, modernisera och effektivisera
              regelverket.
            </seg>
            <seg n="4a532bdb">
              Vi ser djurskyddet som en oerhört viktig och prioriterad fråga,
              och vi delar därför regeringens inställning att översynen av djurskyddslagstiftningen
              borde göras grundligt och med eftertanke. Genom att noggrant gå
              igenom alla remissvar från de instanser som har svarat på utredningen
              och arbeta in dessa i den nya lagstiftningen kan vi göra en genomtänkt
              satsning för att förbättra skyddet och tillvaron för våra djur
              på längre sikt.
            </seg>
            <seg n="09803f1a">
              Med detta vill jag säga att vi ställer oss bakom utskottets förslag
              i betänkandet i dess helhet.
            </seg>
          </u>
          <note type="speaker" n="250f1ec1">
            Anf. 5 JENS HOLM (V) replik:
          </note>
          <u who="jens_holm_9bd66a" xml:id="i-7b985aae9be30a28-1" n="f40238ae">
            <seg n="f4d57ff5">
              Fru talman! Åsa Coenraads sade att djurskyddspolitiken är en
              prioriterad fråga för regeringen och för Moderaterna. Då undrar
              jag: Hur då? Är det någonting som ni har gjort, Åsa Coenraads,
              under de nu nästan sju år som ni har styrt är det att ni har försämrat
              för djuren hela tiden. Ni har dragit ned på resurserna för att
              hitta alternativ till djurförsök, ni lade ned Djurskyddsmyndigheten,
              ni håller pälsindustrin under armarna, ni skapade stort kaos när
              ni omorganiserade djurskyddskontrollerna så att det i dag bara
              görs hälften så många djurskyddskontroller som det gjordes tidigare
              och ni föreslår inga konkreta åtgärder när det gäller uppbindning
              av djur. Det här är bara några exempel från den ganska digra lista
              som man tyvärr kan göra när det gäller sveket från den här regeringen
              mot djuren.
            </seg>
            <seg n="2e0ee68f">
              Nu har vi väntat i ungefär ett och ett halvt år på att det ska
              komma ett förslag på en ny djurskyddslag. Jag vill fråga Åsa Coenraads:
              När kommer ett förslag? Det är era partier som sitter i regering.
              Jag vill inte att det ska bli så som Sara Karlsson från Socialdemokraterna
              sade här tidigare, att det ska bli åtta förlorade år för djuren
              på grund av ert styre.
            </seg>
            <seg n="cc821c98">
              Åsa Coenraads nämnde också det internationella djurskyddet och
              att det tydligen också är prioriterat. Reservation nr 2 i det
              här betänkandet jag kan hålla med om att det är en begränsad fråga
              handlar om att vi måste säkerställa att EU:s center för alternativa
              metoder för djurförsök, Ecvam, ska få mer resurser. Varför röstar
              ni i så fall inte för den reservationen, Åsa Coenraads?
            </seg>
          </u>
          <note type="speaker" n="7a61aba5">
            Anf. 6 ÅSA COENRAADS (M) replik:
          </note>
          <u who="asa_coenraads_1b651c" xml:id="i-c79e1b14d6fcd171-1" n="1b7ad44c">
            <seg n="16d3c7ac">
              Fru talman! Återigen säger Jens Holm att Alliansen inte prioriterar
              djuren. Jag tycker att det är en felaktig beskrivning av de år
              som alliansregeringen har haft makten i Sverige. Vi har gjort
              oerhört mycket för djuren. Ett steg var att flytta över djurskyddskontrollerna
              till länsstyrelserna från kommunerna. Vi såg att det var dåliga
              kontroller runt om i Sverige. Det fanns inte tillräcklig kompetens
              i många kommuner. Vi såg också att väldigt många kommuner runt
              om i Sverige över huvud taget inte hade några kontroller. Nu har
              vi kontroller över hela Sverige. Vi ser att den puckel av ärenden
              som fanns från början har börjat betas av. Kontrollerna är bättre
              och effektivare, och de flesta djurhållare är ganska positiva
              till den nya kontrollen. Vi får också signaler från länsstyrelserna
              om att reformen har varit bra.
            </seg>
            <seg n="35e61573">
              Jag funderar på hur Vänsterpartiet ser på det hela. Tänker man
              ta bort länsstyrelsernas ansvar och de förbättringar som vi faktiskt
              har gjort för djuren och gå tillbaka till det system som vi alla
              såg inte var bra? Jag vill minnas att när vi debatterade det här
              för ett år sedan tyckte Jens Holm och hans kolleger att det faktiskt
              hade börjat bli lite bättre.
            </seg>
            <seg n="c13a320f">
              En prioriterad fråga för oss i Alliansen är ordning och reda
              och stabilitet i systemen. Djurskyddskontrollen är bara en av
              de saker som faktiskt har blivit mycket bättre för djuren.
            </seg>
            <seg n="32c9da07">
              Sedan har vi hela frågan om varför vi inte har en proposition
              på bordet. Jag tycker också att det är jättetråkigt att vi inte
              har det, och jag hade hoppats att vi skulle ha det. Propositionen
              som vi hoppas ska komma snart kommer att bli jättestor, och då
              är det viktigt att den är bra. Vi vill inte lägga fram förhastade
              förslag med dåliga alternativ.
            </seg>
          </u>
          <note type="speaker" n="03b6168e">
            Anf. 7 JENS HOLM (V) replik:
          </note>
          <u who="jens_holm_9bd66a" xml:id="i-7b985aae9be30a28-2" n="f40238ae">
            <seg n="e25f5f48">
              Fru talman! Låt oss börja med djurskyddskontrollerna. Vänsterpartiet
              tycker att det är bra att djurskyddskontrollansvaret ligger på
              länsstyrelserna, men vi motsätter oss några saker. En är att det
              i dag endast görs hälften så många djurskyddskontroller som innan
              ni gjorde er omorganisering. Under det senaste året tror jag att
              det har gjorts ungefär 14 000 djurskyddskontroller mot tidigare
              ungefär 24 000 kontroller om året. Det är alltså nästan bara hälften
              så många i dag som tidigare. Varför är det så? Jo, därför att
              det inte finns tillräckligt med resurser. Tidigare kunde man ta
              ut en kontrollavgift. Vid alla andra offentliga kontroller är
              det standard att man tar ut en avgift för den service man ger
              som myndighet när man kontrollerar. Men er regering, Åsa Coenraads,
              tog bort möjligheten att ta ut en sådan avgift, vilket underminerar
              djurskyddskontrollanternas möjlighet att åtminstone delvis få
              in resurser för sin viktiga verksamhet. Det är våra konkreta invändningar
              mot den stora omorganisering som ni gjorde, inte det faktum att
              ansvaret ligger på länsstyrelserna.
            </seg>
            <seg n="ef6f8c21">
              Sedan säger Åsa Coenraads att hon hoppas att det kommer en proposition
              om en ny djurskyddslag snart. Ja, det gör jag också, men skillnaden
              mellan mig och Åsa Coenraads är att Åsa Coenraads företräder regeringens
              största parti, som därmed också bör ha det största ansvaret för
              att vi inte får se ett förslag till en ny djurskyddslag. Då, Åsa
              Coenraads, tycker jag inte riktigt att det håller att säga att
              man hoppas att det snart kommer en proposition.
            </seg>
            <seg n="c2f9b624">
              Vi vill ha konkreta förslag. Vi har väntat i över ett och ett
              halvt år. Vi vill inte vänta längre, och framför allt tror jag
              inte att djuren vill vänta längre på att få det åtminstone lite
              bättre.
            </seg>
          </u>
          <note type="speaker" n="e3253597">
            Anf. 8 ÅSA COENRAADS (M) replik:
          </note>
          <u who="asa_coenraads_1b651c" xml:id="i-c79e1b14d6fcd171-2" n="1b7ad44c">
            <seg n="4e9bdae5">
              Fru talman! Vänsterpartiets förslag till det mesta är fort och
              fel. Alliansregeringen arbetar inte utifrån det som sin grundtes,
              utan vi vill göra rätt, och vi vill göra bra saker.
            </seg>
            <seg n="80852207">
              När det gäller den nya djurskyddspropositionen har både Jens
              Holm och jag läst utredningen. Det är en jättestor utredning.
              Den är på över tusen sidor. Till skillnad från många andra utredningar
              som läggs fram har det dessutom varit en utredning där man gett
              de olika remissinstanserna tid att verkligen djupdyka i den för
              att kunna lämna så bra remissvar som möjligt. Till vår glädje
              har det kommit in oerhört många remissvar, fler än på kanske någon
              annan utredning som legat till grund för propositioner som departementet
              lagt fram.
            </seg>
            <seg n="476ba03e">
              Det är viktigt att vi nu försöker genomarbeta remissvaren så
              att vi får en så bra proposition som möjligt, en som vi alla kan
              känna oss trygga med. Vi vill ha det bästa för djuren på så lång
              sikt som möjligt. Vi ska bygga en stabilitet i det vi lagstiftar
              om i denna kammare. Då är principen fort och fel inte rätt metod.
            </seg>
            <seg n="0fa0fd35">
              Vad beträffar andelen djurskyddskontroller som görs har regeringen
              satsat på att få kvalitet i kontrollerna. Jag tycker att det är
              lite tråkigt att Vänsterpartiet hela tiden låter kvantiteten gå
              före kvaliteten. Hellre att vi har hälften så många djurskyddskontroller
              som är bra och att vi kan komma till rätta med de problem som
              finns än att ha det som tidigare där det gick fort och fel.
            </seg>
            <seg n="d54b2818">
              Det kommer att bli intressant att se om Vänsterpartiet kan landa
              i samma slutsatser som de andra oppositionspartierna, om de fyra
              har ett gemensamt förslag till hur det skulle kunna bli bättre
              för djuren. Just nu känns det som att det spretar lite grann inom
              oppositionen. Därför är Alliansen ett tryggt alternativ.
            </seg>
          </u>
          <note type="speaker" n="1f62d21d">
            Anf. 9 HELENA LEANDER (MP) replik:
          </note>
          <u who="helena_leander_75e865" xml:id="i-944d0bd852e690fe-0" n="16e8b3a0">
            <seg n="ada01536">
              Fru talman! Vi hade en jaktdebatt för någon månad sedan, så de
              frågorna tänkte jag helt brutalt lämna därhän och i stället koncentrera
              mig på de djur som det här betänkandet handlar om djuren i lantbruket,
              sällskapsdjuren, försöksdjuren, djurparksdjuren, alla de djur
              som omfattas av djurskyddslagen. Det är dem vi nu talar om.
            </seg>
            <seg n="78709012">
              Jens Holm hade en liten genomgång av hur det faktiskt ser ut
              i djurens verklighet. Han talade om djur som är så sönderavlade
              att de har ständig värk, djur som föds upp i karga och sterila
              miljöer som inte alls ger den stimulans som de behöver för att
              kunna bete sig naturligt utan tvärtom gör dem stressade, djur
              som inte har det skydd mot onödigt lidande som de enligt djurskyddslagen
              ska ha, djur som inte har den möjlighet att bete sig naturligt
              som de ska ha.
            </seg>
            <seg n="0412bd66">
              Jag talade i mitt anförande om minknäringen, men också inom livsmedelsproduktionen
              kan man se stora problem med hur djuren verkligen har det.
            </seg>
            <seg n="82488383">
              När Åsa Coenraads i allmänna ordalag talar om att djur ska ha
              det bra vill jag veta om Åsa Coenraads tycker att djuren har det
              bra i alla lägen i Sverige i dag eller om det finns problem som
              vi behöver göra någonting åt. Behöver vi göra mer för att de fina
              orden i djurskyddslagen ska bli verklighet? Jag tror att vi behöver
              göra en hel del, inte bara det som föreslås i Djurskyddslagsutredningen.
              Det kunde dock vara en början eftersom det finns en färdig utredning.
            </seg>
            <seg n="bd21151e">
              Jag har stor respekt för att saker och ting måste behandlas ordentligt.
              Jag deltog i går i en diskussion med företrädare från kommunernas
              avfallsbolag som undrade: Kommer aldrig avfallspropositionen?
              Utredningen kom i höstas. Nu får ni faktiskt skynda er på. Jag
              försökte då vara lite ödmjuk och säga att okej, det var i höstas,
              att det inte är så jättelänge sedan.
            </seg>
            <seg n="2b481a9a">
              Djurskyddslagsutredningen kom förra hösten. Ni har haft ett och
              ett halvt år på er, Åsa Coenraads. Och som jag sade tidigare,
              när ni skulle lägga ned Djurskyddsmyndigheten, då gick det minsann
              undan. Ni var klara före årsskiftet, direkt efter att ni hade
              tagit över regeringsmakten. Varför går det så långsamt den här
              gången?
            </seg>
          </u>
          <note type="speaker" n="2bb9b26f">
            Anf. 10 ÅSA COENRAADS (M) replik:
          </note>
          <u who="asa_coenraads_1b651c" xml:id="i-c79e1b14d6fcd171-3" n="1b7ad44c">
            <seg n="062a4a87">
              Fru talman! Den verklighetsbild som Helena Leander målar upp,
              och som tidigare talare också målat upp, om hur Djursverige ser
              ut och hur våra djur runt om i landet mår är en bild som jag inte
              riktigt delar. Jag upplever att vi har ett mycket gott djurskydd
              i Sverige, ett djurskydd som jag är stolt över att representera
              när jag reser runt i världen och talar om svensk politik, svenskt
              djurskydd och vad Alliansen gör.
            </seg>
            <seg n="a73326a2">
              Kontrollerna är den viktiga delen. Vi kan se att det finns brister
              på vissa ställen, men det beror ofta inte på djurhållningslagstiftningen
              utan på hur kontrollerna och uppföljningen går till. Där kan vi
              bli bättre. En del i det har varit att flytta obefintliga kontroller
              från kommunerna till länsstyrelserna. Vi har kommit till rätta
              med en hel del problem.
            </seg>
            <seg n="e65af317">
              Som jag sade tidigare i debatten: Behandlar man djur dåligt och
              bryter mot den djurskyddslagstiftning som finns ska man inte ha
              några djur. Det är väldigt enkelt. Vi kan aldrig skylla en hel
              lagstiftning på att det finns några som bryter mot den.
            </seg>
            <seg n="64dfb1ff">
              För några veckor sedan hade vi en diskussion om svensk livsmedelsproduktion.
              Det är viktigt att man, när man diskuterar djurskydd, också har
              det i åtanke. Vi vill ha animalieproduktion i Sverige, och vi
              vill att den ska vara så bra som möjligt, men vi vill också ha
              svensk livsmedelsproduktion. Att höja djurskyddskraven så mycket
              att den svenska produktionen flyttar utomlands tror jag bara blir
              till det sämre vad gäller djuren.
            </seg>
          </u>
          <note type="speaker" n="7cf689b1">
            Anf. 11 HELENA LEANDER (MP) replik:
          </note>
          <u who="helena_leander_75e865" xml:id="i-944d0bd852e690fe-1" n="16e8b3a0">
            <seg n="9041b10a">
              Fru talman! Som Åsa Coenraads var inne på tror jag att det är
              riktigt att jobba inom EU för att gemensamt höja minimistandarden.
              Då kan vi även höja djurskyddsstandarden i Sverige. Men jag tycker
              inte att vi ska låta det bli en ursäkt för att inte göra någonting
              åt de djurskyddsproblem som finns hos oss. Jag ser djurskyddsproblem
              i Sverige. Självklart varierar det mycket. Det finns bra och dåliga
              uppfödare. Det finns de som helt uppenbart bryter mot de regler
              som finns. Det finns de som går långt utöver reglerna. Det varierar,
              men det finns djur som far illa, och det kan vi inte blunda för.
            </seg>
            <seg n="1fa6e670">
              Att det skulle vara slapphet i djurskyddslagstiftningen som ska
              rädda svensk livsmedelsproduktion, det tror inte jag. Jag tror
              att många köper svenska produkter för att de tror att de är bättre.
              När sedan Djurrättsalliansen visar bilder på plågade kalkoner
              undrar man varför man ska köpa svenskt, om det är så det ser ut.
              Om man ska kunna säga att svenska produkter är bättre för djurens
              välfärd måste man verkligen också leva upp till det.
            </seg>
            <seg n="276faf3c">
              Vi har i dag lite av ett systemfel, skulle jag vilja säga. Den
              som bryter mot de uppenbara reglerna, såsom måtten för burar,
              stallar och bås, kan åka fast för det. Men om reglerna och måtten
              inte stämmer med djurskyddslagens krav, och man har en djurskyddslag
              som säger att djuren ska bete sig naturligt och samtidigt tillåter
              burhållning av minkar där djuren inte har en chans att bete sig
              naturligt, ja då kan man inte gå på de stackars minkfarmarna och
              säga att de bryter mot måttkraven, för det gör de inte.
            </seg>
            <seg n="7525d15e">
              Vi har alltså ett systemfel där de konkreta reglerna inte stämmer
              med de krav som vi från politiskt håll har satt upp när det gäller
              djurskyddet. Det behöver vi göra någonting åt. Där behöver vi
              från politiskt håll vara tydliga med att orden inte bara är en
              vacker täckmantel utan att vi menar allvar med dem och att de
              konkreta råden med mått och allt sådant som påverkar hur djuren
              har det ska följas. Vad tänker Åsa Coenraads göra åt det?
            </seg>
          </u>
          <note type="speaker" n="a8179fc8">
            Anf. 12 ÅSA COENRAADS (M) replik:
          </note>
          <u who="asa_coenraads_1b651c" xml:id="i-a4617759d72ca59a-0" n="1b7ad44c" next="i-588649ca51b294f6-0">
            <seg n="3a091de5">
              Fru talman! Jag håller med Helena om att EU-standarden är viktig.
              Vi behöver jobba gemensamt. Sverige är inte en liten isolerad
              ö på en annan planet, utan vi måste hitta gemensamma förhållningssätt
              och höja standarden runt om. Det är jätteviktigt, och det är bra
              att Miljöpartiet har den insikten.
            </seg>
            <seg n="008fea41">
              När Helena Leander och Miljöpartiet diskuterar djurskyddsfrågor
              kommer de tillbaka till problemet med att enskilda djurhållare
              eller företagare bryter mot våra uppsatta lagar och regler. Det
              ska vara ordning och reda inom animalieproduktionen, bland djurhållarna,
              och bryter man mot reglerna ska man straffas för det. Bryter man
              mot regler som har med djur att göra, då ska man inte ha djur.
            </seg>
            <seg n="b9dfe14b">
              Helena Leander tar upp situationen med svenska livsmedel och
              de bilder vi har sett från kalkonuppfödning i södra Sverige. Där
              vet vi att det inte var lagstiftningen som var problemet utan
              att man har brutit mot lagstiftningen. Då är det där vi måste
              sätta in våra åtgärder.
            </seg>
            <seg n="66ab5e48">
              Vi tar djurskyddsproblemen på största allvar. Ett av de största
              problemen har varit att man inte följt lagstiftningen. Det har
              vi försökt upprätthålla. Vi har flyttat kontrollerna från kommunerna
              till länsstyrelserna för att få tag i dem som bryter mot regelverket.
              Alliansen är en garant för ett gott djurskydd.
            </seg>
          </u>
          <note n="1f471e8d">
            Anf. 13 ANITA BRODÉN (FP):
          </note>
          <u who="asa_coenraads_1b651c" xml:id="i-588649ca51b294f6-0" n="1b7ad44c" prev="i-a4617759d72ca59a-0">
            <seg n="ef6726e8">
              Fru talman! Jag vill börja med att framföra att jag verkligen
              hade hoppats att den här debatten varit en propositionsdebatt,
              att vi haft regeringens djurskyddsproposition på bordet. Det är
              olyckligt att propositionen senarelagts.
            </seg>
            <seg n="1086ebc6">
              Eva Erikssons utredning har på många sätt krattat manegen för
              en ny djurskyddslagstiftning. Det handlar om en ny djurskyddslag
              som ska vila på en tydlig etisk grund där en god djurvälfärd ska
              vara förhärskande. Den kan sammanfattningsvis beskrivas som att
              djuren såväl fysiskt som psykiskt ska må bra.
            </seg>
            <seg n="7310cd50">
              I förslaget ligger också en definition av naturligt beteende,
              och det är värdefullt att vi alla får ställa oss bakom det.
            </seg>
            <seg n="fbb190e2">
              Fru talman! Vi kommer förhoppningsvis i närtid att få återkomma
              till denna debatt om den nya djurskyddslagen. Då kommer strukturfrågor,
              sekretessfrågor, frågor om tidelag, katter med mera att kunna
              behandlas.
            </seg>
            <seg n="917c6470">
              Fru talman! Det råder ingen tvekan om att Sverige går i bräschen
              för en sund djurhållning och friska djur nationellt och inom EU.
              Sverige har internationellt sett ett mycket omfattande djurskydd.
            </seg>
            <seg n="dcf3ec04">
              Vi är positiva till ett övergripande EU-regelverk för djurskydd
              under förutsättning att djurskyddsnivån inom EU höjs. Men det
              är också viktigt att man nationellt kan gå före, så att vi inte
              begränsas.
            </seg>
            <seg n="818a4f70">
              Folkpartiets Marit Paulsen är synnerligen aktiv i dessa frågor.
              Frågan kring djurens FBI är fortfarande högst aktuell.
            </seg>
            <seg n="d84432fa">
              Vi i Sverige fortsätter att driva att ett EU-center för djurskydd
              ska placeras i vårt land.
            </seg>
            <seg n="cf76fdb2">
              Sverige har också varit mycket aktivt inom Europarådets omfattande
              djurskyddsarbete.
            </seg>
            <seg n="aae5052c">
              Vi arbetar nationellt, inom EU och på global nivå. På global
              nivå är vi delaktiga i en arbetsgrupp som arbetar med att ta fram
              en ISO-standard som bygger på rekommendationerna för djurskydd
              från Världsorganisationen för djurhälsa.
            </seg>
            <seg n="5bf94c32">
              Under hösten 2009 stod Sverige värd för ett möte som syftade
              till att ta fram och främja FN:s djurskyddsdeklaration. Där var
              djurägaransvaret en viktig del.
            </seg>
            <seg n="aee2d25b">
              Förordningen är ett steg i rätt riktning, med ökat fokus på övervakning,
              smittförebyggande åtgärder och djurägaransvar.
            </seg>
            <seg n="0a618736">
              EU-kommissionen har alldeles nyligen lagt fram ett förslag till
              en europeisk djurskyddslag, en så kallad djurhälsolag, där man
              särskilt betonar sambandet mellan djuromsorg, djurhälsa och folkhälsa.
            </seg>
            <seg n="aa677d26">
              Kommissionen inledde arbetet med en översyn av EU:s djurhälsolagstiftning
              2004. Detta arbete har fortsatt. År 2007 lade man fram en strategi.
              Det var en strategi som skulle gälla från 2007 till 2013. Då var
              temat att det är bättre att förebygga än att behandla.
            </seg>
            <seg n="87ac92fc">
              Nu har kommissionen också lagt fram en handlingsplan för genomförandet
              av en djurhälsostrategi. Enligt denna handlingsplan ska en ny
              ramlag om djurhälsa tas fram, och befintlig lagstiftning ska ses
              över och anpassas till den nya ramlagen.
            </seg>
            <seg n="52534ca8">
              Det händer alltså mycket på många områden.
            </seg>
            <seg n="33f9e276">
              Vi vet också att ett första utkast till denna djurhälsolag i
              form av en förordning presenterades i december 2010. Nu har förslaget
              diskuterats, och samtliga medlemsländer har varit med i dessa
              dialoger.
            </seg>
            <seg n="970d45ad">
              Den 6 maj, för bara några veckor sedan, antog kommissionen förslag
              till en förordning som en del i ett större paket. Nu har man också
              vägt in växtskadegörare och några andra delar i detta paket.
            </seg>
            <seg n="5d8f125c">
              Fru talman! Det händer alltså mycket, och vi hoppas givetvis
              att vi ska se ett kraftfullt och bra resultat inom EU eftersom
              vi är en viktig part i EU.
            </seg>
            <seg n="485b4ae5">
              Ett av de största hoten mot människors och djurs hälsa i framtiden
              är antibiotikaresistensproblemen som blir allt tydligare. Vi har
              all anledning att slå vakt om dessa frågor och se till att de
              verkligen lyfts fram och tas på allra största allvar.
            </seg>
            <seg n="9d69fd4b">
              Fru talman! Jag ska nämna några andra saker eftersom detta är
              ett tillfälle att lyfta fram angelägna djurskyddsfrågor. I fredags
              var det en interpellationsdebatt om djurförsök. Det var Jens Holm
              som interpellerade. Det var en intressant interpellation. I interpellationen
              pekades det på de etiska överväganden som måste göras. Djurförsök
              är nämligen en förutsättning för att utveckla livsnödvändiga mediciner.
              Det vet vi. Samtidigt har vi ett stort ansvar att säkerställa
              att djur behandlas väl. Det finns då ett strikt regelverk.
            </seg>
            <seg n="44a34324">
              När man hör hur många djurförsök som görs i Sverige kan man bli
              förskräckt. Men vi är också medvetna om, vilket är viktigt att
              slå fast, att vi räknar på olika sätt. I Sverige har vi ett generöst
              sätt att räkna jämfört med hur man gör internationellt. Vi räknar
              alla djur, även när det bara handlar om iakttagelser. Vi har inte
              samma syfte som man har i andra länder. Där räknas det som djurförsök
              bara om djuren är utsatta för lidande.
            </seg>
            <seg n="5415156f">
              Med detta sagt tycker jag att det är viktigt att vi hårt driver
              att få till stånd så många alternativ till djurförsök som det
              bara går. Här pågår enormt mycket arbete.
            </seg>
            <seg n="8e7a332e">
              Vi vet att vi har djurförsöksetiska nämnder som har en viktig
              uppgift. Men här finns det fortfarande mycket att utveckla.
            </seg>
            <seg n="ec63df82">
              Regeringen har också sett till att den centrala djurförsöksetiska
              nämnden har kommit till som ett paraply och som en säkerhet. Den
              har funnits på plats bara en kort tid.
            </seg>
            <seg n="9c30e86e">
              Det riktigt viktiga i detta sammanhang är att lyfta fram de tre
              r:ens princip: reduce, refine, replace, alltså minska, förfina,
              ersätta. Det händer mycket inom detta område, vilket jag tycker
              är positivt.
            </seg>
            <seg n="7cfdd263">
              Vetenskapsrådet ansvarar för forskningsstöd. Nu talar vi om en
              utredning, och denna utredning kommer snart att levereras.
            </seg>
            <seg n="8a43d5b6">
              Utredningen Uppdrag om alternativa metoder till djurförsök redovisades
              för ett år sedan för regeringen. Där föreslår man bland ett inrättande
              av ett kompetenscentrum för 3R.
            </seg>
            <seg n="1f6d75fd">
              Som det nu ser ut kommer ministern snart att återkomma till riksdagen
              och informera om detta. Det är alltså många steg i rätt riktning.
            </seg>
            <seg n="2a2f0d45">
              Med dessa positiva saker och med en förhoppning om att vi snart
              åter kan debattera en kraftfull djurskyddslag yrkar jag bifall
              till förslaget i betänkandet och avslag på samtliga yrkanden.
            </seg>
          </u>
          <note type="speaker" n="0f91029e">
            Anf. 14 JENS HOLM (V) replik:
          </note>
          <u who="jens_holm_9bd66a" xml:id="i-85128e3089a2f7af-0" n="f40238ae" next="i-9ad650bae12977d4-0">
            <seg n="882f6485">
              Fru talman! Vi har nu hört ännu en företrädare från regeringspartierna
              som hoppas att det snart kommer en proposition om en ny djurskyddslag,
              eller i alla fall om ändringar i djurskyddslagen. Vi från oppositionen
              hoppas också det. Men det är ni som har ansvaret att skriva propositionerna.
              Och vi har, som sagt, väntat i drygt ett och ett halvt år. Men
              låt oss hoppas att det kommer något till hösten.
            </seg>
            <seg n="2a835db5">
              Det finns, Anita Brodén, flera saker från denna utredning som
              man skulle kunna plocka ut och lägga fram som konkreta lagförslag
              om man inte vill lägga fram förslag om en helt ny djurskyddslag.
              Det kan gälla exempelvis märkning och registrering av katter.
              Det kan gälla förslaget om att man ska förbjuda uppbindning av
              djur som hålls inomhus. Det kan gälla förbudet mot sexuellt utnyttjande
              av djur. Det kan gälla förbudet mot elefanter och sjölejon på
              cirkus. Vad tycker Folkpartiet om det? Det är ändå konkreta förslag
              från utredningen som vi här och nu, eller i alla fall mycket snart,
              skulle kunna komma överens om att stödja gemensamt och se till
              att klubba igenom. Detta är en konkret fråga.
            </seg>
            <seg n="035838cf">
              Jag skulle vilja ställa en fråga till Folkpartiet gällande djurförsök.
              Jag tycker att det var bra att Anita Brodén tog upp denna fråga.
              Vi får hoppas att det kommer ett center för alternativ till djurförsök,
              ett så kallat 3R-center.
            </seg>
            <seg n="20a9ab38">
              Tycker Folkpartiet att Vänsterpartiets idé är god, nämligen att
              ha en handlingsplan för att minimera antalet djurförsök? Då kan
              vi hela tiden stämma av antalet djurförsök och vidta åtgärder
              så att färre djur utnyttjas i djurförsök.
            </seg>
            <seg n="a71d073e">
              Sedan var det frågan om definition. Sverige har en generösare
              definition av djurförsök i Sverige. Det finns en diskussion om
              att vi bara ska använda oss av EU-definitionen, som jag tycker
              är begränsad och sämre. Vad tycker Folkpartiet? Vilken definition
              ska gälla egentligen?
            </seg>
          </u>
          <note n="d017e605">
            Anf. 15 ANITA BRODÉN (FP) replik:
          </note>
          <u who="jens_holm_9bd66a" xml:id="i-9ad650bae12977d4-0" n="f40238ae" prev="i-85128e3089a2f7af-0">
            <seg n="e4d5cc99">
              Fru talman! Jag besvarar några frågor i taget.
            </seg>
            <seg n="a19c0b05">
              Hoppas är egentligen fel ord sagt av mig. Vi vet att det kommer
              en proposition. Det vet egentligen hela utskottet. Vi har fått
              den informationen direkt från statssekreteraren, som kom till
              utskottet och informerade. Vi fick också informationen att propositionen
              möjligen kan delas upp i två delar.
            </seg>
            <seg n="5da7dd19">
              Vi är fullständigt överens i till exempel frågan om tidelag,
              men här finns flera utskott och departement som är involverade.
              Frågan måste hanteras rätt också juridiskt. Det viktiga är att
              lägga fram en samlad djurskyddslag i övrigt. Man kan komma att
              plocka ut en del frågor så att det ska gå snabbare framåt. Men
              sedan ska det vara ett samlat grepp där frågor om katter, strukturer
              och så vidare givetvis ska komma med.
            </seg>
            <seg n="1c403ca7">
              Vi vet att en proposition kommer i närtid. Vi hade en förhoppning
              om före sommaren, men det vet vi inte ännu.
            </seg>
            <seg n="d09fa379">
              Djurförsök är en oerhört angelägen fråga. Där upplever jag att
              regeringen verkligen är aktiv. Vi är angelägna om att titta på
              hur vi definierar djurförsök. Det är viktigt att veta. Det var
              därför jag lyfte fram frågan. Jag vet att i interpellationsdebatten
              nämndes ett stort antal. När man hör antalet kan man förledas
              att tro att det är fråga om något gigantiskt. Men det är viktigt
              att för varje djurförsök veta definitionen och vad som ligger
              bakom försöket. Det är viktigast att veta.
            </seg>
            <seg n="6a0d3249">
              Jag ber att få återkomma i frågan om handlingsplanen i nästa
              replik.
            </seg>
          </u>
          <note type="speaker" n="bd02e08d">
            Anf. 16 JENS HOLM (V) replik:
          </note>
          <u who="jens_holm_9bd66a" xml:id="i-85128e3089a2f7af-1" n="f40238ae" next="i-9ad650bae12977d4-1">
            <seg n="f0c66a30">
              Fru talman! Nu lovar Anita Brodén att det ska komma en proposition
              om djurskyddslagen i närtid.
            </seg>
          </u>
          <note n="8d88b504">
            (ANITA BRODÉN (FP): Ja.)
          </note>
          <u who="jens_holm_9bd66a" xml:id="i-9ad650bae12977d4-1" n="f40238ae" prev="i-85128e3089a2f7af-1">
            <seg n="fe558630">
              Problemet är att vi har fått sådana löften tidigare från regeringen,
              inte från vem som helst utan från Eskil Erlandsson. Det fanns
              med i listan över kommande propositioner att det senast den 26
              mars skulle komma en proposition om ändringar i djurskyddslagen.
              Så blev det inte. Det var ett svek från regeringen. Vi fick aldrig
              någon sådan proposition.
            </seg>
            <seg n="0d5b04cf">
              Det låter lite hoppfullt att Anita Brodén här och nu kan lova
              att i närtid kommer en proposition om ändringar i djurskyddslagen.
              Vi får hoppas att ni håller löftet den här gången.
            </seg>
            <seg n="e4ad296c">
              Sedan var det definitionen av djurförsök. Det kan låta jättetekniskt.
              Låt mig vara tydlig. Den svenska definitionen av djurförsök innebär
              följande. Man har för avsikt att ta organ från några möss eller
              marsvin. De dödas senare, men deras organ tas ut för att användas
              i någon form av experiment. Det klassas som ett djurförsök. Det
              tycker jag är helt korrekt. Djuren dödas för att göra experiment.
            </seg>
            <seg n="a86e79ed">
              Enligt EU-definitionen klassas inte detta som ett djurförsök.
              Organen tas ut, och sedan avlivas djuren omedelbart. Här råder
              en stor skillnad. I antal handlar det om drygt 200 000 djur i
              Sverige. Om Sverige går över till EU-definitionen osynliggör vi
              troligen hundratusentals djur i djurförsök. Jag vet att det har
              funnits konkreta förslag på bordet från regeringen om en harmonisering,
              det vill säga att vi ska anta EU-definitionen av djurförsök i
              Sverige. Vilken definition tycker Folkpartiet att vi ska ha? Ska
              vi fortsätta att använda oss av den svenska definitionen eller
              ska vi harmonisera, det vill säga anpassa oss helt och hållet
              till EU och bara använda deras definition av djurförsök?
            </seg>
            <seg n="fd515712">
              Fru talman! Jag ber att få återkomma vad gäller definitionen.
              Jag är inte färdig med den frågan, och jag ber att få passa. Vi
              får använda oss av den svenska definitionen så länge.
            </seg>
            <seg n="ca3df5e9">
              Jens Holm pratar om svek. Men då skulle jag vilja vända på det
              begreppet. Om det är någon som har tagit tag i frågorna är det
              regeringen. Vi såg till att en övergripande och mycket bra utredning
              kom till. Vi har jobbat vidare med kastreringsfrågan. Vi jobbar
              vidare med 3R-frågorna. Vi jobbar vidare, och driver på EU, vad
              gäller ett EU-center för djurskydd och djurskyddsfrågor. Vi har
              lyft upp frågan om bland annat djurskyddsdeklarationen globalt
              på FN-nivå. Vi tog tag i det under det svenska ordförandeskapet
              i EU. Under vårt ordförandeskap var djurskyddsfrågan en av de
              prioriterade frågorna.
            </seg>
            <seg n="bb67977a">
              Regeringen har visat att vi har gått från ord till handling på
              område efter område. Det är lätt, Jens Holm, att stå här och ha
              väldigt mycket synpunkter. Men när vi börjar granska och se vad
              som egentligen gjordes för ett antal år sedan tycker jag att oppositionen
              blir svaret skyldig.
            </seg>
            <seg n="59b47788">
              Ni fastnar väldigt ofta i att vi lade ned Djurskyddsmyndigheten.
              Ja, det gjorde vi. Jag satt själv med i myndighetens styrelse,
              och jag såg att det fanns många brister. Då hade vi möjligheten
              att få ett nytt, skarpt system. När man nu ser vad som hände måste
              man väl ändå konstatera att det har blivit mycket bra. Även djurskyddskontrollen
              har, trots oerhörda protester från oppositionen, blivit bra vilket
              Jens Holm också medger. Vi jobbar på, och vi återkommer väldigt
              snart. Det lovar jag.
            </seg>
          </u>
          <note n="7292372d">
            Anf. 17 ANITA BRODÉN (FP) replik:
          </note>
          <note type="speaker" n="4825200c">
            Anf. 18 INGER FREDRIKSSON (C):
          </note>
          <u who="unknown" xml:id="i-d42e748a9869a6cb-0" n="9a49e94c">
            <seg n="625ad8ad">
              Fru talman! Djur ska ha det bra. Det är vi alla överens om. Djur
              liksom människor växer inte om de inte mår bra. God djuromsorg
              är därför en förutsättning för alla som har djur som levebröd
              eller sällskap.
            </seg>
            <seg n="5159c08c">
              Men denna vetskap räcker inte alltid. Därför har Sverige reglerat
              djurskyddet hårdare än många andra länder i omgivningen. Centerpartiet
              uppskattar detta. Vi vill att djur som står under människans beskydd
              ska ha det bra, och vi är stolta över att Sverige har gått före
              andra länder när det gäller djurskyddet. Vi har också drivit på,
              genom landsbygdsminister Eskil Erlandsson, för att förmå övriga
              EU-länder att ta efter vårt svenska djurskydd. Det kommer vi att
              fortsätta göra.
            </seg>
            <seg n="df517788">
              Vi ser även nödvändigheten av att kompensera våra svenska producenter
              för de ökade kostnader de har jämfört med omvärlden. Vi tycker
              att det är värt det för att leva upp till en värdig livsmedelsproduktion.
              Det vore sann dubbelmoral att straffa ut den svenska produktionen
              med fördyrande produktionskrav och sedan köpa in livsmedel som
              producerats på ett sätt som inte är tillåtet i Sverige. Sådan
              dubbelmoral ska vi inte ha.
            </seg>
            <seg n="980c98e8">
              Vi måste se till att våra svenska livsmedelsproducenter får lika
              villkor så att de kan försvara vår svenska produktion samtidigt
              som Sverige måste försöka påverka omvärlden att ge djuren bättre
              villkor.
            </seg>
            <seg n="b510a000">
              Ett ytterligare steg i denna riktning är det mjölkkovälfärdsbidrag
              som landsbygdsminister Eskil Erlandsson aviserade i förra veckan.
              Vi uttrycker det lite enklare inom Centerpartiet och säger: kosing.
              Det är ett bra sätt som också är synbart i plånboken att visa
              uppskattning för det arbete som Sveriges mjölkbönder gör, enligt
              Centerpartiet.
            </seg>
            <seg n="a612f3b2">
              Fru talman! I stora drag är vi överens om djurskyddet i utskottet.
              Socialdemokraterna, Miljöpartiet och Vänsterpartiet har dock lämnat
              ett gemensamt särskilt yttrande som jag vill kommentera något.
            </seg>
            <seg n="1df81b28">
              Jag har förståelse för er otålighet. Det kan tyckas som att inte
              så mycket har hänt sedan utredningen presenterades 2011 fram till
              nu 2013. Då var jag här i riksdagen och tjänstgjorde, och nu är
              jag här igen. Det är, som många har sagt förut, ett mycket omfattande
              material som har överlämnats. Det är också oerhört många remisser
              som har lämnats in. Allt detta måste behandlas och beredas på
              ett korrekt sätt. Det tar, som alla också har sagt, tid att få
              till lagstiftning så att den blir bra.
            </seg>
            <seg n="8bf1bec5">
              Men det finns också förslag i utredningen som skulle bli svåra
              och kostsamma att förverkliga, exempelvis registrering av katter.
            </seg>
            <seg n="f4f0d974">
              När det gäller hållandet av mjölkkor i uppbundna system anser
              jag att det inte behövs någon plan. Lönsamhetskraven i produktionen
              kommer att styra detta. Frågan borde i stället vara hur djuren
              mår och sköts. Jag kommer mycket väl ihåg debatten om båspallsmåtten.
              Det är inte millimeterna som avgör om djuren har det bra eller
              inte, och den utveckling som vi ser i dag mot allt större mjölkbesättningar
              gör att beteskravet börjar ifrågasättas. Är det bättre att korna
              är fria men aldrig får beta fritt?
            </seg>
          </u>
          <note n="a4b0e822">
            Jag yrkar bifall till förslaget i betänkandet och avslag på samtliga
            reservationer.
          </note>
          <note type="speaker" n="1e9295f3">
            Anf. 19 IRENE OSKARSSON (KD):
          </note>
          <u who="christina_oskarsson_9f59a4" xml:id="i-0ea2117c3dfcb883-0" n="f12c2ec7" next="i-42c58ed4729cb2b7-0">
            <seg n="6230805c">
              Fru talman! Vi har ett i sidomfång ganska tunt betänkande, MJU19.
              Vi har hört alla företrädare före mig i denna talarstol tala om
              att vi väntar på en proposition på en mycket gedigen lunta, nämligen
              den utredning som Eva Eriksson gjorde gällande djurskydd och lagstiftning
              runt detta.
            </seg>
            <seg n="0c20efa6">
              Denna utredning är oerhört gedigen, men det visar sig när juristerna
              sätter tänderna i sådana här utredningar att man alltid hittar
              saker som behöver förtydligas, förbättras och förstärkas. Det
              är oerhört centralt, för det rör ämnesområden som är bland det
              viktigaste vi kan syssla med.
            </seg>
            <seg n="7e480439">
              Fru talman! Jag går nästan aldrig upp i denna talarstol utan
              att använda ordet förvaltarskap, och är det någon gång det passar
              alldeles utmärkt är det nu. Djur ska skötas, vårdas och förvaltas
              av sina ägare. Det gäller all djurhållning, oavsett om det är
              katten hemma i lägenheten, 400 kor i mjölkstallet eller någonting
              annat. De har en ägare, en vårdare, som ska sköta dem.
            </seg>
            <seg n="49dd0351">
              I detta sammanhang, fru talman, är det oerhört väsentligt att
              konstatera att vi har en av världens bästa djurlagstiftningar
              i Sverige vad gäller djurskydd. Vi har nyss fått ett nytt begrepp,
              som vi kommer att komma ihåg Inger Fredriksson för kosingen.
            </seg>
            <seg n="778df1ad">
              Vi har duktiga mjölkbönder och duktiga djurhållare, och ingen
              av dem vill missköta sina djur. Det är detsamma som att inte sköta
              sitt företag väl och få en avkastning i sitt företagande.
            </seg>
            <seg n="ed48536b">
              Jens Holm tog upp detta, och jag kan inte låta bli att kommentera
              frågan om djurhållningen bland våra företag i dag.
            </seg>
            <seg n="46a679a1">
              Drygt 50 procent av alla kor, om vi tar den diskussionen först,
              har i dag någon form av frigående i stall. All nyproduktion av
              anläggningar för den typen av djurhållning kommer att bli för
              lösgående. Den frågan är alltså på väg att förändras utan lagstiftningsförändring.
              Som vanligt, höll jag på att säga, går saker fortare än denna
              kammare går ibland när människor ute upptäcker och ser: Vad är
              det som är viktigt att vi gör för att få en bra miljö att jobba
              och arbeta i?
            </seg>
            <seg n="1b684d12">
              Jag är den första att säga att hade den miljön funnits för 2025
              år sedan hade jag nog inte stått här, fru talman, utan då hade
              jag varit mjölkbonde i dag. Men den miljön var för dålig. Jag
              blev astmatiker och fungerande inte, så därför är jag här i dag.
              Det brukar jag säga, och jag tror att det är ganska sant.
            </seg>
            <seg n="273850be">
              Jag kan inte heller låta bli att kommentera ännu en del i det
              som Eva Eriksson har tittat på och som delvis berörs i dagens
              betänkande med anledning av en motion. Där har jag förväntningar
              på att den proposition som vi får på bordet här kommer att innehålla
              tydliga delar vad gäller djurförsök.
            </seg>
            <seg n="24a89566">
              I mångt och mycket delar jag Jens Holms restriktivitet och restriktiva
              syn. Vi ska naturligtvis inte använda djurförsök om det inte är
              absolut nödvändigt. Och det finns situationer där det är absolut
              nödvändigt. I medicinska hänseenden och så vidare måste det få
              förekomma. Däremot kan jag inte se att vi skulle behöva producera
              mer kosmetika och annat med djurförsök. Vi kanske till och med
              ska se till att dra ned konsumtionen av dylika produkter. Men
              det blir en annan debatt i denna kammare.
            </seg>
            <seg n="69c8c9be">
              Det finns en annan del i utredningen som jag hoppas får en mycket
              seriös genomgång och bedömning, och det handlar om reglerna runt
              djurförbud och straffet där. I dag är det strängaste straff en
              svensk medborgare kan dömas till djurförbud, för det är mer eller
              mindre livstid på det. Det måste kunna gå att hitta nya vägar
              utan att för den skull göra avkall på att djuren ska ha det väl
              de ska naturligtvis skötas. Men det måste kunna finnas en väg
              tillbaka för den som har drabbats av detta. Det kan ha med sjukdomsbilder
              och annat att göra. Jag känner tyvärr, fru talman, väl till några
              sådana fall, men de ska inte beskrivas i talarstolen då det inte
              ska gå att identifiera dem. Men jag kan se där att nuvarande lagstiftning
              inte fungerar så väl som den skulle kunna göra.
            </seg>
            <seg n="abcd65ca">
              Det handlar också, fru talman, om att vi när det gäller hanteringen
              av våra djur behöver mer kunskap och mer kompetens. Då menar jag
              ned på nivån barn och unga. Vi har ett antal gånger i denna kammare
              haft diskussioner om skogen, skogens betydelse, skogen i skolan
              och så vidare. Men snart skulle jag vilja säga ladugården i skolan
              och djuren i skolan, så att alla barn och ungdomar får en betydligt
              bättre kunskap om djurs situation, behov av välbefinnande och
              annat.
            </seg>
            <seg n="0db9c44b">
              Jag kan inte heller låta bli att beröra diskussionen om den myndighet
              som alliansregeringen lade ned det första den gjorde. Just det
              att Jordbruksverket nu har helhetsansvaret, fru talman, har nämligen
              visat sig ge tydliga resultat i ett bättre arbete både som tillsynsmyndighet
              och vägledande myndighet och i att kunna göra bedömningar av vad
              som är mest centralt att förändra jämfört med om man inte hade
              haft helhetsansvaret.
            </seg>
            <seg n="a955b271">
              Man har också tagit ett stort ansvar för att länsstyrelserna
              nu ska ensa sina bedömningar och få en god kompetensgrund för
              att bedriva verksamheten. Berget av tillsynsobjekt håller på att
              raderas ut, och därmed kommer tillsynen att ske av objekt utifrån
              en riskbaserad tillsyn som är väsentlig.
            </seg>
          </u>
          <note n="702fe3c5">
            Med detta, fru talman, yrkar jag bifall till förslaget i betänkandet
            och avslag på samtliga motioner.
          </note>
          <u who="christina_oskarsson_9f59a4" xml:id="i-42c58ed4729cb2b7-0" n="f12c2ec7" prev="i-0ea2117c3dfcb883-0">
            <seg n="6dc85c8a">
              Jag vill göra ett litet tillägg, som några redan har sett.
            </seg>
            <seg n="9d86f1dc">
              Vi är ett stort antal partier, det vill säga alla utom ett, som
              tycker att djurskyddsfrågor och djurskyddsdebatt är värda att
              ta upp i denna kammare. Det finns ett parti närvarande som inte
              har anmält sig till talarlistan. Jag tycker att det är beklämmande
              när vi andra diskuterar en av de mest centrala frågor vi kan tala
              om, nämligen hur vi hanterar djuren i vår omgivning.
            </seg>
          </u>
          <note n="698d34a9">
            Överläggningen var härmed avslutad.
          </note>
          <note n="be28b92a">
            8 § Utvärdering av penningpolitiken för perioden 20102012
          </note>
          <note n="3de0535c">
            Föredrogs
          </note>
          <note type="speaker" n="5ffc6f88">
            Anf. 20 ULLA ANDERSSON (V):
          </note>
          <u who="ulla_andersson_c170b8" xml:id="i-5ab0a79174725d9a-0" n="2684f8fa">
            <seg n="eb360ff8">
              Fru talman! Det är en intressant tid för oss som är intresserade
              av penningpolitik att följa den penningpolitiska debatten och
              att se hur djup oenigheten är om hur målen för penningpolitiken
              ska tolkas i riksbanksdirektionen. Den konflikten har blivit allt
              tydligare ju längre tiden har gått.
            </seg>
            <seg n="444e8037">
              Efter att reporäntan bottnade på 0,25 procent i juni för snart
              tre år sedan höjde Riksbanken den i flera steg, för att därefter
              successivt sänka den till dagens 1 procent. Motiven till räntehöjningarna
              mellan 2010 och 2011 var länge höljda i dunkel.
            </seg>
            <seg n="41608e1b">
              Räntehöjningarna var svåra att förstå då inflationen låg långt
              under 2 procent samtidigt som arbetslösheten var mycket hög. Inte
              förrän i höstas gav företrädarna för majoriteten i Riksbankens
              direktion ett tydligt skäl för räntehöjningarna. I en artikel
              i Svenska Dagbladet skrev riksbankschefen Stefan Ingves att motivet
              för räntehöjningarna var att motverka hushållens skuldsättning.
              Vice riksbankschef Lars E O Svensson, som länge förespråkat en
              mer expansiv penningpolitik, har visat att om Riksbanken hade
              låtit styrräntan ligga kvar på 0,25 procent fram till nu hade
              inflationen stabiliserats kring 2 procent samtidigt som antalet
              arbetslösa i dag hade varit omkring 65 000 personer färre.
            </seg>
            <seg n="21a707ca">
              Hur har det då blivit med vinsterna av den förda politiken? Befintlig
              teori och empiri på området tyder på att penningpolitiken har
              högst marginella effekter på hushållens skuldsättning på kort
              sikt och inga effekter alls på lång sikt. Svensson har visat att
              om man med räntevapnet skulle försöka minska bostadspriserna med
              10 procent skulle arbetslösheten öka med 150 000 personer. Räntevapnet
              är med andra ord ett mycket trubbigt verktyg för att påverka hushållens
              skuldsättning.
            </seg>
            <seg n="af89d25e">
              Att minska hushållens skuldsättning är framför allt ett ansvar
              för regeringen. Regeringen bär därför också ett stort ansvar för
              den uppkomna situationen. Regeringen har fört en passiv bostadspolitik
              som har lett till ett oerhört lågt byggande. Sverige är sämst
              i Europa på bostadsbyggande. Vi bygger hälften så mycket bostäder
              som våra nordiska grannar. Detta har tillsammans med ombildningen
              av hyresrätter till bostadsrätter och ROT drivit upp skuldsättningen
              och bostadspriserna.
            </seg>
            <seg n="ca0431e7">
              Därtill kan vi lägga den slopade förmögenhetsskatten och den
              sänkta fastighetsskatten, som kraftigt har eldat på bostadsmarknaden.
            </seg>
            <seg n="c6b227d0">
              Regeringens uteblivna ansvarstagande för den höga skuldsättningen
              har lett till att Riksbanken i stället tagit över ansvaret, vilket
              har resulterat i att tiotusentals arbetstillfällen har gått förlorade.
            </seg>
            <seg n="008857c7">
              Diskussionen i direktionen är begriplig eftersom hushållens skuldsättning
              i förhållande till disponibla inkomster har ökat mycket kraftigt
              under de senaste 15 åren och i dag uppgår till ca 175 procent.
              För nya låntagare är det ännu värre. Där är skuldsättningen i
              genomsnitt så hög som 400 procent av disponibel inkomst, och för
              nya låntagare i Helsingfors är den så hög som 600 procent.
            </seg>
            <seg n="5d964df5">
              Samtidigt har också hushållens nettoförmögenheter ökat kraftigt.
              En stor del av denna förmögenhetstillväxt är dock kopplad till
              stigande bostadspriser. Frågan om hushållens skuldsättning utgör
              en risk för den finansiella stabiliteten eller inte beror i mångt
              och mycket på huruvida det finns en bostadsbubbla på den svenska
              fastighetsmarknaden. Här kan man konstatera att olika bedömare
              kommer till olika slutsatser. Bostadskreditnämnden har varnat
              för en bostadsbubbla medan Riksbankens mer djupgående analys har
              kommit fram till slutsatsen att det inte är troligt att det föreligger
              någon bostadsbubbla. Till detta ska läggas Finansinspektionens
              stresstester av nya bolånekunder, som visar att dessa har god
              motståndskraft mot såväl ränteuppgångar, inkomstbortfall som prisfall
              på bostäder.
            </seg>
            <seg n="96001265">
              Det är en intressant debatt. Den penningpolitiska debatten pågår
              både internationellt och här i Sverige. Den handlar om hushållens
              skuldsättning, penningpolitiken och om centralbankernas mål och
              medel, om hur inflationsmål bör utformas, vilket ansvar centralbankerna
              ska ha för finansiell stabilitet och i vilken utsträckning centralbankerna
              även ska ta hänsyn till hushållens skuldsättning när de utformar
              sin penningpolitik. Det handlar också om insynen och den demokratiska
              kontrollen av centralbankerna och hur den förda penningpolitiken
              ska utvärderas.
            </seg>
            <seg n="2a51d334">
              Enligt min och Vänsterpartiets uppfattning är det här väldigt
              viktiga frågeställningar som omgående bör utredas. Jag anser därför
              att det behöver tillsättas en bred parlamentarisk utredning om
              Riksbanken och penningpolitiken. En sådan utredning bör kritiskt
              granska inflationsmålet och den flexibla inflationsmålspolitiken
              och undersöka effekterna på samhällsekonomin och sysselsättningen
              av det faktum att Riksbanken konstant underskridit inflationsmålet.
              Den bör också granska Riksbankens ställning och den demokratiska
              kontrollen av och insynen i Riksbankens verksamhet.
            </seg>
            <seg n="ee9bdf87">
              Det nuvarande ramverket för Riksbanken och penningpolitiken utformades
              på 1980- och 1990-talen. I dag är situationen en annan. Allt detta
              sammantaget visar att det behövs vidtas ett antal åtgärder, menar
              vi.
            </seg>
            <seg n="40ff87f9">
              För det första behövs det ett sysselsättningsmål i penningpolitiken.
              Här har vi i Vänsterpartiet stöd av såväl LO som TCO. Tittar vi
              på den förda penningpolitiken kan vi också förstå varför. Riksbanken
              har sedan inflationsmålet infördes inte varit framgångsrik med
              att stabilisera den svenska ekonomin kring fullt resursutnyttjande.
              Mellan 1993 och 2012 har det genomsnittliga bnp-gapet legat på
              -2,1 procent, vilket betyder att penningpolitiken i genomsnitt
              har varit för stram. Ett annat starkt tecken på att penningpolitiken
              har varit för stram är att såväl KPI som den underliggande inflationen
              trendmässigt under perioden klart har understigit inflationsmålet
              på 2 procent.
            </seg>
            <seg n="60c36e59">
              En penningpolitik som trendmässigt understiger inflationsmålet
              får negativa konsekvenser på sysselsättningen eftersom realräntorna
              blir högre än vad som motiveras av konjunkturläget. Svensson har
              räknat att kostnaden för detta motsvarar ca 40 000 arbetstillfällen
              per år. Detta visar, menar vi, att riksbankslagen behöver kompletteras
              med en explicit målvariabel för den reala ekonomin. Ett mål för
              sysselsättningen är det lämpligaste målet för detta, menar vi.
              Detta mål ska inte vara underordnat målet om prisstabilitet. Det
              är den första åtgärden jag menar att vi behöver vidta.
            </seg>
            <seg n="bd8b3959">
              För det andra behövs ett högre inflationsmål. Här har vi ett
              brett internationellt stöd, men vi har också professorer som Lundborg
              och Calmfors med oss i det ställningstagandet. Det finns goda
              skäl att tro att ett högre inflationsmål är att föredra på grund
              av såväl stabiliseringspolitiska skäl som långsiktiga strukturella
              faktorer. Utvecklingen under finanskrisen och centralbankernas
              agerande under densamma kan illustrera det förstnämnda skälet.
              I samband med finanskrisen sänkte centralbankerna dramatiskt sina
              viktigaste styrräntor i syfte att stabilisera finansmarknaderna
              och öka efterfrågan.
            </seg>
            <seg n="2dbd94e6">
              I så gott som samtliga av finanskrisen drabbade länder låg styrräntorna
              stilla under stora delar av 2009 och 2010, så även i Sverige.
              Samtidigt är det lätt att konstatera att vi hade behövt en mer
              expansiv penningpolitik om det hade varit möjligt. Förklaringen
              till att penningpolitiken hamnade i den här fällan står att finna
              i de låga inflationsmålen. En ofta nämnd handlingsregel för en
              neutral penningpolitik är att den i ett normalt konjunkturläge
              bör syfta till realräntor som ungefärligen ligger i linje med
              den långsiktiga bnp-tillväxten.
            </seg>
            <seg n="ef79b54e">
              I Sverige implicerar detta realräntor på omkring 2 ½ procent.
              Problemet är att nominella räntor på 4 procent, som det blir vid
              fullt resursutnyttjande, inte medger en tillräcklig fallhöjd i
              penningpolitiken vid en kraftig konjunkturnedgång. Ett annat problem
              med inflationsmål på omkring 2 procent är att marginalen ned till
              deflation blir väldigt liten. Vid en lågkonjunktur sjunker i allmänhet
              inflationstakten, och om deflationsförväntningar då uppstår riskerar
              ekonomin att hamna i en negativ spiral eftersom hushållen då skjuter
              upp sin konsumtion i väntan på lägre priser och börjar spara,
              och då sjunker efterfrågan och så vidare.
            </seg>
            <seg n="ab94eddc">
              Mot bakgrund av detta menar vi att inflationsmålet bör höjas
              till 3 procent och att målvariabeln för detta ska vara den underliggande
              inflationen.
            </seg>
            <seg n="4f38f9fd">
              För det tredje menar vi att det behövs att riksdagen utformar
              de mer exakta målen för penningpolitiken. Detta ska omfatta nivån
              på inflationsmålet, vilken målvariabel inflationsmålet ska baseras
              på samt mål för utvecklingen av den reala ekonomin. Utifrån dessa
              mål ska sedan Riksbanken självständigt utforma den löpande penningpolitiken.
              På detta sätt skapas en tydlig ansvarsfördelning. De folkvalda
              i riksdagen beslutar om de penningpolitiska målen och Riksbanken
              verkställer.
            </seg>
            <seg n="0c1d679f">
              För det fjärde menar vi att det behövs en öppen process när det
              gäller hur riksbanksdirektionens ledamöter utses. Sverige bör
              inte genomföra påveval, som i dag. In går riksbanksfullmäktiges
              presidium, och de kommer ut när röken stiger ur skorstenen och
              nya riksbanksdirektionsledamöter är utsedda.
            </seg>
            <seg n="9989f285">
              Den senaste tidens debatt inom Riksbankens direktion om utformningen
              av penningpolitiken, där det finns en majoritet och en minoritet
              som förordar en annan uppfattning visar att valet av ledamöter
              i direktionen kan ha stor betydelse för den förda penningpolitiken.
              I dag sker dessa val utan större debatt och insyn.
            </seg>
            <seg n="69875195">
              Vi menar därför att direktionens ledamöter ska utses i en öppen
              process, där riksdagens finansutskott eller riksbanksfullmäktige
              bör anordna en öppen utfrågning av kandidater till direktionen,
              och sedan bör dessa utses.
            </seg>
            <seg n="6a47c56f">
              Till sist, fru talman, menar jag att riksdagens resurser för
              ansvarsutkrävande och utvärdering av penningpolitiken behöver
              utökas. Det är inte rimligt att finansutskottet använder Riksbankens
              eget underlag för sina återkommande utvärderingar inte minst för
              demokratins skull.
            </seg>
            <seg n="ab75bff0">
              Finansutskottets kansli gör ett bra arbete, men det behövs mer
              resurser för att kunna genomföra utvärderingar mer kontinuerligt.
              Vi gör en stor vart femte år, som då är mer oberoende. Men att
              vi årligen genomför utvärderingar byggda på Riksbankens egna underlag
              finner jag mindre lämpligt. Jag skulle därför gärna se en annan
              ordning.
            </seg>
            <seg n="11eb7dda">
              Med detta, fru talman, yrkar jag bifall till Vänsterpartiets
              motivreservation.
            </seg>
          </u>
          <note type="speaker" n="f97d21de">
            Anf. 21 ARDALAN SHEKARABI (S):
          </note>
          <u who="ardalan_shekarabi_652e05" xml:id="i-cbd4e4fcfbe8299a-0" n="6d7757f8" next="i-04cd4847505b972f-0"/>
          <note n="a47d8842">
            Fru talman! Inledningsvis vill jag yrka bifall till förslaget
            i utskottets betänkande.
          </note>
          <u who="ardalan_shekarabi_652e05" xml:id="i-04cd4847505b972f-0" n="6d7757f8" prev="i-cbd4e4fcfbe8299a-0">
            <seg n="16bb2c39">
              I dag är mer än 400 000 människor arbetslösa i Sverige. Ungdomsarbetslösheten
              har bitit sig fast kring 25 procent. Och antalet långtidsarbetslösa
              har nästan tredubblats under regeringens tid vid makten.
            </seg>
            <seg n="68c409cd">
              Nu är arbetslösheten högre än i jämförbara länder. Den är högre
              än i våra grannländer. Den är högre än i Tyskland och Österrike.
              Den är högre än i Holland, Belgien och Luxemburg. Och den är faktiskt
              högre än i Storbritannien.
            </seg>
            <seg n="3f977805">
              Det är resultatet av regeringens misslyckade jobbpolitik och
              ekonomiska politik.
            </seg>
            <seg n="bfa7f85f">
              Problemet i svensk ekonomisk politik heter regeringens misslyckade
              jobbpolitik. Ineffektiva skatteundantag, innehållslösa åtgärder
              och inbillade långsiktiga effekter har ersatt en effektiv arbetsmarknadspolitik,
              ansvarstagande finanspolitik och investeringar i utbildning som
              leder till jobb.
            </seg>
            <seg n="52eb6cf7">
              Det räcker nu.
            </seg>
            <seg n="44aa294e">
              Vi socialdemokrater har föreslagit ett effektivt stopp för ungdomsarbetslösheten.
              Det heter 90-dagarsgarantin. Den betyder att ungdomar ska jobba
              eller plugga, inte vara långtidsarbetslösa. Regeringens politik
              har i stället lett till att antalet långtidsarbetslösa ungdomar
              nästan tredubblats.
            </seg>
            <seg n="be6f3a0b">
              Vi har också föreslagit extratjänster i välfärden.
            </seg>
            <seg n="bbaa409b">
              Arbetslösheten är ett slöseri. Just nu betalar Sverige dyrt för
              att sysselsätta långtidsarbetslösa i fas 3, med sysslor som ingen
              efterfrågar på riktigt.
            </seg>
            <seg n="729801d3">
              Samtidigt ser vi stora behov av avlastning i välfärden. Många
              anställda berättar att det finns gott om enklare arbetsuppgifter
              som behöver utföras men som inte blir utförda för att tiden inte
              räcker till.
            </seg>
            <seg n="a8a4b472">
              Då måste politiken kliva in och ta tag i problemen på svensk
              arbetsmarknad. Därför vill vi socialdemokrater investera i extratjänster
              i välfärden riktiga jobb med riktig lön, där den som jobbar får
              göra riktig nytta. Det är vårt alternativ för att bryta långtidsarbetslösheten.
              Det är vårt alternativ till fas 3.
            </seg>
            <seg n="7ffd5b04">
              Regeringen säger att den sluter upp bakom budgetreglerna men
              struntar i överskottsmålet. Det har vi nu svart på vitt. Finanspolitiska
              rådet är mycket tydligt när man dömer ut alla regeringens bortförklaringar.
              Ingen av regeringens egna indikatorer är i linje med målet. Det
              håller inte. Regeringen borde ta ansvar för Sveriges finanser.
            </seg>
            <seg n="cfe569f8">
              Ineffektiv jobbpolitik och oansvarig finanspolitik där är problemen
              i svensk ekonomisk politik i dag.
            </seg>
            <seg n="a689df9c">
              I dag diskuterar vi penningpolitiken. Den svenska inflationen
              har under en lång period varit lägre än inflationsmålet. Här räknar
              jag med att Riksbanken framgent kommer att leverera bättre. När
              Riksbanken väl når upp till sitt mål kan det finnas anledning
              att utreda den innevarande ordningen. Men att här och nu inleda
              ett förändringsarbete i det penningpolitiska ramverket är inte
              aktuellt. Det är svårt att utvärdera konsekvenserna av ett mål
              som faktiskt inte nåtts. Vi ser därför inget behov av att här
              och nu genomföra sådana förändringar.
            </seg>
            <seg n="344e5cc2">
              Nu gäller det att fokusera på det som är viktigt i den ekonomiska
              politiken i Sverige i dag. Riksbankens avvikelser från sitt inflationsmål
              är i detta sammanhang av sekundärt intresse. Det primära är regeringens
              misslyckade jobbpolitik. Det primära är behovet av effektiva insatser,
              jobb och utbildning, i stället för de ineffektiva åtgärder som
              nu präglar regeringens arbetsmarknadspolitik och finanspolitik.
            </seg>
          </u>
          <note n="82e0c90c">
            I detta anförande instämde Jörgen Hellman (S).
          </note>
          <note type="speaker" n="772ebbbc">
            Anf. 22 ULLA ANDERSSON (V) replik:
          </note>
          <u who="ulla_andersson_c170b8" xml:id="i-5ab0a79174725d9a-1" n="2684f8fa">
            <seg n="e614d482">
              Fru talman! Jag vill först och främst önska Ardalan Shekarabi
              välkommen till finansutskottet, också så här offentligt. Det känns
              bra att ha dig med i finansutskottet.
            </seg>
            <seg n="ed972a06">
              Jag reagerade på en sak som du sade i ditt anförande. Men innan
              jag kommer dit kan jag säga att vi gör ungefär samma bedömning
              när det gäller regeringens misslyckade jobbpolitik och att det
              skulle behövas en helt annan linje i svensk politik. Man ska bort
              från den ensidiga skattesänkarvägen. Det ska vara en politik för
              jobb- och sysselsättning, helt enkelt, som skulle skapa bättre
              förutsättningar. Det ska också vara en politik där regeringen
              faktiskt tar ansvar för hushållens ökade skuldsättning.
            </seg>
            <seg n="72083bca">
              Men du sade en sak som gjorde att jag kände att jag skulle begära
              ordet. Du sade att det är svårt att utreda ett mål som aldrig
              har nåtts. Det målet har funnits sedan 93. Det är ganska lång
              tid. Borde då inte de folkvalda faktiskt utreda detta och ta reda
              på varför man inte har nått det här målet? Det är 20 år sedan
              i dag. Och vi vet att det kostar ungefär 40 000 arbetstillfällen
              per år för att man inte har nått det här målet.
            </seg>
            <seg n="acae9356">
              Det är ändå en central frågeställning. Har vi råd att förlora
              de arbetstillfällena eller de uteblivna arbetstillfällena? Jag
              skulle säga nej, för Sverige har under lång tid haft alldeles
              för hög arbetslöshet. Och då har penningpolitiken självklart en
              viktig och central betydelse.
            </seg>
            <seg n="174de143">
              Vänsterpartiet, LO och TCO har kommit fram till att det tydligt
              visar just att man inte har nått målet, att det behövs ett sysselsättningsmål
              för penningpolitiken. Därför tycker vi också att det vore rimligt
              att vi parlamentariskt tittade över målen för penningpolitiken
              men också varför man inte har nått målen. Därför vill jag ställa
              min fråga: Varför är det inte rimligt att utvärdera varför man
              inte har nått målen? Vi har 20 år bakom oss nu, och det är lite
              som säger att det skulle gå bättre i framtiden om vi inte vidtar
              några åtgärder.
            </seg>
          </u>
          <note type="speaker" n="830a318c">
            Anf. 23 ARDALAN SHEKARABI (S) replik:
          </note>
          <u who="ardalan_shekarabi_652e05" xml:id="i-db23ce433fb751af-0" n="6d7757f8">
            <seg n="c0bcbf7a">
              Fru talman! Först vill jag tacka för välkomnandet.
            </seg>
            <seg n="b97d424a">
              Vi måste fokusera på vad som är det primära när det gäller den
              misslyckade arbetslöshetsnivån i Sverige. Det har att göra med
              regeringens jobbpolitik. Där är vi överens. Frågan är om penningpolitiken
              skulle, så att säga, lösa denna situation. Vi gör bedömningen
              att det framför allt är arbetsmarknadspolitiken och regeringens
              ekonomiska politik som är orsaken till detta.
            </seg>
            <seg n="7eb4a97f">
              Men flera av de frågor som Vänsterpartiet lyfter fram är relevanta.
              Det är en relevant diskussion, och det är en diskussion som vi
              tycker bör fortsätta. Men vårt fokus är regeringens jobbpolitik
              och inget annat.
            </seg>
            <seg n="466c44ed">
              Sedan var det detta med vilka mål som ska gälla för Riksbanken.
              Riksbanken har redan två mål. Det är prisstabilitet och finansiell
              stabilitet.
            </seg>
            <seg n="fcac476d">
              Redan i konflikten mellan de här två målen har direktionen delats
              itu, och det finns mycket olika uppfattningar om den lämpliga
              nivån för styrräntan, som har diskuterats här.
            </seg>
            <seg n="c67e0eb4">
              Att införa ytterligare ett mål för penningpolitiken kommer inte
              att leda till bättre politik utan alltmer konfysa diskussioner
              om vikten av olika mål. Det kommer att stärka en intern konflikt.
            </seg>
            <seg n="28d16423">
              Jag tycker däremot att det finanspolitiska ramverket ska kompletteras
              med ett sysselsättningspolitiskt ramverk. Regeringen förfogar
              ju över de instrument som kan leda till jobb investeringar i utbildning
              och effektiva välfärdsinvesteringar. Det är regeringen som ska
              lastas för att Sverige har hög arbetslöshet, inte penningpolitiken.
            </seg>
          </u>
          <note type="speaker" n="eca2fe37">
            Anf. 24 ULLA ANDERSSON (V) replik:
          </note>
          <u who="ulla_andersson_c170b8" xml:id="i-5ab0a79174725d9a-2" n="2684f8fa">
            <seg n="348f9793">
              Fru talman! Vi är överens om väldigt mycket. Även vi anser att
              Sverige behöver ett sysselsättningspolitiskt ramverk med mål för
              sysselsättningen och på olika sätt andra insatser för att pressa
              ned arbetslösheten.
            </seg>
            <seg n="839cec50">
              För oss är arbetslösheten så central att vi menar att vi måste
              använda alla verktyg som finns och vända på alla stenar som går
              att vända på för att se hur vi ska ta oss ur den här situationen.
              Även tidigare har vi tyvärr haft alltför hög arbetslöshet.
            </seg>
            <seg n="d5fe7c66">
              Nu har den ökat väldigt mycket mer och är mycket högre än den
              var 2006. Framför allt har långtidsarbetslösheten ökat kraftigt.
            </seg>
            <seg n="8fc1260d">
              Men penningpolitiken är ett verktyg som vi menar behöver användas.
              Du säger här, Ardalan, att de redan i dag har två mål och är delade
              mitt itu. Så är det, för de tolkar de två målen väldigt olika.
            </seg>
            <seg n="ecfed6cf">
              Då kan de som är lagstiftare tänka: Javisst, de tolkar målen
              olika. Låt dem göra det, så får vi se vart det här leder, och
              så får vi se om det tar 20 år innan de kommer överens om vilket
              mål det är som ska gälla och hur de ska vägas.
            </seg>
            <seg n="dfed20b5">
              Annars kan vi titta på om vi behöver se över lagstiftningen.
              Är det någonting i lagstiftningen som gör att Riksbanken aldrig
              når sitt inflationsmål? De har ju trendmässigt understigit det
              i 20 år, och det har kostat 40 000 arbetstillfällen per år.
            </seg>
            <seg n="104f7545">
              Vi från Vänsterpartiet tycker att det är värt att titta på det
              och se vad vi lagstiftare kan göra för att förbättra situationen
              och även kunna använda de verktyg som finns i penningpolitiken.
            </seg>
            <seg n="5b1f7fe6">
              Men visst, jag delar din kritik mot regeringen i övrigt. Den
              debatten kommer vi att fortsätta att föra. Men jag vill passa
              på tillfället att lyfta fram penningpolitikens betydelse och de
              konsekvenser det får att de inte når sitt inflationsmål.
            </seg>
          </u>
          <note type="speaker" n="8972176f">
            Anf. 25 ARDALAN SHEKARABI (S) replik:
          </note>
          <u who="ardalan_shekarabi_652e05" xml:id="i-db23ce433fb751af-1" n="6d7757f8">
            <seg n="c6c6fb6e">
              Fru talman! Jag kan bara sammanfattningsvis konstatera att vi
              gör olika bedömningar av penningpolitikens betydelse vad gäller
              den nuvarande arbetslöshetsnivån i Sverige. Men vi är väldigt
              överens om att det finns all anledning att kritisera regeringens
              jobbpolitik, och det kommer vi att fortsätta göra tillsammans.
            </seg>
            <seg n="f5009d77">
              (Applåder)
            </seg>
          </u>
          <note type="speaker" n="e1c7c99b">
            Anf. 26 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-56bfc7d62446aa67-0" n="635c40f0">
            <seg n="852ad4ea">
              Fru talman! Jag ska försöka att någorlunda väl hålla mig till
              ämnet. Vi behandlar alltså utskottets årliga utvärdering av Riksbankens
              förda penningpolitik, och i år gäller det tiden mellan 2010 och
              2012.
            </seg>
            <seg n="9bc3adf2">
              Dessa utvärderingar görs kontinuerligt alltsedan Riksbankens
              självständighet, och för att börja med de siffror som redovisas,
              helt enkelt utfallet av den förda penningpolitiken, var inflationen
              1,2 procent 2010 mätt i KPI och 2 procent för KPIF. Motsvarande
              siffror för 2011 var 3 procent respektive 1,4 procent, och 0,9
              procent respektive 1 procent för 2012. Genomsnittet för perioden
              20102012 har varit 1,7 procent för KPI och 1,5 procent för KPIF.
            </seg>
            <seg n="b95c96b8">
              Det blir mycket siffror, och det kanske är svårt att hänga med,
              men slutsatsen blir i vilket fall som helst att Riksbanken inte
              når sitt uppsatta mål detta mål om 2 procents inflation som formellt
              började gälla 1995 och som fastställs av en självständig riksbank.
            </seg>
            <seg n="1dcb47e9">
              Är det då ett misslyckande att inte nå sitt uppsatta mål? En
              del kanske vill hävda detta. Om man isolerar dessa siffror från
              alla andra omgivande faktorer skulle man kunna hävda att penningpolitiken
              varit för stram. Någon kanske skulle drista sig till att mena
              att en annan politik borde ha förts.
            </seg>
            <seg n="b5f0d658">
              Det går visst att argumentera för detta, men för att vi ska ha
              en meningsfull diskussion och debatt måste vi ändå sätta in resultaten
              i en kontext. Det är att förenkla resonemanget om man inte tar
              hänsyn till de reella förhållanden under vilka besluten tagits
              i riksbanksdirektionen, vilka överväganden som har gjorts och
              vilken betydelse de i så fall har haft.
            </seg>
            <seg n="59dd694f">
              Riksbankens uppdrag är enligt vad riksbankslagen stipulerar att
              med penningpolitiken upprätthålla ett fast penningvärde. Dessutom
              ska Riksbanken utan att åsidosätta prisstabilitetsmålet stödja
              målen för den allmänna ekonomiska politiken i syfte att uppnå
              hållbar tillväxt och hög sysselsättning samt att främja ett säkert
              och effektivt betalningsväsen.
            </seg>
            <seg n="a40e2bad">
              Utifrån prisstabilitetsmålet har riksbanksfullmäktige formulerat
              sitt eget mål: 2 procents inflation som ett uttryck för prisstabilitet.
              I sammanhanget bör noteras att före 2010 fanns ett toleransintervall
              på plus minus 1 procent runt inflationsmålet.
            </seg>
            <seg n="f93cc393">
              Jämte de utfrågningar som sker tre gånger om året av riksbanksdirektionen
              låter finansutskottet utöver dessa våra utvärderingar som vi nu
              debatterar också göra externa, oberoende utvärderingar av penningpolitiken.
              Den första gjordes av Giavazzi och Mishkin, och de resonerar just
              kring inflationsmålet. Utvärderingen kom så småningom fram till
              att målet var väl avvägt och att inflationsmålet vunnit acceptans
              i samhället. Färska undersökningar tyder också på att det finns
              en trovärdighet och acceptans för Riksbankens inflationsmål.
            </seg>
            <seg n="c32b2c49">
              Samtidigt uttrycker Riksbanken numera att man tillämpar en flexibel
              inflationspolitik, vilket innebär att man utöver prisstabilitet
              också strävar efter att stabilisera produktion och sysselsättning.
            </seg>
            <seg n="21746a1b">
              Jag tycker att det är bra att ha med sig det här i det fortsatta
              resonemanget.
            </seg>
            <seg n="787e562a">
              Som framgår har vi redan här komplicerat bilden en aning om hur
              en strikt måluppfyllelse ska utvärderas. Till detta ska läggas
              en tid av minst sagt stor oro på finansmarknaden med skuldsättningsproblem
              för stater, instabila banker, hushållens skuldsättning, volatila
              börser och till och med en minst sagt volatil nationell ekonomisk
              utveckling under dessa år allt detta i spåren av det som började
              2008 och som vi känner som finanskrisen. Den övergick sedermera
              till en snabb återhämtning under 2010 för att därefter övergå
              till en skuldkris och en snabb avmattning under 2011 och 2012.
            </seg>
            <seg n="f71c38d0">
              Det är lätt att förstå hur besvärligt det är att ta fram prognoser
              i denna miljö. Det är nog så svårt under någorlunda normala förhållanden.
              Vi kan också konstatera att prognoserna stundom legat ordentligt
              fel från de flesta bedömare. Det är även svårt att under dessa
              förhållanden bortse från de eventuella obalanser som skulle kunna
              finnas i ekonomin, för hur det än är måste det, enligt mitt förmenande,
              vara en del i att upprätthålla prisstabilitet att faktiskt ta
              hänsyn till eventuella obalanser i ekonomin som skulle kunna skapa
              bubblor som riskerar att brisera och vad det i så fall skulle
              betyda för stabila priser. Detta gäller särskilt när skuldkriserna
              i vår omvärld stått och vägt för att eventuellt fälla hela nationers
              ekonomier, ja, till och med för hela unionen.
            </seg>
            <seg n="07da14b7">
              Vi är starkt beroende av vad som händer i vår omvärld. Det är
              svårt att bortse från vilken betydelse ett fallissemang skulle
              kunna få för vår egen ekonomi. Det är svårt att i denna miljö
              isolera dessa parametrar och hänvisa till strikta teoretiska modeller
              som talar för en annan politik. Det är att ägna sig åt eftertankens
              kranka blekhet.
            </seg>
            <seg n="d9f9734a">
              Detta är kulissen vi måste ha med oss när vi gör vår utvärdering.
              Detta är faktorer som i bästa fall hämmar vår tillväxt men som
              i värsta fall kan vara fullständigt förödande för hela världsekonomin
              och följaktligen då för vår nationella ekonomi. Det är uppenbart
              hur beroende vår egen ekonomi är av vad som händer i vår omgivning.
            </seg>
            <seg n="4dd694de">
              Det förtar naturligtvis inte diskussionen om den förda penningpolitiken.
              Jag menar att det finns ett värde i att med efterklokhetens lyx
              resonera om och försöka dra slutsatser kring huruvida penningpolitiken
              varit väl avvägd eller inte.
            </seg>
            <seg n="b312260f">
              Det finns troligen inte ett entydigt svar på detta, och det har
              väl tydligt framgått att direktionen inte gör samma bedömningar,
              varken med facit i hand eller under den tid som utvärderingen
              gäller. Det har varit aparta uppfattningar inom direktionen, men
              jag tycker att det är bra i sig att det finns en öppen diskussion
              om den förda politiken och att olika alternativ för framtiden
              debatteras. Det är inget problem i sig. Det är i stället berikande
              och bra för beslutsfattandet.
            </seg>
            <seg n="72595585">
              Med en grov förenkling har direktionen, enligt min uppfattning,
              varit delad i synen på vad som ska värderas eller inte värderas
              i beslutsunderlaget. Å ena sidan finns det de som menar att ska
              tas hänsyn till omvärldsfaktorer som exempelvis hushållens skuldsättning.
              Man menar att penningpolitiken riskerar att underblåsa en eventuell
              bubbla.
            </seg>
            <seg n="03aaea02">
              Andra anser att penningpolitiken har liten betydelse för detta
              och att räntevapnet är trubbigt och inte alls lämpligt för att
              hantera dessa obalanser. De menar att andra instrument är mer
              lämpliga för att hantera detta, att resursutnyttjandet är överordnat
              och att penningpolitiken ska utformas mer strikt utifrån detta.
            </seg>
            <seg n="04d37c42">
              Där menar majoriteten i direktionen att under rådande omständigheter,
              mot bakgrund av den uppskattade jämviktsarbetslösheten, skulle
              en än mer expansiv penningpolitik få liten betydelse. I det sammanhanget
              kan nämnas att Riksbanken fördjupat sina studier av den svenska
              arbetsmarknaden för att försöka bedöma den långsiktigt hållbara
              arbetslöshetsnivån. Slutsatserna är dock osäkra.
            </seg>
            <seg n="0677d718">
              Fru talman! Det är alldeles uppenbart att vi befinner oss i exceptionella
              omständigheter. Det går enligt mig inte att dra några självklara
              slutsatser vare sig om det ena eller det andra, och det är symtomatiskt
              att det pågår en omfattande diskussion både internationellt och
              i Sverige om just dessa frågor, om centralbankernas mål och medel.
              Debatten handlar om hur inflationsmålen bör utformas, vilket ansvar
              centralbankerna ska ha för finansiell stabilitet och hur det påverkar
              penningpolitiken, hur utvärdering ska ske och hur insyn och demokratisk
              kontroll ska fungera. Det här är väldigt viktiga frågor, och det
              sker ett omfattande utredningsarbete omkring dem. Flera betänkanden
              är lämnade som just nu är ute på remiss. Jag förutsätter att vi
              fortsätter att följa och delta i debatten om dessa frågeställningar.
            </seg>
            <seg n="9e2eb772">
              Fru talman! Jag håller med Ulla Andersson om att det är oerhört
              spännande att följa debatten om penningpolitiken. Min prognos
              är att vi därför med stor sannolikhet kommer att höra mer om dessa
              frågor i denna kammare.
            </seg>
          </u>
          <note n="4166c14f">
            Slutligen, fru talman, yrkar jag bifall till utskottets förslag
            om godkännande av vad utskottet anfört om penningpolitiken för
            perioden 20102012.
          </note>
          <note n="4a63aaf8">
            I detta anförande instämde Jonas Jacobsson Gjörtler (M).
          </note>
          <note type="speaker" n="8b3cac0f">
            Anf. 27 ULLA ANDERSSON (V) replik:
          </note>
          <u who="ulla_andersson_c170b8" xml:id="i-5ab0a79174725d9a-3" n="2684f8fa">
            <seg n="78c9c1e9">
              Fru talman! Jag får väl bidra till att penningpolitiken debatteras
              även i denna kammare. Det brukar jag försöka göra varje år, så
              även detta år.
            </seg>
            <seg n="67002acc">
              Jag skulle vilja fråga Jörgen Andersson hur det känns att vara
              en del av ett regeringsparti som har bidragit till att Riksbanken
              fått överta finanspolitikens ansvar för hushållens skuldsättning
              och därmed pressat Riksbanken att föra en penningpolitik som gör
              att arbetslösheten tvingas vara högre än den faktiskt skulle behöva
              vara. Det blir ju konsekvensen av att regeringen inte tar sitt
              ansvar för hushållens skuldsättning, liksom de inte tar ansvar
              för att föra en ansvarsfull jobbpolitik.
            </seg>
            <seg n="b7f69df0">
              Tittar vi på hur det ser ut kan vi se att den förda politiken
              med avskaffande av förmögenhetsskatt och fastighetsskatt, ROT
              och bristande bostadsbyggande samt ombildning av hyresrätter till
              bostadsrätter har påverkat hushållens skuldsättning och bostadspriserna
              väldigt mycket. Studerar vi den befintliga teorin och empirin
              kring penningpolitikens effekter på hushållens skuldsättning kan
              vi notera att det på kort sikt finns väldigt liten effekt och
              på lång sikt ingen alls. Tittar vi på de protokoll som finns från
              riksbanksdirektionen kan vi se att Lars E O Svensson menar att
              skulle man genom penningpolitiken pressa ned bostadspriserna med
              10 procent skulle det kosta ungefär 150 000 arbetstillfällen.
            </seg>
            <seg n="d3f77a40">
              Det är beräkningar, det är teori, men det visar ändå på något
              väldigt signifikant, det vill säga att penningpolitikens huvudansvar
              inte bör vara att pressa ned hushållens skuldsättning, utan det
              bör vara finanspolitikens och därmed regeringens ansvar.
            </seg>
            <seg n="774767b7">
              Jag tycker ändå att Jörgen Andersson bör svara på detta. Varför
              tar inte regeringen ansvar för hushållens skuldsättning, så att
              Riksbanken därmed får ta ansvar för penningpolitiken och därmed
              också skulle kunna bidra till att sysselsättningen faktiskt ökar
              i det här landet? Det behöver den göra.
            </seg>
          </u>
          <note type="speaker" n="7906b9a5">
            Anf. 28 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-56bfc7d62446aa67-1" n="635c40f0">
            <seg n="5ce2449a">
              Fru talman! I Ulla Anderssons värld är allting väldigt enkelt.
              Allting är väldigt svart eller väldigt vitt. Det känner vi till.
              Mycket av Ulla Anderssons frågeställningar tog jag därför upp
              redan i mitt anförande.
            </seg>
            <seg n="ceeae12e">
              När det gäller just skuldsättningen har en hel del gjorts för
              att försöka motverka att skuldsättningen ökar i en större omfattning.
              Samtidigt ska man vara väldigt klar över att om man gör för mycket
              kan man i stället utlösa en bubbla som annars inte hade funnits.
              Det gäller ju att gå väldigt försiktigt fram. Att dra till med
              storsläggan för att komma till rätta med den problematiken är
              kanske inte riktigt vad man bör göra.
            </seg>
            <seg n="5c9ef773">
              Det finns andra aspekter som det är värt att fundera lite över.
              Ulla Andersson pratar ofta om att vi borde ha fört en mer expansiv
              penningpolitik. Nu visar det sig under den här perioden det pratade
              inte Ulla Andersson så mycket om att det faktiskt inte alltid
              är så enkelt att få ut den effekten av en sänkt ränta. Transmissionsmekanismen
              har inte fungerat tillfredsställande i alla avseenden.
            </seg>
            <seg n="d2b69127">
              Jag menar att Ulla Andersson förenklar det här resonemanget alldeles
              för mycket. Vi vinner alla på att diskutera de här frågorna, för
              det är viktiga frågor, men det gäller också att nyansera diskussionen
              lite. Det finns många olika aspekter att ta hänsyn till. Att man
              skulle ta till alltför stora åtgärder för att komma till rätta
              med just hushållens skuldsättning kan få motsatt effekt.
            </seg>
          </u>
          <note type="speaker" n="b61445fc">
            Anf. 29 ULLA ANDERSSON (V) replik:
          </note>
          <u who="ulla_andersson_c170b8" xml:id="i-5ab0a79174725d9a-4" n="2684f8fa">
            <seg n="10bb4e4f">
              Fru talman! Visst är det så att vi behöver vidta många olika
              åtgärder. Det skulle jag kunna tänka mig. Det är därför vi också
              föreslår att vi borde utvärdera och utreda det. Vad är det som
              gör att Riksbanken inte når sitt penningpolitiska mål? Det har
              trendmässigt understigits i snart 20 års tid. Det är väl ändå
              en signal om att det är någonting som är fel. Därför borde det
              vara viktigt att titta på vad det är som är orsaken till detta.
              Är det någonting i lagstiftningen som vi behöver se över? Är det
              någonting annat? Är det själva målsättningen i lagstiftningen
              som vi behöver se över? Vad är det för någonting som gör att man
              inte når målen för penningpolitiken?
            </seg>
            <seg n="1ad09e0b">
              Du sade tidigare också att det är Riksbanken själv som har fastslagit
              målen för penningpolitiken. Det tycker jag i och för sig också
              är ett problem. Jag menar att det borde vara den lagstiftande
              församlingen som fastslår målen för penningpolitiken. Sedan ska
              Riksbanken självständigt genomföra penningpolitiken.
            </seg>
            <seg n="6400b04f">
              Du säger också att regeringen har gjort ganska mycket för att
              pressa ned hushållens skuldsättning. Sverige ligger ju i klass
              med Spanien och Irland i bostadspriser och tyvärr högre än Spanien
              och Irland i hushållens skuldsättning, så vi har stora problem.
              Tittar vi på hur det ser ut bland hushållen kan vi se att bland
              nya bolånetagare här i Helsingfors är skuldsättningen så hög som
              600 procent. En orsak till det är ju att ni inte vill bygga hyresrätter
              över huvud taget. Ni gör ingenting för att bygga hyresrätter.
              Det pressar upp bostadspriserna och därmed pressar det också upp
              hushållens skuldsättning. Ert bristande ansvar för bostadspolitiken
              får även effekt här.
            </seg>
            <seg n="2309618c">
              Jag har väldigt svårt att förstå varför man som representant
              för ett regeringsparti eller här i riksdagen inte vill titta på
              varför Riksbanken inte når sitt penningpolitiska mål. Jag tycker
              att det vore väsentligt.
            </seg>
            <seg n="2fb37428">
              Jag tycker också att det vore väsentligt att titta på om målen
              är de rätta i dag. Det kan inte vara så att vi ska lösa samma
              samhällsproblem i dag som de som fanns för 20 år sedan. Det borde
              ha hänt någonting både i teorin och i verkligheten som gör att
              man behöver se över detta.
            </seg>
          </u>
          <note type="speaker" n="dfc53ddb">
            Anf. 30 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-0e538fc8f3cc0c80-0" n="635c40f0" next="i-9fb6be1024efa832-0">
            <seg n="b295539c">
              Fru talman! Vi kan börja med inflationsmålet som jag tycker att
              man bör se utifrån två perspektiv. Å ena sidan ska vi se hur det
              har sett ut på kort sikt, alltså de närmast föregående åren. Det
              ska hållas separat från å andra sidan lite längre sikt. Ulla Andersson
              pratar om att man inte har nått upp till det uppsatta inflationsmålet
              om 2 procent, varken på lång sikt eller på kort sikt, och det
              är mycket riktigt.
            </seg>
            <seg n="bc4c95b0">
              I mitt anförande hade jag ett resonemang om att det på kort sikt
              spelar en väldigt stor roll hur ser ut i vår omvärld. Vi styrs
              väldigt mycket av vad som händer där. Vi har problem med transmissionsmekanismen,
              som jag var inne på. Det finns en rad olika parametrar som har
              betydelse där.
            </seg>
            <seg n="a62f1d26">
              Tittar vi på lång sikt kan vi notera att man enligt Riksbanken
              själv har försökt att resonera lite kring varför man inte når
              upp till inflationsmålet. Där finns ett glapp på ungefär 0,6 procent.
              Hälften av det glappet utgörs av att man har gått från en väldigt
              hög räntenivå till en väldigt låg räntenivå i samhället. Det förklarar
              ungefär 0,3 procent av det gapet.
            </seg>
            <seg n="4d7eb598">
              När det gäller det andra gapet resonerar man om att det kan ha
              att göra med att det har varit en väldigt stark produktivitetsutveckling
              under den perioden.
            </seg>
            <seg n="21784dd9">
              Det är klart att man kan titta bakåt på vad som är orsakerna,
              men det måste vara mer lämpligt att titta framåt på vad man ska
              göra åt det och vilken roll som Riksbanken ska ha. Det pågår rätt
              många utredningar redan nu som tar upp just de här frågorna. Jag
              tycker att det är lämpligt att invänta resultatet både från den
              remisstiden och från de slutsatser man drar av de utredningarna.
            </seg>
          </u>
          <note n="a11108ad">
            Ajournering
          </note>
          <note n="30378318">
            Kammaren beslutade kl. 13.59 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="jorgen_andersson_b53b44" xml:id="i-9fb6be1024efa832-0" n="635c40f0" prev="i-0e538fc8f3cc0c80-0">
            <seg n="d8b7af4a">
              Återupptagna förhandlingar
            </seg>
            <seg n="5e7a73b4">
              Vi övergår till frågestunden. Jag hälsar statsråden välkomna
              till kammaren.
            </seg>
            <seg n="d534aefe">
              Nedskärningar i gymnasieskolan
            </seg>
          </u>
          <note n="48993d1e">
            Förhandlingarna återupptogs kl. 14.00.
          </note>
          <note n="8160b9bc">
            9 § Frågestund
          </note>
          <note n="9d56070b">
            Anf. 31 TREDJE VICE TALMANNEN:
          </note>
          <note type="speaker" n="4f18a72c">
            Anf. 32 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-9149a5d5e87d1d8e-0" n="3f5153d6">
            <seg n="34c3f2e4">
              Herr talman! Min fråga vänder sig till landsbygdsminister Eskil
              Erlandsson.
            </seg>
            <seg n="7a30a2f8">
              Vi har i dag en väldigt hög ungdomsarbetslöshet i vårt land.
              Alldeles för många ungdomar går utan sysselsättning eller är i
              passivitet. En viktig orsak till detta är att många av dem saknar
              gymnasieutbildning. De saknar adekvat utbildning och kan därför
              inte heller ta de jobb som finns. Anledningen till detta är att
              en fjärdedel av alla elever i gymnasieskolan i dag inte fullföljer
              utbildningen och tar en gymnasieexamen inom fyra år. Detta är
              oroväckande, särskilt som vi ser att regeringen samtidigt gör
              stora nedskärningar i gymnasieskolan. År 2012 var det 675 miljoner,
              och nästa år planerar regeringen att skära ned med 1 360 miljoner.
              Detta leder till att lärare sägs upp och att vi får fortsatt stora
              utmaningar.
            </seg>
            <seg n="1813c266">
              Därför vill jag fråga statsrådet Eskil Erlandsson: Hur förbättras
              elevernas lärande av att regeringen skär ned på skolan och att
              lärarna av den anledningen sägs upp?
            </seg>
          </u>
          <note type="speaker" n="668041a3">
            Anf. 33 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-d42e748a9869a6cb-1" n="d504b7ab">
            <seg n="f552cec2">
              Herr talman! Jag tackar för frågeställningen. Huvudparten av
              den utbildning som bedrivs i vårt land fram till och med gymnasienivå
              är kommunalt finansierad och under kommunal tillsyn och kommunalt
              överinseende, varför jag tycker att frågeställningen på den nivån
              är lite inadekvat att ställa i den här kammaren.
            </seg>
            <seg n="c18aa045">
              Det som är avgörande för att kommunerna ska kunna tillhandahålla
              gymnasieutbildning för alla som så önskar är att vi har ett adekvat
              och bra skatteutjämningssystem. Vi har nu ett beslut kring hur
              ett sådant ska utformas så att kommuner i alla delar av vårt land
              får möjlighet att ge det som vi vill att den unga människan ska
              ha, nämligen en god utbildning att använda resten av livet.
            </seg>
          </u>
          <note type="speaker" n="dfa6495c">
            Anf. 34 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-9149a5d5e87d1d8e-1" n="3f5153d6">
            <seg n="31eeb743">
              Herr talman! Landsbygdsministern tycks inte vara till fullo medveten
              om den budget regeringen har lagt fram till riksdagen. Där står
              det uttryckligen att man med anledning av den nya gymnasiereformen
              avser att spara 675 miljoner 2012, vilket redan effektuerats,
              1 360 miljoner nästa år och 1 930 miljoner 2015. Detta effektueras
              ute i kommunerna genom att man anpassar kostymen. Man säger upp
              gymnasielärare, för det är naturligtvis den kostnad man lättast
              kan åtgärda på kort sikt. Lokaler måste man trots allt ändå ha.
            </seg>
            <seg n="9dad31df">
              Därför återkommer min fråga till landsbygdsministern. Det är
              trots allt regeringens politik, och min fråga blir: Hur förbättras
              elevernas lärande, och hur ser vi till att fler fullföljer gymnasieskolan
              om regeringen samtidigt har bestämt sig för att skära ned på gymnasieskolan
              och därmed också försämra kommunernas möjligheter att fullfölja
              sitt uppdrag?
            </seg>
          </u>
          <note type="speaker" n="3fe45838">
            Anf. 35 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-d42e748a9869a6cb-2" n="d504b7ab">
            <seg n="af4d95ad">
              Herr talman! Den stora anledningen till att det sker förändringar
              i budgetnivå på olika saker är att underlaget förändras. Vi kan
              nu konstatera att ungdomskullarna inte är av den storlek de var
              för några år sedan, därav möjligheten att förändra anslagen.
            </seg>
            <seg n="a3a87f57">
              Jag vill dock återigen påtala att grunden för undervisningen
              i vårt land och att den är som den ska vara ligger på den kommunala
              nivån. I den delen är det som jag ser det avgörande att vi har
              ett bra skatteutjämningssystem i vårt land.
            </seg>
            <seg n="233c1714">
              Urbanisering och bostadsbrist
            </seg>
          </u>
          <note type="speaker" n="05964dc6">
            Anf. 36 OSKAR ÖHOLM (M):
          </note>
          <u who="oskar_oholm_e34444" xml:id="i-64c63e4e3fdf2a01-0" n="560ae593">
            <seg n="93d2f892">
              Herr talman! Det är många siffror där Sverige ligger i topp just
              nu, läser man om; det var bnp-siffror i går och konkurrenskraftssiffror
              i dag. Jag skulle vilja fråga bostadsministern om en annan siffra.
            </seg>
            <seg n="497370f9">
              Sverige urbaniseras just nu snabbast i hela EU. Det är en stor
              utmaning. Det är inte heller bara de stora städerna det gäller,
              utan det är Helsingborg, Umeå, Örebro och Jönköping var man än
              tittar flyttar människor till jobb och studier i städerna. Samtidigt
              har vi en bostadsbrist som är en utmaning, och även om vi nu gör
              mycket för att förenkla och göra det lättare och snabbare att
              bygga ser vi att det i tillväxtregionerna skiljer en hel del när
              det gäller hur mycket man bygger i olika kommuner.
            </seg>
            <seg n="453cb087">
              Jag noterade att statsrådet skickade en skarp och förstärkt bostadsförsörjningslag
              till Lagrådet för att kunna komma till rätta lite med att få hela
              regionen att ta ett större ansvar för bostadsförsörjningen. Min
              fråga är: Kan det här räcka till för att klara urbaniseringsutmaningen?
            </seg>
          </u>
          <note type="speaker" n="45b8b466">
            Anf. 37 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-d42e748a9869a6cb-3" n="8745b349">
            <seg n="28ae7c82">
              Herr talman! Vi har ett Helsingfors som växer med 35 00040 000
              personer per år, och vi har ett Storgöteborg som växer med kanske
              drygt 10 000 personer per år. Vi har en omfattande tillväxt i
              våra universitetsorter. Vi har dock också en växande bostadsbrist,
              delvis förstärkt av att vi just nu har ovanligt stora ungdomskullar.
            </seg>
            <seg n="acd22e5b">
              Det är klart att vi måste jobba på många olika områden. Jag vill
              påstå att vi har en omfattande reformagenda för att försöka lösa
              bostadsbristen och skapa långsiktigt goda förutsättningar för
              ett ökat bostadsbyggande. En pusselbit i detta är att vi också
              måste få varje kommun att ta större hänsyn till det regionala
              sammanhang den befinner sig i. Därför förstärks bostadsförsörjningslagen
              i det här förslaget, vilket innebär att man tvingas ta större
              hänsyn till vad som händer i grannkommuner och i regionen och
              få in det i bostadsförsörjningsplaneringen på ett bättre sätt
              än tidigare.
            </seg>
            <seg n="82e2e7f7">
              Dessutom lägger vi fram förslag om att förstärka bostadsbyggandet
              som ett allmänt intresse, vilket också stärker bostadsbyggandet
              när man väger det mot andra intressen i lagstiftningen.
            </seg>
          </u>
          <note type="speaker" n="bc639f26">
            Anf. 38 OSKAR ÖHOLM (M):
          </note>
          <u who="oskar_oholm_e34444" xml:id="i-64c63e4e3fdf2a01-1" n="560ae593">
            <seg n="9613e06a">
              Herr talman! Jag tackar statsrådet för svaret. Det är klart att
              det är väldigt många olika delar som behöver komma till. Vi såg
              mycket av förenklingar och att det ska gå snabbare samt den regionala
              dimensionen, som naturligtvis blir väldigt viktig. Vi såg privatuthyrningslagen
              och verkar kunna se att det har skett en del förändringar i form
              av större utbud där.
            </seg>
            <seg n="ffce61ce">
              När det gäller möjligheten att få det att gå lite snabbare är
              det ju en favoritfråga inte minst för statsrådet själv. Jag noterade
              att det gjordes ett studiebesök i Tyskland, som brukar lyftas
              fram som det exempel där det går snabbare att få spaden i backen.
              Finns det någonting i den tyska planprocessen om att just få det
              att gå snabbare som vi skulle kunna lära av i Sverige, och hur
              långt har vi kommit där?
            </seg>
          </u>
          <note type="speaker" n="da9d1a2a">
            Anf. 39 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-d42e748a9869a6cb-4" n="8745b349">
            <seg n="65335353">
              Herr talman! Det var intressant när vi var och besökte Tyskland.
              Vi var nämligen där för att studera just de snabba planprocesserna,
              och då skrattade de åt oss och sade: Vad då snabba planprocesser,
              vi håller på i uppemot två och ett halvt år i Tyskland! Var lugna,
              sade vi i Helsingfors håller vi på i kanske tio år.
            </seg>
            <seg n="f7067aeb">
              Här måste vi ta radikala grepp. Vi kan inte bara slimma processen
              och öka resurserna för att förkorta handläggningstiden, vilket
              vi har gjort när det gäller länsstyrelserna, utan vi måste också
              ta bort tårtbitar i systemet. Nu har vi fått en utredning på bordet
              från Lars Magnusson som innebär att vi kan just hoppa över steg
              i planprocessen för att både förkorta handläggningstider och minska
              överklagandetider. Utredningen ska remissbehandlas, men jag hoppas
              att vi har tagit hänsyn till en del goda tankar från det tyska
              exemplet så att vi kan förkorta planprocesserna radikalt.
            </seg>
            <seg n="ea8785d8">
              Det är regeringens bestämda ambition att de ska kortas genom
              att vi jobbar på alla möjliga delfrågor som finns i fasen från
              idé till att spaden kommer i backen. Det är en viktig och försummad
              del i svensk bostadspolitik.
            </seg>
            <seg n="4b212330">
              Sveriges agerande för klimatfrågor i Arktiska rådet
            </seg>
          </u>
          <note type="speaker" n="5a674c8d">
            Anf. 40 BODIL CEBALLOS (MP):
          </note>
          <u who="bodil_ceballos_02855b" xml:id="i-371ba7a01fa92dea-0" n="01d51dde">
            <seg n="4b1212e2">
              Herr talman! Jag vill fråga Carl Bildt om Sveriges agerande i
              Arktiska rådet. Det är lite av en favorit i repris när det gäller
              de diskussioner jag och andra miljöpartister har haft med utrikesministern
              i olika sammanhang under de nu två år vi har varit ordförande
              i Arktiska rådet.
            </seg>
            <seg n="37bac911">
              Vi är inte nöjda med hur Sverige har agerat. Vi menar att Sverige
              borde ha använt ordförandeskapet till att vara mer drivande i
              klimatarbetet med fokus på att skydda Arktis från utvinning av
              fossila bränslen. Även utrikesministern vet om att de fossila
              bränslena bidrar till den globala uppvärmningen oavsett om vi
              som är här nu inte lever om 50 år, som ministern uttryckte det
              vid ett tidigare tillfälle.
            </seg>
            <seg n="48e71423">
              Vi har också klagat över att riksdagen inte har varit delaktig
              i framtagandet av arbetsformer med mera och att vi inte har kunnat
              påverka ordförandeskapet. Häromdagen fick vi oväntat stöd från
              Riksrevisionen, som har granskat regeringens agerande i Arktiska
              rådet. Jag skulle vilja veta hur ministern avser att se till att
              vi lever upp till Riksrevisionens rekommendationer i det fortsatta
              arbetet i Arktiska rådet.
            </seg>
          </u>
          <note type="speaker" n="ac5b71b8">
            Anf. 41 Utrikesminister CARL BILDT (M):
          </note>
          <u who="unknown" xml:id="i-d42e748a9869a6cb-5" n="9a49e94c">
            <seg n="15c7e43c">
              Herr talman! Riksrevisionens rapport handlade inte om detta.
              Den handlade om hur vi nationellt bedriver aktiv politik, vilket
              egentligen inte är en utrikespolitisk fråga. Det är en viktig
              fråga i alla fall, och den hoppas jag att vi ska återkomma till.
              Vi har inte haft så mycket sådant i Sverige, inte på många herrans
              år, men nu börjar vi skaffa oss en sådan. Det tycker jag är bra.
            </seg>
            <seg n="31f7240b">
              Klimatarbetet bedriver vi globalt. Klimatförsämringarna orsakas
              inte av utsläpp i Arktis; de är försumbara i sammanhanget. Vi
              driver därför detta i den globala processen för att se till att
              vi får begränsningar av utsläppen. Det vi kan driva, och som vi
              driver, i Arktis rör det så kallade black carbon, sot. Det påverkar
              direkt. Där har vi varit drivande och också uppnått betydande
              resultat. Vi har inte nått ända fram ännu, på grund av ett antal
              andra stater, men vi har drivit detta med stor kraft. Det framgår
              av rapporter som jag hoppas att Bodil Ceballos har läst noggrant.
            </seg>
          </u>
          <note type="speaker" n="f9da4dc4">
            Anf. 42 BODIL CEBALLOS (MP):
          </note>
          <u who="bodil_ceballos_02855b" xml:id="i-371ba7a01fa92dea-1" n="01d51dde">
            <seg n="414c465d">
              Herr talman! Vi har olika uppfattning om vad Sverige kan göra
              för att minska utsläppen som också påverkar Arktis. Att sätta
              stopp för oljeborrning och gasutvinning i känsliga Arktisområden
              borde vara en prioritering för den svenska regeringen. Regeringen
              har dock inte prioriterat detta, trots att klimat över huvud taget
              är en prioritering i den nationella Arktisstrategin och trots
              den svenska riksdagens prioriteringar när det gäller miljömålsarbete
              och annat.
            </seg>
            <seg n="28f24a6c">
              Vi menar fortfarande att den svenska regeringen verkligen borde
              ha använt tiden i Arktiska rådet till att driva de frågor som
              är prioriterade i den svenska riksdagen och som vi alla tillsammans
              ställt oss bakom. Vår kritik kvarstår.
            </seg>
            <seg n="c181e04d">
              Det skulle vara intressant att höra hur den stora framgång som
              den svenska regeringen anser sig ha haft att vi ska veta vem som
              ska ringa vem om en katastrof inträffar kan leda till minskad
              klimatpåverkan. Vi vet att man inte kan sanera oljeutsläpp i känsliga
              områden som Arktis.
            </seg>
          </u>
          <note type="speaker" n="784ac007">
            Anf. 43 Utrikesminister CARL BILDT (M):
          </note>
          <u who="unknown" xml:id="i-d42e748a9869a6cb-6" n="9a49e94c">
            <seg n="053a42b9">
              Herr talman! Det Bodil Ceballos säger är rätt: Ni i Miljöpartiet
              är lite tjatiga på den här punkten trots att ni vet hur sakläget
              är.
            </seg>
            <seg n="9133f57c">
              Mig veterligt bedriver vi ingen olje- eller gasutvinning i de
              svenska delarna av Arktis. Detta är en nationell befogenhet. Norge
              svarar för Norge, Kanada svarar för Kanada och Ryssland svarar
              för Ryssland. Sedan försöker vi samarbeta. Jag har fullt förtroende
              för Stortingets sätt att hantera mycket känsliga avvägningar,
              och jag har inte sett det som min uppgift i Arktiska rådet att
              lägga mig i den saken. Det tror jag vore felaktigt. Om Bodil Ceballos
              har några synpunkter på det, och det har hon, hänvisar jag till
              det norska miljöpartiets aktiviteter i norska Stortinget, som
              beslutar om dessa saker.
            </seg>
            <seg n="793b4d10">
              I Sverige har vi ingen olje- eller gasutvinning, men vi har betydande
              utvinning av järnmalm och annat som i och för sig orsakar miljöpåverkan
              och betydande klimatutsläpp. Det ska vi hantera i Sverige.
            </seg>
          </u>
          <note n="ec873113">
            Lagstiftningen om surrogatmoderskap
          </note>
          <note type="speaker" n="a07e8cb2">
            Anf. 44 BARBRO WESTERHOLM (FP):
          </note>
          <u who="barbro_westerholm_07b327" xml:id="i-8069ca12e56b924e-0" n="1814b087">
            <seg n="0426a6f9">
              Herr talman! Min fråga riktas till justitieminister Beatrice
              Ask.
            </seg>
            <seg n="af23a0d8">
              Surrogatmoderskap är inte tillåtet i Sverige. Samtidigt har vi
              minst hundra barn som är födda av surrogatmödrar i ett annat land,
              och de blir fler och fler. Det har visat sig att den lagstiftning
              vi har inte är anpassad till den här situationen. Detta uppmärksammades
              av socialutskottet, och riksdagen fattade för ett år sedan beslut
              om utredning av värdmorderskap. Man ansåg att detta måste lösas
              skyndsamt.
            </seg>
            <seg n="c36ad442">
              Samma sak sade Statens medicinsk-etiska råd i skrivelse till
              Justitiedepartementet i september och i sin bok i februari. Nu
              undrar jag: Hur ligger arbetet till? Detta har inte att göra med
              om vi säger ja eller nej till surrogatmoderskap i Sverige.
            </seg>
          </u>
          <note type="speaker" n="3f4d1462">
            Anf. 45 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-d42e748a9869a6cb-7" n="bb38c1ce">
            <seg n="7ccfdd06">
              Herr talman! Tack för frågan, Barbro Westerholm!
            </seg>
            <seg n="d5f33aec">
              Riksdagen har gjort ett tillkännagivande när det gäller de här
              frågorna och sagt att regeringen bör utreda surrogatmoderskap
              och assisterad befruktning för ensamstående.
            </seg>
            <seg n="f1579b17">
              Precis som frågeställaren påpekar finns det flera etiskt besvärliga
              frågor man måste ta ställning till. Det finns barn som har tillkommit
              på andra sätt än vad man hade tänkt i lagstiftningen och som i
              dagsläget befinner sig i en ganska knepig situation där vi inte
              alltid har svar på frågorna.
            </seg>
            <seg n="3a09ce98">
              Inom Justitiedepartementet pågår ett arbete för att ta fram direktiv
              till en utredning. De direktiven kommer vi att fatta beslut om
              inom kort. Det handlar om en del besvärliga frågor, men arbetet
              är prioriterat från min sida, och vi kommer naturligtvis att efterfölja
              vad riksdagen har sagt.
            </seg>
          </u>
          <note type="speaker" n="b8e3cba1">
            Anf. 46 BARBRO WESTERHOLM (FP):
          </note>
          <u who="barbro_westerholm_07b327" xml:id="i-8069ca12e56b924e-1" n="1814b087">
            <seg n="2cf3f803">
              Herr talman! Anledningen till Statens medicinsk-etiska råds skrivelse
              och påminnelse i februari är att vi i rådet anser att den här
              frågan måste behandlas med förtur. Att utreda huruvida vi i Sverige
              ska säga ja eller nej till surrogatmoderskap är komplicerat och
              etiskt sett svårt, medan att justera lagstiftningen är en betydligt
              enklare sak och ska ses skilt från den andra mycket stora frågan.
            </seg>
          </u>
          <note type="speaker" n="ab0f4d78">
            Anf. 47 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-d42e748a9869a6cb-8" n="bb38c1ce">
            <seg n="350297b3">
              Herr talman! Jag återkommer till hur direktiven kommer att se
              ut när vi presenterar dem, självklart. Det finns alltid i alla
              utredningar steg där man kan göra vissa saker snabbare medan andra
              saker tar längre tid. Men jag vill inte kommentera direktiven
              innan vi har lagt fram dem.
            </seg>
            <seg n="bb3b69c6">
              Vi har fått ett tillkännagivande, och vi har arbetat efter direktiven.
              Min bedömning är att vi ska kunna fatta beslut inom kort. För
              mig är det här en prioriterad fråga.
            </seg>
            <seg n="a9844341">
              Konkurrens i tvätteribranschen
            </seg>
          </u>
          <note type="speaker" n="36ab34b0">
            Anf. 48 ANNIKA QARLSSON (C):
          </note>
          <u who="annika_qarlsson_37c24d" xml:id="i-5f37f3486ae262d7-0" n="f7475396">
            <seg n="260fb676">
              Herr talman! Även min fråga är riktad till justitieminister Beatrice
              Ask, dock om ett annat område.
            </seg>
            <seg n="13331249">
              I Bengtsfors i norra Dalsland finns ett tvätteri med ett hundratal
              anställda som sköter tvätten av arbetskläder och entrémattor åt
              hotell och arbetsplatser. Det är både små och stora företag. Tvätteriet
              har som sagt ett hundratal anställda, har gjort stora investeringar
              och jobbat mycket med att svanmärka hela processen. Tillsammans
              med övriga i branschen är de nu väldigt bekymrade, för det som
              händer och sker är att även kriminalvårdsanstalter ger sig in
              på detta och konkurrerar. De har inga bekymmer med konkurrens;
              den tar de gärna i och med att de har bra processer och bra priser.
              Det de har uppmärksammat mig på, och jag vet att de uppvaktade
              Justitiedepartementet tidigare i veckan, är att priserna inte
              är som i övrigt på marknaden. Det gör att det inte blir en konkurrensneutralitet.
            </seg>
            <seg n="933493c4">
              Jag skulle vilja höra vad justitieministern tänkt i de här frågorna.
              Är det någonting som justitieministern är beredd att ta med sig
              och se över?
            </seg>
          </u>
          <note type="speaker" n="41efd2ba">
            Anf. 49 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-d42e748a9869a6cb-9" n="bb38c1ce">
            <seg n="68d6147b">
              Herr talman! Det är helt riktigt att vi hade en uppvaktning på
              departementet från Bengtsfors i veckan, om jag är rätt underrättad.
              De besökte min statssekreterare för att framföra synpunkter och
              oro avseende den här verksamheten och det arbete som de bedriver
              i Bengtsfors. Det var med anledning av att kriminalvården också
              ägnar sig åt tvätteri.
            </seg>
            <seg n="2e3eb0f4">
              Jag har inte fått någon återrapport från den uppvaktningen jag
              ska erkänna det. I det direkta ärendet har naturligtvis departementet
              inte heller tillträde.
            </seg>
            <seg n="aff8a0c9">
              Det här aktualiserar dock en fråga som är bekymmersam och besvärlig,
              och det gäller möjligheten att erbjuda och öppna för meningsfull
              sysselsättning för dem som är på anstalt. För mig är det oerhört
              viktigt att bedriva arbetslinjen även på anstalt. Det är alldeles
              för mycket dötid när man sitter inne. De som sitter inne behöver
              utbildning och möjligheter att arbeta. Här har vi ett faktiskt
              problem.
            </seg>
          </u>
          <note type="speaker" n="ce78a2aa">
            Anf. 50 ANNIKA QARLSSON (C):
          </note>
          <u who="annika_qarlsson_37c24d" xml:id="i-5f37f3486ae262d7-1" n="f7475396">
            <seg n="f4e058cc">
              Herr talman! Jag instämmer i att arbetslinjen måste gälla även
              där. På mitt ansvarsområde handlar det om arbete inom Samhall
              och andra typer av insatser för personer som står långt från arbetsmarknaden.
              En sak som har varit viktig är att försöka hålla en konkurrensneutralitet
              för att inte slå ut andra företag som är verksamma på samma område.
              Det som de verksamma inom branschen uttrycker är inte att man
              inte ska få konkurrera. Det de vill är att det ska finnas en konkurrensneutralitet
              som gör att man inte slår ut verksamma företag, dessutom i det
              här fallet ett företag som har jobbat mycket med miljöcertifiering
              och liknande för att få en bra verksamhet som tidigare kanske
              inte var så grön som den är i dag.
            </seg>
          </u>
          <note type="speaker" n="fbf5562f">
            Anf. 51 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-d42e748a9869a6cb-10" n="bb38c1ce">
            <seg n="df443d27">
              Herr talman! Det finns många regler på detta område. Det är självklart
              viktigt att offentliga verksamheter inte konkurrerar ut fristående
              företag. Det tror jag att alla är överens om. Det finns dock en
              komplikation, och det är att arbetskraften är ganska billig på
              anstalt.
            </seg>
            <seg n="e9c2cebc">
              Vi har också ett stort behov av att hitta arbetsuppgifter och
              annat för kriminalvårdens klienter. Detta arbete bedrivs för närvarande
              med viss fart för att man ska hitta meningsfulla arbetsuppgifter,
              som också ger kunskaper och erfarenheter som man kan ta med sig
              när man så småningom blir frigiven.
            </seg>
            <seg n="4819bddc">
              Givetvis kommer vi att diskutera med kriminalvården hur man ser
              på detta och hur man följer regler och annat.
            </seg>
            <seg n="26001353">
              Det är en viktig sak för mig att de som är intagna på anstalt
              har en möjlighet att arbetsträna och göra viktiga arbetsuppgifter.
            </seg>
            <seg n="ad06fdc0">
              Det är också en viktig uppgift för mig som statsråd att säkerställa
              att vi har jobb i det privata näringslivet, inte minst i glesbygd.
            </seg>
            <seg n="197d4fcc">
              Det svenska jordbruket
            </seg>
          </u>
          <note type="speaker" n="b3a47424">
            Anf. 52 OLLE LARSSON (SD):
          </note>
          <u who="nina_larsson_698017" xml:id="i-231138c7f1322e31-0" n="706a3f66">
            <seg n="ce0e00cb">
              Herr talman! Min fråga går till landsbygdsministern.
            </seg>
            <seg n="57a91768">
              Det svenska jordbruket krymper i omfattning. Antalet svenska
              mjölk- och köttbönder minskar. Antalet svenska odlare minskar.
              Landsbygden tappar arbetstillfällen i snart sagt alla driftsgrenar
              inom jordbruket.
            </seg>
            <seg n="fae45936">
              Längst ut på landsbygden finner vi också mångfalden av svenska
              särarter och den äkta lokala produktionen: skärgårdsjordbruket,
              det svenska småbruket, fäbodbruket, fjälljordbruket och det samiska
              gårdsbruket. Även dessa verksamheter lider, på delvis olika sätt,
              av en bristfällig politisk ledning.
            </seg>
            <seg n="130c22a1">
              Jag menar att Sverige inte är vad det skulle kunna vara.
            </seg>
            <seg n="150e96ce">
              Vad avser ministern att göra för att förbättra situationen för
              det svenska jordbruket? Vad avser ministern att göra för att säkra
              en hållbar framtid även för skärgårdsbönderna, småjordbrukarna,
              fäbodbrukarna, fjällbönderna och det samiska gårdsbruket?
            </seg>
          </u>
          <note type="speaker" n="633d9a86">
            Anf. 53 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-d42e748a9869a6cb-11" n="d504b7ab">
            <seg n="29e92cee">
              Herr talman! Jag står för att vi måste och ska öka produktionen
              av mat i Sverige. Vi har många möjligheter och stora förutsättningar
              att göra så. Det är ett av skälen till att regeringen för någon
              månad sedan tillsatte den utredning som jag, kanske lite vårdslöst,
              har kallat för bondeutredning. Den har till uppgift att ta reda
              på vilka möjligheter vi har att producera mat i vårt land och
              vilka hindren är för att så ska ske.
            </seg>
            <seg n="ca8850b9">
              Till detta kommer att vi är inne i slutomgången av förhandlingarna
              om den gemensamma jordbrukspolitiken i den gemenskap vi är medlemmar
              i, nämligen EU.
            </seg>
            <seg n="b215139c">
              Min utgångspunkt är att vi ska ha goda förutsättningar för produktion
              av mat också i vårt land. Det inkluderar de områden som har kanske
              lite ogynnsamma förutsättningar beroende på klimat, småflikiga
              åkrar, långa avstånd och så vidare.
            </seg>
          </u>
          <note type="speaker" n="d69d3980">
            Anf. 54 OLLE LARSSON (SD):
          </note>
          <u who="nina_larsson_698017" xml:id="i-231138c7f1322e31-1" n="706a3f66">
            <seg n="4a8764af">
              Herr talman! Vad Sveriges bönder behöver är inte utredningar.
              Varför lär vi inte av Österrike som har 9 000 fäbodbrukare? Där
              står barnen i kö för att ta över.
            </seg>
            <seg n="1d3454a3">
              Antalet mjölkbönder har halverats på tio år. Siffrorna talar
              sitt tydliga språk. Mellan 2002 och 2011 ökade importen av syrade
              produkter, yoghurt och fil, med 150 procent. Importen av smör
              ökade med 1 300 procent, och importen av mjölk och grädde ökade
              med 2 700 procent. Bara under årets första tre månader har 50
              mjölkbönder lagt ned.
            </seg>
            <seg n="bed473da">
              Varför ställer ni inte samma krav på importerade jordbruksprodukter
              som ni ställer på inhemska? Skyll gärna på EU, men det innebär
              att Sverige är liveget i EU-sammanhang.
            </seg>
          </u>
          <note type="speaker" n="f468b86a">
            Anf. 55 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-d42e748a9869a6cb-12" n="d504b7ab">
            <seg n="8998f68c">
              Herr talman! Allt företagande, inkluderat bondeföretagande, bygger
              på att man har en lönsamhet i sin verksamhet. Mina och andras
              ansträngningar går ut på att öka lönsamheten i företagandet inom
              matproduktionen.
            </seg>
            <seg n="6ee175ce">
              En annan förutsättning är att man har en konkurrenskraft gentemot
              omvärlden, gentemot de kolleger och företagare som finns i andra
              delar av Europa och världen. Det jobbar vi också med, framför
              allt inom Europeiska unionen.
            </seg>
            <seg n="4b04e30d">
              En tredje sak ser jag också som fundamental i sammanhanget, nämligen
              att vi fortsätter att regelförenkla. De företag vi talar om är
              ofta små företag med få anställda, kanske till och med bara en
              deltidsverksam. Då måste vi minimera de regelbördor och administrativa
              kostnader som finns för företagandet detta för att dessa människor
              vill driva en riktig och adekvat verksamhet och inte syssla med
              blanketter och byråkrati.
            </seg>
            <seg n="a360ba34">
              Sveriges agerande för minskade utsläpp i Arktis
            </seg>
          </u>
          <note type="speaker" n="e6b9f8fa">
            Anf. 56 JENS HOLM (V):
          </note>
          <u who="jens_holm_9bd66a" xml:id="i-7b985aae9be30a28-3" n="f40238ae">
            <seg n="eaa6be0b">
              Herr talman! Jag vill återknyta till diskussionen om Arktiska
              rådet, Sveriges ordförandeskap där och rapporten som nyligen kom
              från Riksrevisionen med svidande kritik mot det svenska ordförandeskapet.
            </seg>
            <seg n="ca86031d">
              Miljö och klimat skulle vara prioriterade frågor i det svenska
              ordförandeskapet. Samtidigt påpekar Riksrevisionen att Sverige
              inte tar upp de ökade utsläppen av koldioxid utan ensidigt tittar
              på och verkar för minskning av så kallade kortlivade klimatgaser
              såsom sot.
            </seg>
            <seg n="d5ac924a">
              Carl Bildt! Detta är en missad chans för Sverige att verka för
              minskade utsläpp. Arktiska rådet är det främsta politiska sammanhang
              vi har för att verka för en lösning av svåra frågor inom det arktiska
              området.
            </seg>
            <seg n="8cd7f77e">
              Varför missar ni chansen att verka för minskade utsläpp inom
              Arktis?
            </seg>
          </u>
          <note type="speaker" n="16133c83">
            Anf. 57 Utrikesminister CARL BILDT (M):
          </note>
          <u who="unknown" xml:id="i-d42e748a9869a6cb-13" n="9a49e94c">
            <seg n="74dd76b8">
              Herr talman! Det skulle i allt väsentligt vara verkningslöst.
              Jag utgår från att Jens Holm vet var klimatutsläppen kommer från
              och var problemen ligger. Det är de två k:na Kina och kol. De
              arktiska länderna är inte huvudproblemet. Vi ser effekten i Arktis,
              men det kommer i allt väsentligt från andra ställen.
            </seg>
            <seg n="83036db7">
              Kina och Indien tar i drift tre fyra nya kolkraftverk varje vecka.
              Där ligger det stora problemet, och det kan vi bara angripa globalt.
            </seg>
            <seg n="b4e31273">
              I Arktiska rådet har vi tagit upp det som släpps ut i Arktis
              och som påverkar. Det är de så kallade kortlivade klimatgaserna,
              däribland sot.
            </seg>
            <seg n="e4f2af3f">
              Det ska vara rätt sak på rätt plats. Det går inte att klara klimatföroreningarna
              genom Nordiska rådet eller Arktiska rådet. Det kan bara klaras
              globalt, och här tillhör Sverige och Europeiska unionen de ledande.
            </seg>
          </u>
          <note type="speaker" n="05698950">
            Anf. 58 JENS HOLM (V):
          </note>
          <u who="jens_holm_9bd66a" xml:id="i-7b985aae9be30a28-4" n="f40238ae">
            <seg n="24429690">
              Herr talman! Tänk om hela världen skulle tänka precis som du,
              Carl Bildt, i klimatfrågor och peka finger åt andra. Tänk om man
              i London, New York och Peking skulle säga: Våra utsläpp är försumbara,
              så vi behöver inte ta ansvar. Någon annan får ta ansvaret.
            </seg>
            <seg n="4ff47dc0">
              Anledningen till att det är så viktigt att lyfta fram koldioxidutsläpp
              inom ramen för det arktiska samarbetet är för att vi måste använda
              alla tänkbara plattformar för att minska utsläppen.
            </seg>
            <seg n="fca35757">
              Nyligen nåddes vi av nyheten att koncentrationen av koldioxid
              har passerat 400 miljondelar i atmosfären.
            </seg>
            <seg n="7b447d48">
              Det stora problemet med Arktis, Carl Bildt, är att avsmältningen
              öppnar för storskalig utvinning av nya fossila energikällor såsom
              olja och gas. Därför hade det varit bra om Sverige verkat för
              ett moratorium för ny utvinning av olja och gas.
            </seg>
            <seg n="e216ef90">
              Jag vet att det hade varit svårt att få igenom det, men någon
              måste lyfta upp frågan. Det hade kunnat vara du, Carl Bildt, men
              det gjorde du inte.
            </seg>
          </u>
          <note type="speaker" n="4e164d7f">
            Anf. 59 Utrikesminister CARL BILDT (M):
          </note>
          <u who="unknown" xml:id="i-d42e748a9869a6cb-14" n="9a49e94c">
            <seg n="6c7717ba">
              Herr talman! Om alla hade tänkt och agerat som jag i dessa frågor
              hade det varit bättre för världen. Då hade vi fått globala klimatöverenskommelser
              på det sätt som Europeiska unionen har föreslagit. Men vi har
              stupat, och vi vet alla var motståndet låg i Köpenhamn och i andra
              sammanhang. Sverige och Europeiska unionen fortsätter dock att
              vara drivande för klimatöverenskommelser.
            </seg>
            <seg n="e92aa2fa">
              Vi har mycket annat att göra i Arktiska rådet. Soten, samarbetet,
              livsmiljöförekomsterna och miljöskyddet i övrigt har varit prioriterade
              frågor.
            </seg>
            <seg n="3e7134cb">
              Internationellt anser man att det svenska ordförandeskapet har
              varit en stor framgång, så Vänsterpartiet och Miljöpartiet är
              här i minoritet.
            </seg>
            <seg n="c70c2e68">
              Bristen på studentbostäder
            </seg>
          </u>
          <note type="speaker" n="f61fae93">
            Anf. 60 ROLAND UTBULT (KD):
          </note>
          <u who="roland_utbult_1b344d" xml:id="i-f92995ba7f3eaf05-0" n="6e4a82b8">
            <seg n="55ceb23c">
              Herr talman! Min fråga går till bostadsminister Stefan Attefall.
            </seg>
            <seg n="5079fa8a">
              Snart är sommaren här med förhoppningsvis bad, sol, välbehövlig
              avkoppling och semester. Men sedan är det dags för terminsstart
              på landets högskolor och universitet.
            </seg>
            <seg n="e23f492a">
              Många ungdomar söker sig till högre utbildning. Dessutom har
              vi särskilt stora ungdomskullar just nu. Studentbostadsbristen
              är därför akut på många universitets- och högskoleorter.
            </seg>
            <seg n="500106c8">
              Min fråga till bostadsministern blir följaktligen: Vad gör regeringen
              för att öka byggandet av studentbostäder?
            </seg>
          </u>
          <note type="speaker" n="e50b7318">
            Anf. 61 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-d42e748a9869a6cb-15" n="8745b349">
            <seg n="4d9cdcba">
              Herr talman! Självklart försvåras möjligheterna för studenter
              att få bostad av den allmänna bostadsbristen och de stora ungdomskullarna,
              som Roland Utbult tar upp.
            </seg>
            <seg n="33b26f75">
              Vi har gjort en del för att förenkla regelverken. Det har gett
              universiteten större möjligheter att själva vara med och förhyra
              eller garantera studentbostäder. Det ser vi börjar användas på
              fler ställen.
            </seg>
            <seg n="1032d510">
              Vi har också i gång ett omfattande arbete för att förenkla regelverken
              för att bygga ungdoms- och studentbostäder. Boverket har ett uppdrag
              att ifrågasätta i stort sett alla regler och komma med ett förslag
              här i juni. Det ska bli mycket intressant att se hur vi kan gå
              vidare och också vad det politiska systemet vågar gå vidare med
              för att förenkla.
            </seg>
            <seg n="4455b84e">
              Vi måste få ned kostnaden. Problemet är inte att bygga studentbostäder.
              Problemet är att bygga studentbostäder som studenterna har råd
              med. Vi vet att regelverken fördyrar och driver upp storlekar
              på lägenheter och också kostnaderna.
            </seg>
            <seg n="bc51118c">
              Vi har också underlättat uthyrning av bostäder. Det kan exempelvis
              vara villaägare som kan hyra ut en del av sin privatbostad till
              studenter. Det skattefria avdraget har höjts till 40 000 kronor.
              Det ser vi redan nu börjar ge effekt i att fler vill hyra ut en
              del av sin bostad, allt för att hjälpa till att underlätta det
              hela.
            </seg>
          </u>
          <note type="speaker" n="1e8ab5a5">
            Anf. 62 ROLAND UTBULT (KD):
          </note>
          <u who="roland_utbult_1b344d" xml:id="i-f92995ba7f3eaf05-1" n="6e4a82b8">
            <seg n="56fdab79">
              Herr talman! Tack, bostadsministern! I år införde regeringen
              en möjlighet för kommunerna att söka pengar från Boverket för
              att inventera lämplig mark för byggandet av studentbostäder. Jag
              undrar hur det har gått. Hur många av våra 290 kommuner har sökt
              av medlen?
            </seg>
          </u>
          <note type="speaker" n="e771e624">
            Anf. 63 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-d42e748a9869a6cb-16" n="8745b349">
            <seg n="e4bc689a">
              Herr talman! Det har funnits ett problem: Var finns det mark
              att bygga studentbostäder? Var finns det mark att sätta upp mer
              tillfälliga studentbostäder av typen modulbostäder? Det har funnits
              ett problem att hitta den marken.
            </seg>
            <seg n="a7cd7656">
              Vi har inrättat ett stöd från och med årsskiftet. Det intressanta
              är att fram till i dag har bara två studentorter sökt stödet trots
              riktade informationsinsatser från Boverkets sida. Man kan utgå
              ifrån att övriga studentorter redan har inventeringen gjord och
              kapaciteten framme.
            </seg>
            <seg n="31219257">
              Tyvärr får jag signaler från en del studentbostadsbyggare som
              har idéer, finansiering och projekten klara. De ringer kommunerna
              och säger: Var finns det plats att sätta upp bostäderna? De får
              svaret: Har du inga egna idéer?
            </seg>
            <seg n="8043ed7e">
              Kommunerna kan göra mer här. Vi har stöd för att man ska kunna
              göra inventeringen. Jag tror att fler kan behöva utnyttja detta
              alternativt bevisa att de har en bra markreserv. Det är en del
              av lösningen av det stora komplexa problem som frågeställaren
              tar upp.
            </seg>
            <seg n="d337e61c">
              Försvarsindustrin i Europa och svenska säkerhetsintressen
            </seg>
          </u>
          <note type="speaker" n="72b25aa7">
            Anf. 64 ANNA-LENA SÖRENSON (S):
          </note>
          <u who="anna-lena_sorenson_36d556" xml:id="i-58f9cd43c976d279-0" n="7ad4297b">
            <seg n="d23f8a85">
              Herr talman! Jag har en fråga till försvarsministern.
            </seg>
            <seg n="27b7ada1">
              I mars skickade försvarsministern ett brev till EU-kommissionen
              där ministern säger sig uttrycka Sveriges ståndpunkt när det gäller
              försvarsindustrin i Europa.
            </seg>
            <seg n="6bce097e">
              Försvarsministern skriver att kommissionen bör prioritera arbetet
              med den inre marknaden och uppmana medlemsstaterna att hålla sig
              till upphandlingsdirektivet och inte avvika med hänvisning till
              de nationella säkerhetsintressena.
            </seg>
            <seg n="17490a5e">
              Samtidigt har Sveriges riksdag vid åtminstone två tillfällen
              uttalat som sin mening att regeringen bör definiera de svenska
              nationella säkerhetsintressena och återkomma till riksdagen med
              en plan för hur svenska säkerhetsintressen kan tillgodoses långsiktigt.
            </seg>
            <seg n="516f1275">
              Min fråga till försvarsministern är om hon håller med mig om
              att brevet till kommissionen skulle kunna upplevas som att det
              innehåller dubbla budskap och att det kan vara tveksamt om det
              verkligen uttrycker Sveriges hållning i frågan om undantag för
              upphandlingsdirektivet.
            </seg>
            <seg n="393482ce">
              Dessutom: Borde inte försvarsministern ha sett till att brevet
              förankrades i försvarsutskottet och EU-nämnden innan det skickades
              till kommissionen?
            </seg>
          </u>
          <note type="speaker" n="10e939ed">
            Anf. 65 Försvarsminister KARIN ENSTRÖM (M):
          </note>
          <u who="karin_enstrom_f77f5b" xml:id="i-d42e748a9869a6cb-17" n="54931abd">
            <seg n="d2c4a1a7">
              Herr talman! I december i år kommer Europeiska rådet att diskutera
              försvars- och säkerhetspolitiska frågor. Där handlar en av huvudfrågorna
              om försvarsindustrimarknaden. En annan av de tre huvudfrågorna
              är samarbete kring försvarsförmågor.
            </seg>
            <seg n="7a60dca0">
              Inför det arbetet har kommissionen, rådet, Europeiska utrikestjänsten
              och också Europeiska försvarsbyrån uppmanat medlemsstaterna att
              hjälpa till och vara med och spela in för att förbereda denna
              viktiga diskussion.
            </seg>
            <seg n="39a20062">
              Europeiska rådet har inte diskuterat frågorna på den här höga
              nivån på väldigt många år. Då är det viktigt att Sverige kan framföra
              det som har varit och är svensk politik, nämligen att vi ska ha
              en så god konkurrens som möjligt på försvarsmaterielmarknaden
              inom Europeiska unionen. Det känner jag att även Socialdemokraterna
              håller med om.
            </seg>
            <seg n="d313ecc0">
              Jag får fortsätta svaret i mitt nästa inlägg.
            </seg>
          </u>
          <note type="speaker" n="95ce871d">
            Anf. 66 ANNA-LENA SÖRENSON (S):
          </note>
          <u who="anna-lena_sorenson_36d556" xml:id="i-58f9cd43c976d279-1" n="7ad4297b">
            <seg n="538826ea">
              Herr talman! Tack, ministern. Också Socialdemokraterna anser
              att vi inte ska vara protektionistiska, att svensk förvarsindustri
              står sig väl i konkurrensen och att alla skulle tjäna på en konkurrensneutral
              marknad.
            </seg>
            <seg n="703be5a3">
              Vi menar att det finns en naiv tilltro till marknadskrafterna
              i det här fallet. De stora försvarsproducerande länderna i Europa
              är väldigt djupt involverade i sin förvarsindustri. De äger till
              exempel många gånger stora delar av den.
            </seg>
            <seg n="ac4f4a86">
              Flera av dessa länder har utarbetat strategier och definierat
              särskilda nationella intressen som de bör försvara och undanta
              från upphandlingsregeln. Det är precis därför som Sveriges riksdag
              har uppmanat regeringen att komma med definitionen och en plan
              för hur det ska genomföras.
            </seg>
            <seg n="f6f37cb8">
              Min fråga blir: När kan Sveriges riksdag förvänta sig att regeringen
              utarbetar strategin, definierar säkerhetsintressena och informerar
              riksdagen?
            </seg>
          </u>
          <note type="speaker" n="944a59ee">
            Anf. 67 Försvarsminister KARIN ENSTRÖM (M):
          </note>
          <u who="karin_enstrom_f77f5b" xml:id="i-d42e748a9869a6cb-18" n="54931abd">
            <seg n="ed59b8ea">
              Herr talman! Det är en fråga inom detta område. Det stämmer precis
              som Anna-Lena Sörenson säger att vi har gjort en överenskommelse
              om att se över om vi skulle vara betjänta av att definiera de
              nationella säkerhetsintressena.
            </seg>
            <seg n="795bcfba">
              Vi har också givit ett uppdrag att inventera: Hur har det gått
              för de länder som har använt försöken till undantagsregler? Hela
              det arbetet är inte klart. Fram till nu har de flesta länder inte
              lyckats särskilt väl.
            </seg>
            <seg n="e864ca94">
              Vi är mycket väl medvetna om att möjligheterna till undantag
              finns. Vi är samtidigt medvetna om att vi behöver en ökad konkurrens.
            </seg>
            <seg n="8b935f1e">
              Hela syftet med arbetet inför diskussionen i december blir snarare
              att värna den svenska linjen, som också är förankrad i riksdagen,
              nämligen att vi alla har att vinna på att ha en öppnare konkurrens
              på detta område.
            </seg>
            <seg n="fb6bf5e2">
              Våldsvågen i svenska förorter
            </seg>
          </u>
          <note type="speaker" n="d23e5449">
            Anf. 68 MORGAN JOHANSSON (S):
          </note>
          <u who="morgan_johansson_2143dc" xml:id="i-44afc9abbe4b288c-0" n="3ac12782">
            <seg n="cb5fafb8">
              Herr talman! Förra veckan skakades Sverige av en exceptionell
              våldsvåg. Jag tror att många inom Sveriges gränser och också utanför
              Sveriges gränser ställde sig frågan: Vart är Sverige egentligen
              på väg?
            </seg>
            <seg n="7cdcc6b6">
              Bilden av Sverige utomlands har länge varit att det är ett land
              med stor stabilitet och trygghet, en lugn välfärdsstat utan några
              starka klassmotsättningar. Den bilden är nu på väg att förändras.
            </seg>
            <seg n="bc9abb5f">
              De journalister från andra länder som jag talade med i förra
              veckan de var från Storbritannien, Ryssland, Tyskland och en rad
              andra länder hade alla samma fråga: Vad håller på att hända i
              Sverige?
            </seg>
            <seg n="3c5b0152">
              Jag tänkte att jag skulle bolla vidare den frågan till justitieministern.
              Det är ändå hon som sitter närmast när det gäller att hantera
              den här frågeställningen.
            </seg>
            <seg n="d011b013">
              Min fråga till justitieministern blir: Vad drar hon för slutsatser
              av förra veckans händelser? Tänker regeringen vidta några ytterligare
              åtgärder för att det som hände förra veckan inte ska hända igen?
            </seg>
          </u>
          <note type="speaker" n="81f1d4c0">
            Anf. 69 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-d42e748a9869a6cb-19" n="bb38c1ce">
            <seg n="c2f3abfd">
              Herr talman! Först och främst tror jag att vi alla är skakade,
              upprörda och bekymrade över de händelser vi såg först i Husby,
              därefter i flera andra delar av Helsingforssområdet och som sedan
              kom att spridas till en del andra städer runt om i Sverige.
            </seg>
            <seg n="84c7bdcc">
              Vad det handlar om är ungdomar som kastar sten, sätter bilar
              i brand, ägnar sig åt skadegörelse och hindrar personal från ambulans,
              hemtjänst och polis att utföra sitt viktiga arbete.
            </seg>
            <seg n="3a5a80a7">
              Man kan ställa sig frågan: Varför gör de så här? Låt mig säga
              att det inte finns en enskild förklaring. Vad vi kan se av dem
              som har gripits och de rapporter vi får är att det ofta handlar
              om ungdomar som är förankrade i de stadsdelar eller kommuner där
              händelserna sker.
            </seg>
            <seg n="c5699d93">
              Det finns en upprördhet och en vilja att markera mot samhället.
              Då blir samhällsföreträdare av typen polis och andra ofta en målbild.
              Det är också någonting som man ser i många andra länder. Det är
              ett stort bekymmer.
            </seg>
          </u>
          <note type="speaker" n="5626cc6c">
            Anf. 70 MORGAN JOHANSSON (S):
          </note>
          <u who="morgan_johansson_2143dc" xml:id="i-44afc9abbe4b288c-1" n="3ac12782">
            <seg n="336fa523">
              Herr talman! Det räcker inte att bara konstatera bekymret. Vi
              har sett detta länge. Kombinationen av massarbetslöshet å ena
              sidan och en fast etablerad organiserad kriminalitet å andra sidan
              är mycket farlig.
            </seg>
            <seg n="c96f2be5">
              En del av de ungdomar som har varit indragna i händelserna löper
              risk att om några år vara indragna i ännu värre kriminalitet och
              dras in i den organiserade kriminaliteten. Det var därför jag
              frågade om ytterligare åtgärder från regeringens sida.
            </seg>
            <seg n="4d7d3c25">
              Det räcker inte att bara konstatera problemet, utan man måste
              också, för att visa ledarskap, visa att man förstår problemen
              och vidta åtgärder.
            </seg>
            <seg n="b143db69">
              Jag besökte Husby i går. Den bild som man får därifrån, när man
              frågar om vad som är den enskilda problembilden, är alltid samma
              sak: Vi behöver fler arbetstillfällen. Vi behöver jobb. Vi behöver
              bättre skolresultat och satsningar på skolor i utsatta bostadsområden.
              Vi behöver också sociala insatser riktade till de ungdomar som
              är på väg att hamna i kriminalitet.
            </seg>
            <seg n="27197b69">
              Därför ställer jag frågan igen till justitieministern: Tänker
              hon och regeringen vidta några sådana ytterligare åtgärder nu,
              med anledning av det som hände i förra veckan?
            </seg>
          </u>
          <note type="speaker" n="cf8be0e7">
            Anf. 71 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-d42e748a9869a6cb-20" n="bb38c1ce">
            <seg n="15847902">
              Herr talman! Svaret är ja. Självklart kommer vi att vidta åtgärder.
              Men väldigt mycket av de insatser som krävs och som har gjorts
              och görs när det gäller olika förortsområden och olika delar av
              Sverige är kommunalt ansvar.
            </seg>
            <seg n="a0440930">
              Det regeringen har en skyldighet att göra är att se till att
              insatser samordnas och att polisen samverkar på ett bra sätt med
              de olika kommunala delarna.
            </seg>
            <seg n="a595dd9e">
              Det är en sak som gläder mig. Vi har försökt med sociala insatsgrupper
              när det gäller att tillrättaföra ungdomar med allvarliga problem,
              och ytterligare ett tjugotal sociala insatsgrupper är på väg att
              starta. Beskedet till polisen har varit: Om man vill starta den
              här typen av arbete kring individer med en allvarlig problematik
              ska polisen vara med.
            </seg>
            <seg n="9c4d3a52">
              Mycket mer behöver göras. Det gäller jobben. Helsingforss stad
              erbjuder betydligt fler sommarjobb i dag än tidigare, och i en
              del stadsdelar erbjuder man alla ungdomar sommarjobb. Men det
              finns givetvis väldigt mycket mer vi alla kan göra och kommer
              att behöva göra framöver.
            </seg>
            <seg n="6a02c23b">
              Sveriges bidrag till FN-insatsen i Mali
            </seg>
          </u>
          <note type="speaker" n="208eda17">
            Anf. 72 JOHAN JOHANSSON (M):
          </note>
          <u who="johan_johansson_241f8c" xml:id="i-daf39ba9833f8a8b-0" n="30b727b1">
            <seg n="90f3752c">
              Herr talman! Jag har en fråga till försvarsminister Karin Enström.
            </seg>
            <seg n="52bdbd84">
              Regeringen har nu lämnat en proposition om ett militärt bidrag
              till den kommande FN-insatsen i Mali. En sådan insats bör, som
              jag ser det, kombineras så att det blir en militär insats, diplomati,
              uppbyggnad av bistånd, handel och så vidare.
            </seg>
            <seg n="2162eb7a">
              Min fråga till försvarsministern är: Hur ser du på Sveriges bidrag
              till en FN-insats i Mali?
            </seg>
          </u>
          <note type="speaker" n="a7a6f9d5">
            Anf. 73 Försvarsminister KARIN ENSTRÖM (M):
          </note>
          <u who="karin_enstrom_f77f5b" xml:id="i-d42e748a9869a6cb-21" n="54931abd">
            <seg n="78c2e2ab">
              Herr talman! Tack för frågan, Johan Johansson!
            </seg>
            <seg n="95d9f48c">
              Situationen i Mali har varit mycket besvärlig och är fortsatt
              besvärlig, även om det nu finns en politisk plan för hur man ska
              gå vidare. Det finns en plan från FN för att omvandla den afrikanska
              insatsen till en FN-ledd insats som kommer att heta Minusma.
            </seg>
            <seg n="9a0398e7">
              Regeringen har i dag fattat beslut om en proposition och kommer
              att be riksdagen om mandat att sända 70 personer till Mali till
              den här FN-insatsen, så att FN-insatsen kan göra så stor nytta
              som möjligt.
            </seg>
            <seg n="08fb1f19">
              Det handlar om en stabiliseringsstyrka som ska kunna hjälpa till
              att stabilisera situationen i Mali tills landet självt kan ta
              ansvar. Det handlar om ett 70-tal personer, och huvudsyftet är
              taktiskt transportflyg. Det handlar också om svenska stabsofficerare
              till den FN-ledda staben.
            </seg>
          </u>
          <note type="speaker" n="71062333">
            Anf. 74 JOHAN JOHANSSON (M):
          </note>
          <u who="johan_johansson_241f8c" xml:id="i-daf39ba9833f8a8b-1" n="30b727b1">
            <seg n="45315f64">
              Herr talman! Tack för svaret!
            </seg>
            <seg n="c2b50495">
              I går var det veterandagen, och då blir man påmind om Sveriges
              insatser för fred och säkerhet under en väldigt lång tid.
            </seg>
            <seg n="952d02b6">
              Nu minskar vi engagemanget i Afghanistan. Min fråga är: Hur länge
              tror du att Sverige kommer att vara engagerat i en insats i Mali?
            </seg>
          </u>
          <note type="speaker" n="3ed4cc74">
            Anf. 75 Försvarsminister KARIN ENSTRÖM (M):
          </note>
          <u who="karin_enstrom_f77f5b" xml:id="i-d42e748a9869a6cb-22" n="54931abd">
            <seg n="6b3967e9">
              Herr talman! Det är alltid väldigt svårt att bedöma och spekulera.
              Utgångspunkten och det regeringen begär mandat för är tolv månader.
              I den bästa av världar går utvecklingen snabbt framåt, och då
              räcker det med detta. Men med erfarenhet av hur det har sett ut
              i andra länder med liknande problem kan man se att det handlar
              om långsiktiga insatser.
            </seg>
            <seg n="d4f3fa79">
              Förutom bidraget till FN-insatsen bidrar Sverige med just det
              breda engagemanget, alltifrån det vi gör via EU:s insatser, det
              som heter EU:s träningsmission i Mali, till vårt eget bilaterala
              biståndsarbete, som nu är återupptaget efter att ha varit suspenderat.
            </seg>
            <seg n="09588a80">
              Jag var själv i Mali i början på månaden. Behoven är väldigt
              stora. Vi har en bredd för att kunna hjälpa till med både civila
              och militära insatser, alltifrån stöd till civil minröjning till
              utbildning av den maliska armén och nu att kunna stötta den FN-insats
              som kommer att krävas.
            </seg>
            <seg n="dc066519">
              Men tidsutdräkten vågar jag inte spekulera om.
            </seg>
            <seg n="8ec5f5f8">
              Sveriges agerande för klimatomställning
            </seg>
          </u>
          <note type="speaker" n="1d25c7b1">
            Anf. 76 MATILDA ERNKRANS (S):
          </note>
          <u who="matilda_ernkrans_117869" xml:id="i-313a6af8a0b4974a-0" n="0f9087ad">
            <seg n="d7883af3">
              Herr talman! En framsynt klimatomställning krävs inte bara för
              att rädda mänskligheten på vår planet utan också för att bära
              välfärd och jobb. Riksrevisionen har nu vi har hört det tidigare
              riktat kritik mot regeringen och det ni gjorde eller inte gjorde
              i Arktiska rådet.
            </seg>
            <seg n="ad926606">
              Vad det handlar om är att regeringen i sitt eget strategidokument
              sade att ni skulle driva att minska de långlivade klimatutsläppen,
              och sedan har regeringen, Carl Bildt själv, bestämt sig för att
              inte driva den frågan i Arktiska rådet.
            </seg>
            <seg n="6868bc64">
              Då är min fråga till utrikesminister Carl Bildt: Varför?
            </seg>
            <seg n="84608c44">
              Jag vill också lägga till: I tidigare svar har Carl Bildt verkat
              väldigt nöjd över tillståndet för saker och ting. Jag känner inte
              att jag har anledning att känna mig lika nöjd, med tanke på att
              vi inte ens är i närheten av att rädda vårt klimat.
            </seg>
            <seg n="deb4fbba">
              Därför vill jag lägga till en fråga. Om nu Carl Bildt är så nöjd
              och litar på internationella förhandlingar, vilket nytt initiativ
              är ministern beredd att ta för att minska utsläppen på internationell
              nivå?
            </seg>
          </u>
          <note type="speaker" n="edb82780">
            Anf. 77 Utrikesminister CARL BILDT (M):
          </note>
          <u who="unknown" xml:id="i-d42e748a9869a6cb-23" n="9a49e94c">
            <seg n="031be8f6">
              Herr talman! I allt väsentligt har jag besvarat de här frågorna
              tidigare.
            </seg>
            <seg n="25b8b038">
              Vi arbetar inom Europeiska unionen och nationellt för att ta
              nya initiativ i samband med de stora, globala konferenser som
              kommer i Warszawa och Paris. Den internationella klimatpanelen
              kommer att presentera en uppföljning. Vi diskuterar inom EU och
              bilateralt nya initiativ, för att ta den delen. Vi har en betydande
              förändring som sker i energibilden i världen, som frågeställaren
              säkert är medveten om. Den har lett till att de amerikanska utsläppen
              nu ligger under Kyotonivå, medan vi har en mer alarmerande utveckling
              på andra håll.
            </seg>
            <seg n="98f26ac6">
              Detta kräver att vi både skärper och anpassar politiken i de
              globala förhandlingarna. Där tillhör Sverige de absolut drivande.
            </seg>
            <seg n="73224c6a">
              I Arktiska rådet har det det är rätt handlat mer om de kortlivade
              klimatföroreningarna. Dem har man talat alltför lite om i Sveriges
              riksdag. Men de har faktiskt dubbelt så stor effekt uppe i Arktis
              som de långlivade. Det tror jag vore bra om också Socialdemokraterna
              uppmärksammade.
            </seg>
          </u>
          <note type="speaker" n="5865df3c">
            Anf. 78 MATILDA ERNKRANS (S):
          </note>
          <u who="matilda_ernkrans_117869" xml:id="i-313a6af8a0b4974a-1" n="0f9087ad">
            <seg n="861772db">
              Herr talman! Absolut! Jag behövde, Carl Bildt, ingen föreläsning
              om hur klimatsituationen ser ut i världen och vilka utsläpp som
              är mer eller mindre viktiga. Faktum är att vi måste sluta med
              fossila utsläpp, både kortlivade och långlivade klimatutsläpp.
            </seg>
            <seg n="b190c8ba">
              Min fråga var varför regeringen i sitt eget dokument har sagt
              att ni i Arktiska rådet skulle prioritera att minska de långlivade
              klimatutsläppen och du sedan har valt att inte göra det. Varför?
            </seg>
            <seg n="6d57e20c">
              Min andra fråga var: Vilka nya initiativ är utrikesministern,
              i alla de internationella kontakter som du har, beredd att ta
              för att världen ska minska sina utsläpp av växthusgaser? Vi är
              inte överens om att den svenska regeringen, med Moderaterna i
              spetsen, är den som driver klimatfrågan, varken på europeisk nivå
              eller på internationell nivå. Ni är snarare en klimatbromskloss.
            </seg>
          </u>
          <note type="speaker" n="20eff223">
            Anf. 79 Utrikesminister CARL BILDT (M):
          </note>
          <u who="unknown" xml:id="i-d42e748a9869a6cb-24" n="9a49e94c">
            <seg n="ffdecb73">
              Herr talman! Så är det ju inte. Var och en vet att Europeiska
              unionen är den starkaste globala kraften för att få till stånd
              en klimatöverenskommelse. Det har inte lyckats. Men vi vet att
              det framför allt beror på andra krafter. Vi vet att EU är starkt
              pådrivande. Vi vet att Sverige inom EU har varit starkt pådrivande.
              Det går att öppna valfri internationell publikation för att ta
              del av detta.
            </seg>
            <seg n="ab559769">
              Så kommer det att vara. Vi kommer att fortsätta att driva detta.
              EU:s stats- och regeringschefer hade energipolitiken på dagordningen
              på sitt senaste möte, och statsministern tog upp den där. Utrikesministrarna
              hade energipolitiken och klimatfrågorna på dagordningen på sitt
              näst senaste möte. Vi diskuterade där vilka ytterligare steg som
              vi kan ta. EU är den starkaste diplomatiska kraften i världen
              när det gäller att få en klimatöverenskommelse. Det vet faktiskt
              alla i världen i övrigt.
            </seg>
            <seg n="c7df829e">
              Stöd till svenska mjölkbönder
            </seg>
          </u>
          <note type="speaker" n="66628e58">
            Anf. 80 KEW NORDQVIST (MP):
          </note>
          <u who="kew_nordqvist_51f97a" xml:id="i-3f4094b9fd725d1a-0" n="12e3b44b">
            <seg n="aba96804">
              Herr talman! Jag har en fråga till landsbygdsminister Eskil Erlandsson.
            </seg>
            <seg n="a2dc94b6">
              I tv:s Aktuelltstudio för en tid sedan kunde vi höra en framträdande
              företrädare för Centerpartiet uttrycka önskemål om stöd till Sveriges
              bönder, speciellt mjölkbönder, genom att föreslå ett stöd i storleksordningen
              1 000 kronor per ko.
            </seg>
            <seg n="3ef041e1">
              Nu undrar jag: Vad tycker landsbygdsministern om ett sådant stöd?
              Har ministern förslag på finansiering?
            </seg>
          </u>
          <note type="speaker" n="a5e7aa9b">
            Anf. 81 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-d42e748a9869a6cb-25" n="d504b7ab">
            <seg n="7d00bf0c">
              Herr talman! Tack för frågan! Om jag är rätt underrättad var
              det nog undertecknad som var i nämnda tv-studio. Mitt förslag
              på hur vi ska lösa problemet med en minskad djurproduktion i vårt
              land, vilket är till förfång för den biologiska mångfalden och
              eftersom vi vill ha svensk mat på våra matbord och i våra kylskåp,
              är att vi använder en del av de pengar som Sverige har tilldelats
              i Europasammanhang för att speciellt stödja bönder som har djur,
              så att vi får fler djur i alla delar av vårt land.
            </seg>
          </u>
          <note type="speaker" n="3432d6a2">
            Anf. 82 KEW NORDQVIST (MP):
          </note>
          <u who="kew_nordqvist_51f97a" xml:id="i-3f4094b9fd725d1a-1" n="12e3b44b">
            <seg n="dd49e1ed">
              Herr talman! För att få större miljönytta för insatta skattemedel
              talas det ibland om att införa någon form av differentierad djurvälfärdsersättning,
              det vill säga att gå från stöd till ersättning. Vad tycker landsbygdsministern
              om en sådan tanke?
            </seg>
          </u>
          <note type="speaker" n="5f744e38">
            Anf. 83 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-d42e748a9869a6cb-26" n="d504b7ab">
            <seg n="72e5166d">
              Herr talman! Jag är positiv även till detta. Vi har, som Kew
              Nordqvist säkert känner till, ett sådant stöd vad gäller grisar
              sedan åtta nio månader tillbaka med 1 000 kronor per sugga. Skälet
              till det är att vi har högre nivåer på såväl miljöåtaganden som
              vad gäller djurvälfärden i det svenska jordbruket än vad som är
              brukligt och allmän praxis i andra delar av det Europa som vi
              är en del av i dag. Då måste vi, som jag ser det, ekonomiskt stödja
              den högre djurvälfärd som vi har och också ikläda oss ett ansvar
              för de höga miljönormer som vi har i vårt land i förhållande till
              hur omvärlden ser ut.
            </seg>
            <seg n="6e011c28">
              Konflikten i Syrien
            </seg>
          </u>
          <note type="speaker" n="64497580">
            Anf. 84 ISMAIL KAMIL (FP):
          </note>
          <u who="ismail_kamil_816485" xml:id="i-af45255af2474076-0" n="ac9cde44">
            <seg n="d3716593">
              Herr talman! Min fråga går till utrikesminister Carl Bildt.
            </seg>
            <seg n="cbf8a214">
              Under den långa syriska konflikt som nu har pågått i 26 månader
              har Ryssland, Iran och Hizbollah aktivt försett den syriska regimen
              med vapen och personell support. På senare tid har man också sett
              att islamistiska extremister och jihadister tagit sig från i princip
              alla världens hörn till Syrien.
            </seg>
            <seg n="9b642d2f">
              Vapenembargot har i praktiken gällt de grupper av oppositionen
              som inte håller med vare sig jihadisterna eller regimen, och på
              så sätt har det faktiskt drabbat dem först och främst.
            </seg>
            <seg n="9f889e03">
              Den svenska regeringen med utrikesministern i spetsen har hela
              tiden, och enligt min mening med rätta, hävdat att det måste bli
              en politisk lösning och samtidigt deklarerat att Asad inte ska
              vara en del av den här lösningen.
            </seg>
            <seg n="785c0a76">
              Min fråga är: Tror ni att Baathregimen, som har haft makten i
              50 år, och presidenten, som tillsammans med sin far har haft makten
              i 43 år, är villiga att avskaffa sig själva och gå med på en politisk
              lösning?
            </seg>
          </u>
          <note type="speaker" n="aad01465">
            Anf. 85 Utrikesminister CARL BILDT (M):
          </note>
          <u who="unknown" xml:id="i-d42e748a9869a6cb-27" n="9a49e94c">
            <seg n="dba6099b">
              Herr talman! Nej, det tror jag inte att de är intresserade av.
              Men det läge som har uppkommit i Syrien innebär att ingen kan
              vinna detta krig. Antalet förlorare ökar för varje timme. Det
              räknas i mänskliga liv. Det finns ingen som bara med vapenmakt
              kan uppnå de mål som de har satt upp. Det måste till en politisk
              process. Det måste till en fredslösning. Därför har vi prioriterat
              det, och jag vill att Europeiska unionen också ska prioritera
              det.
            </seg>
            <seg n="a9a64134">
              Nu har vi fått en diskussion om leverans av vapen. Sverige har
              ingen möjlighet att leverera vapen och kommer inte att göra det.
              Det jag helst skulle vilja se är att vi får ett totalt vapenembargo
              så att alla de leveranser som frågeställaren nämner och de ytterligare
              som kan finnas upphör och att vi får ett solitt stöd för den förvisso
              utomordentligt svåra fredsprocess som förr eller senare måste
              komma.
            </seg>
          </u>
          <note type="speaker" n="e99559d6">
            Anf. 86 ISMAIL KAMIL (FP):
          </note>
          <u who="ismail_kamil_816485" xml:id="i-af45255af2474076-1" n="ac9cde44">
            <seg n="894635c3">
              Herr talman! Under en lång tid har samtalsämnet varit att det
              syriska folket inte behöver mer vapen utan stopp på dödandet.
              Vi har samtidigt sett att varje gång regimen förlorar makten över
              ett område börjar de beskjuta området genom flyganfall och tunga
              vapen. Ibland måste man tyvärr välja mellan två onda ting. I valet
              mellan regimens fortsatta angrepp på civila mål i Syrien och vapenembargot
              kanske man ska välja det senare.
            </seg>
            <seg n="e292a0c9">
              Vad tycker utrikesministern om tanken att det kanske är dags
              att ändra den här ståndpunkten för att man ska kunna förse den
              demokratiska gruppen av oppositionen med vapen för att de åtminstone
              ska kunna försvara sig mot flyganfall och tunga vapen? Är det
              möjligt?
            </seg>
          </u>
          <note type="speaker" n="db121f90">
            Anf. 87 Utrikesminister CARL BILDT (M):
          </note>
          <u who="unknown" xml:id="i-d42e748a9869a6cb-28" n="9a49e94c">
            <seg n="86613172">
              Herr talman! Nej, det är inte möjligt. Sverige har ingen möjlighet
              att leverera vapen i situationer som denna. Vi har mycket tydliga
              bestämmelser vad gäller hur svenska vapen kan användas och vilka
              vi kan leverera svenska vapen till. Det enda fall där vi har levererat
              vapen under den tid som jag kan överblicka är till Finland under
              vinterkriget. Då tömde vi den svenska arméns förråd på vapen och
              levererade över dem till en krigsmakt som vi hade starkt förtroende
              för och där vi visste exakt vad den politiska målsättningen var.
            </seg>
            <seg n="2a9000b5">
              Möjligheten att sända i väg vapen in i en rätt okänd konflikt
              finns varken juridiskt eller i övrigt i Sverige.
            </seg>
            <seg n="c48f10aa">
              Miljöhänsyn vid offentliga upphandlingar
            </seg>
          </u>
          <note type="speaker" n="069618d7">
            Anf. 88 ARDALAN SHEKARABI (S):
          </note>
          <u who="ardalan_shekarabi_652e05" xml:id="i-db23ce433fb751af-2" n="6d7757f8">
            <seg n="611ccd6b">
              Herr talman! Jag vill ställa en fråga till statsrådet Stefan
              Attefall.
            </seg>
            <seg n="1bdc46a0">
              I många kommuner finns det nu en politisk drivkraft att använda
              offentliga upphandlingar som ett politiskt och strategiskt redskap,
              bland annat för att nå målen i miljöpolitiken. Det arbetet stöttas
              av regeringen på det sättet att Miljöstyrningsrådet, som bland
              annat lyder under Miljödepartementet, skriver noggranna detaljinstruktioner
              om hur detta kan göras.
            </seg>
            <seg n="52d52fb0">
              Men nu har ett annat av regeringens organ, Kommerskollegium,
              det vill säga en myndighet som lyder under regeringen enligt regeringsformen,
              i en rapport kritiserat Miljöstyrningsrådet och menat att deras
              råd strider mot den fria rörligheten i EU. Kommerskollegium vill
              tydligt motarbeta miljöhänsyn vid offentliga upphandlingar.
            </seg>
            <seg n="75e7bdc1">
              Är det enligt statsrådet lämpligt att Kommerskollegium motarbetar
              Miljöstyrningsrådet och generellt miljöhänsyn vid offentliga upphandlingar?
            </seg>
          </u>
          <note type="speaker" n="0c22c49e">
            Anf. 89 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-d42e748a9869a6cb-29" n="8745b349">
            <seg n="2dab9acc">
              Herr talman! Tack för frågan! Jag ska ärligt säga att jag inte
              har hunnit läsa den rapporten ännu. Jag ska göra det med intresse.
            </seg>
            <seg n="9651815e">
              Vi har ett problem, och det är att vi måste få en tydligare lagstiftning
              och bättre stöd för hur man använder lagstiftningen. Nu håller
              vi på med ett omfattande arbete inom EU med nya direktiv. Vi är
              i slutförhandlingar med parlamentet om de här nya direktiven.
              Vi ska omsätta dem i svensk lagstiftning. Där finns det ökade
              möjligheter att ta hänsyn till miljöaspekter och etiska och sociala
              aspekter i upphandlingsförfarandet.
            </seg>
            <seg n="629e3906">
              Vi har också en upphandlingsutredning här i Sverige som nyligen
              har lämnat sitt betänkande. Där diskuterar man också de här frågorna.
              Vi har också en utredning som levereras till regeringen om upphandlingsstödets
              utformning. Vi måste samla ihop upphandlingsstödet från statens
              sida. Det stödet ligger på för många olika händer, och det finns
              för lite kraft i det för att ge bättre rådgivning och tydligare
              och mer enhetliga besked.
            </seg>
            <seg n="5293b18b">
              Problemet finns där, och det accentueras av den diskussion som
              Ardalan tar upp. Det är min ambition att vi ska få en ny och bättre
              lagstiftning och ett mer samlat och bättre stöd från statens sida.
            </seg>
          </u>
          <note type="speaker" n="fbd95d67">
            Anf. 90 ARDALAN SHEKARABI (S):
          </note>
          <u who="ardalan_shekarabi_652e05" xml:id="i-db23ce433fb751af-3" n="6d7757f8">
            <seg n="7d0a81fc">
              Herr talman! Samtidigt som de här utredningarna pågår måste tusentals
              upphandlande myndigheter dagligen genomföra offentliga upphandlingar.
              De måste förhålla sig till de målsättningar som riksdagen fattar
              beslut om.
            </seg>
            <seg n="3947ec36">
              Jag ska inte läsa några långa citat från den här rapporten från
              Kommerskollegium, men jag kan konstatera att Kommerskollegium
              driver en linje mot flera andra myndigheter som lyder under regeringen.
            </seg>
            <seg n="0943b85d">
              Är regeringen oenig om de politiska åtgärderna för att nå de
              miljömål som riksdagen har beslutat om? Om regeringen menar allvar
              med att offentliga upphandlingar ska användas för att förbättra
              miljön i strategiska syften, varför reagerar då inte regeringen
              mot Kommerskollegium?
            </seg>
          </u>
          <note type="speaker" n="3e51a995">
            Anf. 91 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-a2469654e45889cd-0" n="8745b349" next="i-e51ab828a12dc486-0">
            <seg n="91e46d68">
              Herr talman! Ardalan Shekarabi vet att varje myndighet är fristående
              från regeringen och ska tolka lagstiftningen. Problemet är att
              när man till exempel ska ta miljömässiga hänsyn gäller det att
              också göra det på rätt sätt så att man uppfyller de grundläggande
              principer som finns i upphandlingslagstiftningen. Det är också
              därför som det måste bli ett bättre, tydligare och mer enhetligt
              budskap om hur man gör detta. När man använder miljöargument kan
              det också smyga sig in olika typer av styrande element som inte
              är förenliga med upphandlingslagstiftningen så att man inte får
              den öppna konkurrens som vi också är ute efter. Det ska göras
              på rätt sätt så att man uppnår rätt effekt. Det är viktigt.
            </seg>
            <seg n="c32de1ec">
              Vi har ett behov av att samla ihop upphandlingsstödet, förstärka
              det och bli tydligare med det. Då måste vi se över hur den strukturen
              ska se ut, och det arbetet pågår för närvarande i Regeringskansliet.
            </seg>
          </u>
          <note n="d70ec5e3">
            Anf. 92 TREDJE VICE TALMANNEN:
          </note>
          <u who="stefan_attefall_abc65a" xml:id="i-e51ab828a12dc486-0" n="8745b349" prev="i-a2469654e45889cd-0">
            <seg n="5d61b7ca">
              Tyvärr hinner vi inte med ytterligare frågor i dag. Jag ber att
              få tacka statsråden för deltagande i dagens frågestund.
            </seg>
          </u>
          <note n="a14a9ebc">
            10 § (forts. från 8 §) Utvärdering av penningpolitiken för perioden
            20102012 (forts. FiU24)
          </note>
          <note type="speaker" n="800b4122">
            Anf. 93 PER BOLUND (MP):
          </note>
          <u who="per_bolund_61c5be" xml:id="i-fc6e97a83c7572a9-0" n="0f357a13">
            <seg n="675901a1">
              Herr talman! Penningpolitiken har stor betydelse för svensk ekonomi.
              Det ser vi inte minst när Riksbanken ändrar sin ränta eller kommer
              med andra beslut. Människor följer beslutet intensivt, och många
              journalister och andra är verkligt intresserade och engagerade.
              Det beror självklart på att dessa beslut har stor effekt på det
              individuella planet, när det gäller räntenivåerna på det egna
              bostadslånet, liksom på samhället och samhällsutvecklingen av
              ekonomin.
            </seg>
            <seg n="d192ce87">
              Vi tycker att det är bekymmersamt att Riksbanken i sina beslut
              hittills, under ganska lång tid, inte varit i närheten av det
              inflationsmål som man satt upp och som nu är på 2 procent. Vi
              delar bedömningen att det sannolikt leder till att många fler
              människor än vad som hade varit fallet med lägre ränta är i arbetslöshet
              och att en lägre räntenivå skulle kunna vara stimulerande för
              ekonomin och därmed minska arbetslösheten.
            </seg>
            <seg n="6219de58">
              Det är dock bara ena halvan av frågan. Vi måste också se till
              de skäl som Riksbanken anför till att man inte sänker räntenivåerna
              utan bibehåller en ganska hög nivå och därmed inte når de inflationsmål
              man satt upp. Det är uppenbart att det funnits olika sätt att
              se på penningpolitiken och de penningpolitiska verktyg som Riksbanken
              förfogar över, framför allt räntan. Den strid, om vi ska kalla
              det för strid, eller den oenighet som rått i Riksbanken har för
              många varit spännande att följa. Den har ibland fått tendensen
              av ett sportreferat där olika sidor ställts mot varandra och kallats
              för hökar och duvor och andra tillmälen.
            </seg>
            <seg n="c8980340">
              Jag vill i likhet med Ardalan Shekarabi varna för att man med
              ett sådant synsätt på Riksbankens interna motsättningar flyttar
              fokus till fel ställe i samhällsdebatten. Med de mest optimistiska
              bedömningarna av vad en sänkt räntenivå skulle innebära i form
              av ökade arbetstillfällen kommer man kanske upp i ett antal tiotusen
              arbetstillfällen. Samtidigt är arbetslösheten i Sverige en bra
              bit över 400 000 personer. Att då lägga för mycket fokus på Riksbankens
              interna diskussioner och deras olika bedömningar tycker jag leder
              samhällsdebatten åt fel håll. Vi borde i stället fokusera mycket
              mer på de verktyg som vi i riksdagen förfogar över för att få
              människor i arbete.
            </seg>
            <seg n="2e180d46">
              Jag hoppas att vi kan föra en mer intensiv och mer rättvisande
              debatt under den kommande valkampanjen för att visa var de viktiga
              besluten ska fattas. Jag ser med oro på att man försöker flytta
              över sådana beslut på Riksbanken som i stället borde fattas av
              riksdagen. De verktyg som Riksbanken förfogar över är inte lämpliga
              för att möta stora och viktiga samhällsutmaningar, till exempel
              arbetslösheten.
            </seg>
            <seg n="9afb1559">
              En av de viktigaste anledningarna som majoriteten i Riksbanken
              anfört till att hålla en högre räntenivå än vad som annars hade
              varit lämpligt har varit hushållens stora skuldsättning. Här delar
              vi Riksbankens bedömning att den är ett stort problem som vi måste
              fokusera på. I dag ligger hushållens skuldsättning på en bit över
              170 procent av de disponibla inkomsterna, vilket i jämförelse
              med nästan alla andra länder är en mycket hög nivå. Vi har sett
              många exempel både i Sverige under tidigare faser i vår ekonomiska
              utveckling och i andra länder runt om i vår omvärld på hur hög
              skuldsättning lett till problem med banksfären, med finanssystemet,
              och därefter till problem med statens ekonomi, vilket skapat enorma
              svårigheter. Exempel på det är Irland och Spanien. Med tanke på
              dessa varnande exempel måste vi ta problemet på allvar. Vi kan
              inte blunda och hoppas att problemet med hushållens höga skuldsättning
              ska försvinna av sig självt.
            </seg>
            <seg n="6142e37b">
              Majoriteten i riksdag och regering är inte beredd att vidta de
              åtgärder som är nödvändiga för att börja minska hushållens skuldsättning
              utan har i stället skyfflat över den frågan till Riksbanken. Det
              har skapat den stora interna debatten i Riksbankens direktion.
              Riksbankschefen Stefan Ingves har varit mycket tydlig i sin kritik,
              tydligare än riksbankschefer brukar vara, av att regeringen inte
              använder finanspolitiken för att minska skuldsättningen i samhället.
              Han har tydligt sagt att man skulle behöva använda andra verktyg
              för att minska den höga skuldsättningen. Men som den ansvarsfulla
              person han är har han känt sig tvingad att använda de redskap
              som han förfogar över för att inte ytterligare späda på en negativ
              utveckling.
            </seg>
            <seg n="bdb98581">
              Det är alltså ett problem som i allra högsta grad beror på regeringen.
              Det är regeringen som inte kommit med de nödvändiga åtgärderna.
              Det gör att Riksbanken hamnar i en svår situation. Detta leder
              i slutändan till att vi i Sverige har en högre arbetslöshet än
              vi skulle behöva ha.
            </seg>
            <seg n="e2f200c4">
              I dagarna har EU-kommissionen återigen riktat kritik mot den
              svenska regeringen för att den inte gör tillräckligt för att minska
              hushållens skuldsättning. Det är tydligt att det är ett misslyckande
              för regeringen, som inte klarat av sin uppgift. Ett av skälen
              till det är att bostadsmarknaden inte fungerar i Sverige. Vi har
              en enorm bostadsbrist i framför allt storstadsområdena, dit många
              människor flyttar. Här måste det till nya verktyg för att komma
              åt problemet. Dessutom behöver vi hitta lösningar på hur vi kan
              minska den befintliga skuldsättningen.
            </seg>
            <seg n="f4fea35f">
              Från Miljöpartiet har vi föreslagit att vi ska föra samtal över
              blockgränserna och försöka hitta gemensamma lösningar på utmaningarna
              och på så sätt skapa trygghet och lugn på marknaden. Därmed låter
              vi Riksbanken jobba med det som de ska jobba med, det vill säga
              inte med att motverka skuldsättningen, vilket de i dag ägnar sig
              åt. Jag hoppas att det med tiden kommer att finnas intresse från
              majoriteten att medverka till sådana samtal och försöka hitta
              gemensamma lösningar över blockgränserna. Det tror jag att svenska
              ekonomer och det svenska ekonomiska systemet förväntar sig av
              oss som ansvariga politiker.
            </seg>
          </u>
          <note n="4b9e6f84">
            Därmed, herr talman, vill jag yrka bifall till finansutskottets
            förslag i betänkandet.
          </note>
          <note type="speaker" n="10fd2ef3">
            Anf. 94 CARL B HAMILTON (FP):
          </note>
          <u who="carl_b_hamilton_f30000" xml:id="i-9a2cf3208891b0eb-0" n="0a26aa33">
            <seg n="bb4acc00">
              Herr talman! Låt mig börja med ett citat av Stefan Ingves. Röster
              har höjts för att sänka en redan mycket låg ränta ytterligare
              för att stimulera sysselsättningen. Dagens höga arbetslöshet är
              ett problem, men som riksbankschef kan jag inte bara agera kortsiktigt.
              Jag måste även ta ansvar för de långsiktiga konsekvenserna av
              dagens penningpolitik. Och det finns risker förknippade med en
              alltför låg ränta under en lång tid som inte går att bortse från.
              Det är ett citat från en artikel som Stefan Ingves skrev i oktober
              2012.
            </seg>
            <seg n="c0e83af8">
              Ja, vinsterna med att stimulera ekonomin ytterligare genom lägre
              ränta måste, helt riktigt, vägas mot de kostnader som kan uppstå
              i framtiden. När Riksbanken ändrar reporäntan kommer det ska vi
              vara medvetna om effekten av ränteändringarna först efter ganska
              lång tid. Det kanske tar flera år innan den fulla effekten har
              uppnåtts.
            </seg>
            <seg n="ca440d56">
              Prognoser är alltid intressanta att diskutera det var en av grunderna
              till den oenighet som fanns i den tidigare direktionen. De modeller
              som man använder sig av är baserade på teorier och på erfarenhet
              som på ett förenklat sätt ska försöka beskriva verkligheten, och
              sedan har man lite olika scenarier.
            </seg>
            <seg n="dd7636cd">
              En invändning är att modeller inte fångar allt. Man måste också
              tillåta vanligt omdöme och etablerad erfarenhet att tas med i
              spelen. Modellerna är alltid uppbyggda på historiska erfarenheter,
              men historien upprepar sig inte. Man kommer inte ifrån att man
              inte bara kan lita till modeller.
            </seg>
            <seg n="e15740f2">
              Kärnan i vår diskussion är att erfarenheten talar för att hög
              skuldsättning inte kan ignoreras oavsett om den har uppstått i
              den privata sektorn eller i den offentliga sektorn. Om hushållen
              har stora skulder blir de sårbara för konjunkturnedgångar, räntehöjningar
              eller prisfall på bostäder. Med mindre kvar i plånboken köper
              hushållen mindre, efterfrågan minskar och företagen tvingas säga
              upp anställda. En hög skuldsättning gör ekonomin skör. Den kan
              få förödande konsekvenser i form av hög arbetslöshet, och det
              är de problemen som krisländerna brottas med för närvarande.
            </seg>
            <seg n="2606b0a6">
              Jag lade märke till att vid finansutskottets utfrågning häromdagen
              upprepade Lars Jonung från Finanspolitiska rådet vad Stefan Ingves
              också har sagt vid en tidigare utfrågning, nämligen att det inte
              finns några historiska exempel på att en fastighetsbubbla som
              har spruckit har funnits utan att den har föregåtts av en vidlyftig,
              häftig och alltför stor kreditexpansion. Det gäller verkligen
              att hålla emot. Vi kan vara överens om att vi måste hålla emot
              så att inte denna situation uppstår.
            </seg>
            <seg n="576c059a">
              Frågan är om reporäntan är det bästa instrumentet. Per Bolund
              och andra har pekat på att Riksbanken och ekonomer i allmänhet
              inte tycker så. Det måste göras mer på annat håll politiskt håll.
            </seg>
            <seg n="53ff47f2">
              Vilka är de bästa instrumenten? Där har vi lite olika uppfattningar.
              Riksbankschefen har sagt att till dess att effektiva verktyg har
              introducerats och används av politikerna kan han inte blunda för
              de konsekvenser som uppstår med en alltför låg reporänta. Ingves
              och Riksbankens majoritet har klivit in och tagit ansvar för ett
              mål som de egentligen inte har, nämligen finansiell stabilitet.
              Minoriteten med Lars E O Svensson vill inte ta på sig det ansvaret
              och säger att Riksbanken inte ska ägna sig åt bostadspolitik,
              något han sade i en intervju häromdagen i Dagens Nyheter.
            </seg>
            <seg n="9dabfdf1">
              Det är klart att jag som företrädare för riksdagen måste ansluta
              mig till det bredare målet. Det är ingen tröst att i efterhand
              säga att Riksbanken inte hade målet; nu gick det åt skogen, men
              Riksbanken har ändå gjort sitt jobb enligt riksbankslagen. Nu
              är det en annan situation än den 20082009.
            </seg>
            <seg n="28840cbd">
              Då kan vi hävda att det skulle ha funnits mer än bolånetak och
              mer än uppfordrande uppmaningar till bankerna. En sak som jag
              tycker skulle ha införts tidigare, förutom det välbekanta att
              tidigare introducera ett minskat värde på ränteavdragen, är de
              ökade riskvikterna. De är skräddarsydda, kalibrerade, för att
              komma åt problemet. Skälet till detta kan vi ha olika uppfattningar
              om, men inför ett val är inte någon politiker särskilt pigg på
              att introducera åtgärder som inte är populära möjligen med undantag
              för Per Bolund.
            </seg>
            <seg n="db6150e7">
              Vad blir fortsättningen? Jo, vi måste som politiker acceptera
              att Riksbanken i fortsättningen kommer att ha tre mål: inflationsmålet,
              aktivitetsnivå, det vill säga arbetslösheten, och finansiell stabilitet.
              De kommer inte, och de kan inte, åstadkomma en måluppfyllelse
              av alla tre målen. Riksbanken har bara ett instrument, nämligen
              räntan. Därför måste det framöver bli ett närmare samarbete mellan
              Finansinspektionen, Riksbanken och regeringen.
            </seg>
            <seg n="846a2388">
              Detta kommer att kräva noggranna överväganden av hur de nya institutionerna
              ska byggas upp, som att samtidigt som Riksbanken ska vara självständig
              ska klara uppgiften att uppfylla de tre målen i en samverkan.
              Det är lite av en cirkelns kvadratur. I slutändan måste det övervägas
              hur detta ska organiseras så att det blir acceptabelt ur demokratisk
              synvinkel. ECB har fått långtgående befogenheter men har inte
              en acceptabel demokratisk kontroll. En sådan situation kan vi
              naturligtvis inte ha i Sverige. Vi har ingen anledning att glida
              in i den situationen eftersom det inte råder den extrema situation
              som finns på kontinenten.
            </seg>
            <seg n="3be82813">
              Ulla Andersson vill tillsätta en utredning och titta närmare
              på frågorna. Nu pågår utredningar, och de ska sedan ut på remiss.
              Men det är helt klart att det måste ske någon sorts utredning
              parlamentariskt eller på annat sätt vill jag låta vara osagt.
              Men eftersom det sannolikt måste till grundlagsändringar måste
              utredningen ha en parlamentarisk inriktning.
            </seg>
            <seg n="41a3ce20">
              Någon sade att vi lever i spännande tider. Jag avstår från en
              del av spänningen om den är till rådande pris. Otvivelaktigt lever
              vi i ett formativt skede av historien vad gäller finanspolitik,
              penningpolitik och samverkan mellan dessa två politikområden.
            </seg>
            <seg n="d111f8a7">
              Läxan för oss med tanke på konflikten mellan majoritet och minoritet
              i Riksbanken, som även Per Bolund och Ulla Andersson var inne
              på, är att man inte får glida in i en situation där två parter
              som inte kan lösa det grundläggande problemet ändå står där med
              det grundläggande problemet. I den nya institutionella ramen måste
              man se till att man i god tid fattar de beslut och har de verktyg
              som behövs för att lösa uppgiften.
            </seg>
          </u>
          <note type="speaker" n="79cd7da5">
            Anf. 95 PER ÅSLING (C):
          </note>
          <u who="per_asling_f81bf3" xml:id="i-b14232f4a14af5d3-0" n="34ab0872">
            <seg n="1a9b87e8">
              Herr talman! Penningpolitiken har en central roll i svensk ekonomisk
              politik. Det är därför viktigt att utvärderingen bidrar till att
              genomlysa och utveckla penningpolitiken och till att öka förståelsen
              för hur penningpolitiken samverkar med finanspolitiken. Den utvärderingsperiod
              vi i dag har att hantera visar på både ett rejält uppsving i ekonomin,
              då bnp för 2010 steg med 6,6 procent, och en rejäl avmattning
              speciellt andra halvåret 2011.
            </seg>
            <seg n="cc4b618b">
              Jag vill lyfta upp Riksbankens mål och ta upp några aktuella
              frågor. De senaste 20 åren har vi sett flera exempel där länder
              varaktigt lyckats pressa ned arbetslösheten. En stark efterfrågeutveckling
              pekas ofta ut som nyckeln till utvecklingen. Riksbankens kritiker
              understryker ofta bankens roll i att främja en högre efterfrågan
              i ekonomin med hjälp av lägre räntor. Det är problematiskt utifrån
              några aspekter; bland annat är det att kraftigt underskatta de
              genomgripande reformer som genomförs i andra länder till exempel
              Tyskland för att råda bot på en alltför hög arbetslöshet. Det
              var inte en extremt träffsäker centralbankspolitik som rådde bot
              på Tysklands strukturella problem.
            </seg>
            <seg n="937b8bc8">
              Herr talman! Även om en del av arbetslösheten i dag givetvis
              beror på minskad efterfrågan är det viktigt att understryka att
              krisen i vår omvärld spiller över på efterfrågan i Sverige genom
              att våra produkter inte efterfrågas i lika stor utsträckning som
              tidigare. Efterfrågestimulanser i Sverige påverkar inte vår största
              handelspartner Tyskland att vilja köpa mer svenska produkter.
            </seg>
            <seg n="267e6dad">
              Herr talman! Utskottet pekar i dagens utvärdering på att det
              med facit i hand kan tyckas att Riksbanken hade kunnat bedriva
              en något mer expansiv penningpolitik. Det är inte någon självklar
              slutsats, givet informationen vid varje tillfälle. Snarare bör
              man nog utreda anledningen till att inflationen kontinuerligt
              under lång tid är så låg, mycket lägre än målet, och titta på
              vilka effekter det medför. Det finns goda skäl att genomföra en
              översyn av den svenska riksbankslagen. Det har utskottet tidigare
              sagt, och Carl B Hamilton har i föregående inlägg kommenterat
              det. Jag stämmer givetvis in i det ställningstagandet.
            </seg>
            <seg n="955bb0a8">
              Lärdomarna från den finansiella krisen har inneburit att finansiell
              stabilitet periodvis har kommit att prioriteras framför konjunkturstabilisering.
              Den svenska ekonomin behöver en fungerande politik för konjunkturstabilisering,
              samtidigt som olika risker och obalanser i det finansiella systemet
              hanteras och stabiliteten värnas.
            </seg>
            <seg n="9a24ac7d">
              Sverige lärde mycket av den förra finanskrisen på 90-talet. Våra
              erfarenheter bidrog i hög grad till att den svenska ekonomin inte
              drabbades lika hårt som många av länderna i vår närhet. Därför
              är det viktigt att vi undviker risken att få en splittrad och
              därmed ineffektiv hantering av den finansiella stabiliteten.
            </seg>
            <seg n="2903b9c1">
              Mot denna bakgrund välkomnar jag Finanskriskommitténs delbetänkande
              om att förebygga och hantera finansiella kriser. Det måste till
              tydligare uppdrag och ansvarsfördelning mellan myndigheter för
              att skapa en kraftfullare tillsynsstruktur.
            </seg>
            <seg n="1fab8290">
              Herr talman! När vi kommer till utvärderingar som i dag blir
              det svårare när vi har flera mål. Bilden att det ska vara enkelt
              att utvärdera genom att titta på inflationstakten stämmer inte
              med verkligheten. Vi har en mer svåravvägd uppgift när vi även
              ska se till stabilitetsmålet. Särskilt svårt blir det givetvis
              om målen ibland i viss utsträckning står i motsats till varandra.
              Vi får heller inte glömma att flera aktörer i ekonomin starkt
              påverkar den ekonomiska utvecklingen. Men även vad som händer
              utanför Sveriges gränser påverkar förutsättningarna att bedriva
              penningpolitik.
            </seg>
            <seg n="021dbbac">
              Jag vill med det, herr talman, yrka bifall till utskottsmajoritetens
              skrivningar.
            </seg>
          </u>
          <note type="speaker" n="80f201df">
            Anf. 96 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-98633ca55db4acc3-0" n="e2b91acd">
            <seg n="ac2aff77">
              Herr talman! Jag ska börja med att yrka bifall till förslaget
              i utskottets betänkande i denna fråga.
            </seg>
            <seg n="296fde1f">
              Som kristdemokrat vill jag sammanfatta denna utvärdering med
              tre ord: ja, kanske och nej.
            </seg>
            <seg n="067f1b11">
              Herr talman! Jag ska börja med ja.
            </seg>
            <seg n="0d116adf">
              Med facit i hand är det en riktig slutsats som dras i betänkandet,
              nämligen att inflationstakten 20102012 har varit under 2 procent.
              I det perspektivet skulle man kunna tänka sig att räntan kunde
              ha satts lägre för att kunna hantera det och trycka upp inflationen
              till 2 procent.
            </seg>
            <seg n="ba1a81bb">
              Men man var tämligen överens om att höja räntan fram till 2011,
              att kliva upp till nivån 2 procent. Det var få som motsatte sig
              de höjningarna. Till och med IMF uttalade sig i de perspektiven,
              och man kan läsa att de var beredda på att även se om man skulle
              trycka upp räntan ännu högre.
            </seg>
            <seg n="12ff7cb6">
              Efter 2011, alltså i början på 2012, har man varit oense om hur
              snabbt man skulle sänka räntan. Frågan har varit hur fort det
              skulle ske.
            </seg>
            <seg n="571f5ba4">
              Sett över tid, om vi backar ända till 1995 och går fram till
              2012, har man under hela den perioden i genomsnitt legat under
              det inflationsmål som vi har haft, i genomsnitt ungefär 0,6 procent
              under.
            </seg>
            <seg n="c00ef59b">
              Det finns alltid förklaringar till än det ena och än det andra.
              En av förklaringarna är att ränteläget i det svenska samhället
              har sjunkit och är väldigt lågt. Det förklarar en stor del av
              skillnaden. En annan är att produktivitetsutvecklingen i Sverige
              har varit oerhört stark. Det är väl i stort sett bara Tyskland
              som slår oss på fingrarna i det avseendet.
            </seg>
            <seg n="aaa0205a">
              Med de här analyserna, de här två delarna, i bakgrunden har inflationsmålet
              2 procent ändå varit hyfsat nära.
            </seg>
            <seg n="9c42a65e">
              Men med facit i hand är det: Ja. Man kunde ha legat något lägre.
            </seg>
            <seg n="8009a883">
              Herr talman! Kanske, då? Om man hade haft en lägre ränta, om
              man hade gjort det juli 2011 till sista december 2012, som vi
              mäter, hade det inneburit lägre arbetslöshet? Kanske kanske inte.
              Det vet vi inte. Vi har inget svar. Eftersom vi inte har prövat
              det i verkligheten kan vi inte svara på det.
            </seg>
            <seg n="fb561d64">
              Vad som framgår av detta dokument, och som en av Riksbankens
              direktionsmedlemmar påpekar, är att om vi hade legat kvar på 0,25
              procent, som var utgångsläget efter finanskrisen, och legat kvar
              där över tid om vi inte hade höjt räntan till 2 procent hade det
              varit mer troligt att utvecklingen varit en annan och att arbetslösheten
              kanske påverkats på ett positivt sätt. Men det får vi aldrig veta.
            </seg>
            <seg n="53737543">
              Det är det jag menar med kanske, för 2011 var alla trots allt
              ganska överens om att trycka upp räntan till den nivå som då var
              högst, 2 procent.
            </seg>
            <seg n="bab0411e">
              Herr talman! Nej, då? Vi kan titta på Vänsterpartiets och Ulla
              Anderssons önskemål att få in ett sysselsättningsmål i denna del.
              Jag tror inte att det är rätt väg att gå, utan jag tror att vi
              ska ha ett tydligt, enkelt och sammanfattande mål för vad Riksbanken
              ska jobba med. Sysselsättningsmål tycker jag tillhör regeringspolitik,
              och finanspolitiken i den bemärkelsen, och ska hanteras där.
            </seg>
            <seg n="3c20e3a6">
              Det är klart att man skulle kunna ha en mer expansiv penningpolitik.
              Om vi pratar om ett högre inflationsmål, som Ulla Andersson från
              Vänsterpartiet är inne på, skulle vi trycka in mer energi i samhället.
              Men å andra sidan talar hushållens skuldsättning emot det. Det
              indikerar att vi ändå trycker in väldigt mycket energi. Hushållen
              har lånat på sig ganska mycket och använder resurserna på olika
              sätt.
            </seg>
            <seg n="bbd4da3d">
              Sedan kanske vi politiker inte alltid tycker att vissa ska använda
              saker och ting på ett visst sätt, och så vill vi gå in och begränsa.
              Men det är ett bevis för och indikerar att det finns pengar i
              ekonomin och att man använder dem. Man lånar mer, och man har
              mer kassa att investera med.
            </seg>
            <seg n="861ab6fe">
              Det andra är en diskussion som Ulla Andersson också för. Ett
              högre inflationsmål skulle kunna ge en högre fallhöjd när det
              börjar svänga. Det skulle i och för sig innebära att räntan måste
              sänkas än mer. Man har ju provat det under krisåren, när många
              har lagt sig på i stort sett nollnivå. Och ändå får vi alltså
              inte ett tryck på högre inflation, för det beror på en massa andra
              faktorer.
            </seg>
            <seg n="c4c87b71">
              Högre inflationsmål enligt vad Ulla Andersson och Vänsterpartiet
              är inne på är att elda på med lägre räntor. På kort sikt måste
              det vara oerhört mycket lägre räntor. Jag vet inte hur Ulla Andersson
              resonerar. Ska vi ha en nollränta i Sverige för att riktigt kunna
              blåsa på? Det är inte säkert att det räcker, eftersom vi inte
              har omvärldens efterfrågetryck på den nivå som vi skulle vilja
              ha.
            </seg>
            <seg n="b97e0400">
              Sverige är en öppen och beroende ekonomi. Det är bara att konstatera
              det. Vi är beroende av omvärlden, och den påverkar oss, betydligt
              mer än vi kan påverka vår omvärld. Det måste man alltid ta hänsyn
              till.
            </seg>
            <seg n="d8a55dec">
              Vad Ulla glömmer att tala om är det som jag tror är en del av
              hennes lösning: Tryck upp inflationen och ha väldigt låga räntor!
              Samtidigt är det en politik som Vänstern vill ha, med kraftigt
              höjda skatter för hushållen, borttagande av jobbskatteavdrag,
              återinförande av förmögenhetsskatt, arvs- och gåvoskatt, fastighetsskatt
              och så vidare. Det tar ju ifrån hushållen en massa resurser och
              en massa pengar, som i det skedet skulle balansera den delen.
              Jag kan förstå att Vänsterpartiet och Ulla Andersson är inne på
              en sådan typ av politik, men hon säger inte hela delen i denna
              debatt.
            </seg>
            <seg n="72d9e5fd">
              Till sist, herr talman, blir jag lite fundersam. Ardalan Shekarabi
              höll ett anförande här på totalt ungefär fyra minuter. I tre minuter
              fokuserade han på regeringens politik, finanspolitiken, och i
              ungefär en minut om jag är snäll pratade han om ämnet penningpolitik.
            </seg>
            <seg n="8d5f255b">
              Om man då ska försöka få in det anförande som Ardalan höll i
              debatten om penningpolitiken får man formligen använda ett skohorn.
            </seg>
            <seg n="b24b5ab6">
              Jag blir dock lite fundersam i det skedet också. Ardalan Shekarabi
              försöker säga att regeringen ska lastas för arbetslösheten, men
              samtidigt innebär det att man ska putta in mer energi i ekonomin
              för att gasa på. Det är ju precis vad regeringen vill göra. Vid
              en lågkonjunktur måste vi gasa på och underbalansera budgeten,
              men S vill göra tvärtom. Man vill inte gasa på utan att vi ska
              hålla fast eller till och med minska energin i politiken, enligt
              vad man säger i sin egen budgetproposition. Jag får inte detta
              att gå ihop, Ardalan Shekarabi!
            </seg>
          </u>
          <note type="speaker" n="34f0f0c3">
            Anf. 97 ULLA ANDERSSON (V) replik:
          </note>
          <u who="ulla_andersson_c170b8" xml:id="i-5ab0a79174725d9a-5" n="2684f8fa">
            <seg n="2019ce67">
              Herr talman! Egentligen hade jag tänkt begära replik på Carl
              B Hamilton, men vi var överens i så mycket, vilket var lite ovanligt,
              så därför tar jag replik på Anders Sellström i stället.
            </seg>
            <seg n="a9e61252">
              Anders Sellström säger att Riksbanken tar ansvar för hushållens
              skuldsättning, och det gör man. Det är detta som diskussionen
              handlar om. Jag tyckte att Carl B Hamilton mycket tydligt sade
              att Riksbanken har tagit på sig en roll som man enligt den lagstiftning
              som finns inte ska ha. Riksbanken har tagit på sig den roll som
              regeringen ska ha, det vill säga att ansvara för att hushållens
              skuldsättning inte ska öka. Vi i Vänsterpartiet har lagt fram
              en rad förslag för att minska hushållens skuldsättning. Framför
              allt vill vi öka bostadsbyggandet. Byggandet av hyresrätter är
              helt avgörande för att hålla prisutvecklingen på bostadsmarknaden
              nere så att människor faktiskt har ett alternativ till att skuldsätta
              sig. Det alternativet finns inte i dag.
            </seg>
            <seg n="bd957a68">
              Likaså vill vi minska ombildningen av hyresrätter till bostadsrätter.
              Det är också ett sätt att öka hushållens skuldsättning. Vi vill
              att bankerna ska tvingas förhandla utifrån reporäntan med sina
              kunder för att pressa ned räntan och därigenom möjliggöra för
              bolånekunderna att amortera i mycket större utsträckning. Det
              är några av våra förslag.
            </seg>
            <seg n="79d7f3ab">
              Vi har också sträckt ut handen till regeringen och sagt att vi
              kan se över ränteavdragen och hur vi kan göra med dem. Vi har
              alltså väckt en rad förslag. Regeringen gör det däremot inte.
            </seg>
            <seg n="26fd95e4">
              Ett sysselsättningsmål har både LO, TCO och Calmfors, och de
              flesta andra länder har ett sysselsättningsmål i penningpolitiken.
              Det skulle alltså inte vara unikt för Sverige. Det är många andra
              bedömare som också tycker att Sverige behöver det. Jag nämnde
              LO, TCO och Calmfors.
            </seg>
            <seg n="654da3cb">
              Ett högre inflationsmål är något som IMF:s chefsekonom har initierat
              en debatt om. Man menar att de låga inflationsmålen har bidragit
              till att vi har så låga räntor, vilket ökar skuldsättningen och
              också har inneburit att man inte kan pusha på ekonomin i den utsträckning
              man behöver när det blir en sådan djup kris. Det är detta det
              handlar om. Det är en stor internationell debatt, och jag tycker
              att vi ska kunna föra den här i riksdagen utan att hamna i ankdammen.
            </seg>
          </u>
          <note type="speaker" n="5574dce1">
            Anf. 98 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-98633ca55db4acc3-1" n="e2b91acd">
            <seg n="bc26e4e4">
              Herr talman! Det är intressant att höra på Ulla Andersson. Visst
              finns det olika sätt att jobba på. Det ser vi runt om i vår värld.
              Man har lagt an olika sätt att lösa problem.
            </seg>
            <seg n="b35ea0f5">
              Politiken måste ändå vara huvudansvarig för en mängd olika åtgärder.
              Sysselsättning är en del av det politiska. Att lägga över också
              detta på Riksbanken är att föra över mer och mer politik från
              oss som ska hantera den frågan. Det är en märklig ordning.
            </seg>
            <seg n="dbc04a45">
              Låt penningpolitiken vara fokuserad på vad den ska handla om,
              inflationsdelen. Låt frågor om sysselsättning, arbetslöshet och
              andra typer av politiska frågor ligga på regering och riksdag
              att hantera.
            </seg>
            <seg n="8118b081">
              Ulla Andersson är vänsterpartist. Ni vill ju öka statens inflytande
              och ha mer av att politiker ska styra och ställa oavsett om det
              är på regeringsnivå, kommunnivå eller landstingsnivå. Nu vill
              ni plötsligt avhända er en del av de verktygen och lägga dem på
              Riksbanken. Jag får inte detta att gå ihop.
            </seg>
            <seg n="d7159831">
              Jag tycker att vi borde hålla en linje där vi är tydliga med
              vad som är målet för Riksbanken och vad som är politikens ansvar.
              Så ser jag på det.
            </seg>
          </u>
          <note type="speaker" n="1174dc17">
            Anf. 99 ULLA ANDERSSON (V) replik:
          </note>
          <u who="ulla_andersson_c170b8" xml:id="i-5ab0a79174725d9a-6" n="2684f8fa">
            <seg n="4f10a5bb">
              Herr talman! Anders Sellström talar om att vi ska avhända oss
              verktyg. Tvärtom handlar detta om att vi ska skaffa oss fler verktyg.
              Finanspolitiken har det överordnade ansvaret för att skapa jobb
              och sysselsättning. Så ser jag på det. Sedan har självklart marknaden
              och parterna en roll, men finanspolitiken ska ha ett stort ansvar
              för att stimulera ekonomin och se till att vi skapar jobb och
              sysselsättning. Det har er regering misslyckats med.
            </seg>
            <seg n="9f48cf81">
              Vi har högre arbetslöshet i dag än vi hade 2006. Den är kraftigt
              högre det är 92 000 fler arbetslösa och andelen långtidsarbetslösa
              har ökat mycket, med över 100 procent. Samtidigt fungerar matchningen
              på arbetsmarknaden allt sämre. Ni har alltså inte tagit det ansvaret,
              och ni tar inte ansvar för hushållens skuldsättning.
            </seg>
            <seg n="0607854d">
              För Vänsterpartiet är frågan om full sysselsättning så pass avgörande
              att vi är beredda att lyfta på varenda sten och se på vilka av
              de verktyg som finns vi kan ta till oss och komplettera verktygslådan
              med. Då menar vi att penningpolitiken är en del i det. Därför
              menar vi att Riksbanken också borde ha ett tydligare mål för sysselsättningen.
              Vi vet att penningpolitiken påverkar investeringarna i samhället
              och därmed också antalet jobb. Vi vet också att penningpolitiken
              påverkar den strukturella arbetslösheten. Därför är målen för
              penningpolitiken också väldigt avgörande för hur vi lyckas med
              sysselsättningen.
            </seg>
            <seg n="8cd0a815">
              Jag tycker att vi bör ta till oss detta och se vad vi kan göra
              och vad vi kan förbättra. Det är därför vi har lagt fram förslaget
              om ett sysselsättningsmål, vilket också LO och TCO tycker behövs.
              Även professorer i nationalekonomi tycker att det behövs, och
              många andra länder har det. Jag tycker att det är ett redskap
              vi ska använda. För oss är det avgörande att få ned arbetslösheten,
              och jag tycker att det är värt att pröva även det instrumentet.
            </seg>
          </u>
          <note type="speaker" n="cae4fcfe">
            Anf. 100 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-bcc94549ef89f1c6-0" n="e2b91acd" next="i-7926149f121df00a-0">
            <seg n="c8baa765">
              Herr talman! Det finns många metoder. Jag står dock fast vid
              att man ska försöka vara så tydlig som möjligt med vad olika delar
              ska råda över. Låt politiken hantera så mycket som möjligt i dessa
              olika delar.
            </seg>
            <seg n="8b9e0d9d">
              Nu försöker Riksbanken ha en balans när det gäller bolånen. Det
              handlar om en balansgång hur man ska hantera detta. Signalen till
              politiken är också tydlig: Försök syna de här problemen och lösa
              dem!
            </seg>
            <seg n="16423e13">
              Helheten blir lite märklig när man ser på vad Ulla Andersson
              säger. Å ena sidan ska vi ha ett sysselsättningsmål för Riksbanken.
              Med andra ord skulle man då enligt teorierna sänka räntan ännu
              mer eller kanske nolla den för att öka trycket. Å andra sidan
              har Ulla Andersson en finanspolitik där man ska höja skatterna
              så mycket att man saboterar den inhemska konsumtionen. Nu i dagarna
              får vi klara besked om att det är hushållens konsumtion som drar
              upp bnp-tillväxten i vårt land.
            </seg>
            <seg n="2e9eea85">
              Vänsterpartiets resonemang i de här sammanhangen blir lite märkligt.
              Man tar ifrån hushållen deras möjlighet att pusha på konsumtionen
              i vårt land. Man för över sysselsättningsmålet till Riksbanken.
              Då blir min fråga direkt: Hur ska Riksbanken klara av detta om
              ni i andra ändan samtidigt saboterar förutsättningarna för dem?
            </seg>
          </u>
          <note n="b61e52a2">
            Anf. 101 TREDJE VICE TALMANNEN:
          </note>
          <u who="anders_sellstrom_d0c3af" xml:id="i-7926149f121df00a-0" n="e2b91acd" prev="i-bcc94549ef89f1c6-0">
            <seg n="1379ff82">
              Jag ger Ulla Andersson en minut till replik. Man får faktiskt
              tänka på att inte ställa frågor i sista anförandet.
            </seg>
          </u>
          <note type="speaker" n="fa4fa124">
            Anf. 102 ULLA ANDERSSON (V) replik:
          </note>
          <u who="ulla_andersson_c170b8" xml:id="i-5ab0a79174725d9a-7" n="2684f8fa">
            <seg n="a47b3466">
              Herr talman! Tack, det uppskattas!
            </seg>
            <seg n="a92af827">
              I Vänsterpartiet har vi tittat både på verkligheten, det praktiska
              utfallet, och på den ekonomiska teorin. Man kan se att offentliga
              investeringar har störst påverkan på sysselsättningen, det vill
              säga att man kan styra ekonomin genom att göra stora samhällsnyttiga
              investeringar, bygga bostäder och införa investeringsstöd för
              att bygga hyresrätter. Det skapar mängder av nya byggjobb. Man
              kan öka investeringarna i järnväg, miljöteknik och energiomställning.
            </seg>
            <seg n="6a1db668">
              Det finns mängder av offentliga investeringar som vi skulle kunna
              göra som ökar sysselsättningen. Ni för däremot en politik som
              gör att man ökar inkomstskillnaden väldigt mycket, vilket är dåligt
              för samhällsekonomins utveckling. Med Vänsterpartiets skattepolitik
              får alla som tjänar upp till 30 000 kronor betala samma skatt
              som i dag, men människor med högre inkomster får bidra mer, så
              att vi kan anställa fler i äldreomsorgen och skolan och så att
              vi kan bygga bostäder. Det är en bra utveckling som skapar jobb.
            </seg>
          </u>
          <note n="698d34a9">
            Överläggningen var härmed avslutad.
          </note>
          <note n="83b3435c">
            11 § Strategisk exportkontroll 2012 krigsmateriel och produkter
            med dubbla användningsområden
          </note>
          <note n="3de0535c">
            Föredrogs
          </note>
          <note type="speaker" n="8fe311f2">
            Anf. 103 OLLE THORELL (S):
          </note>
          <u who="olle_thorell_5a8723" xml:id="i-cec27341e708032e-0" n="6e3fed84" next="i-4dee4434a3ad74a4-0">
            <seg n="c0de7d02">
              Herr talman! Vi har i dag att debattera utrikesutskottets betänkande
              nr 11. Det rör sig om att regeringen har lämnat en skrivelse till
              riksdagen om den svenska politiken för exportkontroll av krigsmateriel
              och produkter med dubbla användningsområden under 2012. Skrivelsen
              innehåller också en redovisning av exporten av krigsmateriel under
              2012. I betänkandet behandlas också motioner som rör nedrustning
              och icke-spridning. Till betänkandet hör tio reservationer.
            </seg>
            <seg n="8bc0c9c2">
              Herr talman! Jag tänker fokusera på den socialdemokratiska reservationen
              nr 9, som hör till punkt 6, nedrustning och icke-spridning. Men
              låt mig först säga något om lejonparten av betänkandet, som handlar
              om strategisk exportkontroll.
            </seg>
            <seg n="638bee51">
              Där är vi socialdemokrater nöjda med att en parlamentarisk kommitté
              är tillsatt efter att vi och andra partier här i riksdagen från
              oppositionen har krävt detta i många år.
            </seg>
            <seg n="b309bd50">
              Kommittén har fått direktiv och satt i gång sitt arbete. Vi ser
              med stor förväntan fram emot resultatet av utredningen, som ska
              presenteras senast den 15 december 2014.
            </seg>
            <seg n="3b5c21ef">
              Det är av största vikt att det här slutförs, för det står klart
              att det behövs en moderniserad lagstiftning som tar hänsyn till
              hur världen ser ut i dag och som tar hänsyn till, inte minst,
              riksdagens krav på att skärpa exportkontrollen när det gäller
              icke-demokratier.
            </seg>
            <seg n="c63c7c91">
              Ansvaret vilar nu tungt på utredningen och regeringen att komma
              fram med ett förslag som vi kan debattera i den här kammaren.
            </seg>
            <seg n="c3385b01">
              På den socialdemokratiska kongressen formulerade vi vår hållning
              vad gäller vapenexportlagstiftningen i det dokument som vi kallar
              för framtidskontraktet. Jag skulle vilja lägga fram det citatet
              för att tydliggöra vår hållning i frågan:
            </seg>
            <seg n="fbeb0283">
              Socialdemokratin behöver ta ett politiskt ansvar för att ställa
              om försvarsindustrin till en ny säkerhetspolitisk situation och
              modernisera regelverket för vapenexport, bland annat genom att
              införa ett så kallat demokratikriterium. Sverige behöver ett skarpt
              regelverk som förhindrar vapenexport till diktaturer och länder
              som grovt och omfattande kränker mänskliga rättigheter. Socialdemokraterna
              vill ta initiativ till större öppenhet och transparens vad gäller
              Exportkontrollrådets behandling av exportlicenser genom att riksdagen
              informeras.
            </seg>
            <seg n="c1d148b2">
              Därmed torde Socialdemokraternas hållning i frågan vara tydlig.
            </seg>
            <seg n="951a4baa">
              Herr talman! Detta om vapenexporten. Låt mig nu gå över till
              vår reservation gällande nedrustning. Det här avsnittet gäller
              det internationella nedrustningsarbetet, ett arbete och en process
              som på många vis är nedslående.
            </seg>
            <seg n="517cb4b4">
              FN:s stora nedrustningskonferens i Genève, CD, har präglats av
              låsningar de senaste 16 åren. Jag ber om ursäkt för orgien i förkortningar
              som snart följer. Jag tänker på provstoppsavtalet, CTBT, icke-spridningsfördraget,
              NPT, IAEA:s arbete med inspektioner och kontroller, ett avtal
              för kontroll av klyvbart material som heter FMCT och det arbete
              som Finland varit mycket aktivt i, att anordna en konferens om
              en zon fri från massförstörelsevapen i Mellanöstern.
            </seg>
            <seg n="6b89026d">
              Det pågår en hel del arbete. Men alla de här processerna har
              det gemensamt att de går mycket långsamt framåt, om ens något.
              Det är också gemensamt att kärnvapenstaterna visar mycket lite
              intresse för just nedrustning av kärnvapen.
            </seg>
            <seg n="f3031e9b">
              Kärnvapenarsenalerna i världen består, och en närmast oförskämd
              summa pengar används för att modernisera kärnvapenarsenalen. Kärnvapenhotet
              är en skrämmande verklighet än i dag, inte minst med tanke på
              utvecklingen i Nordkorea.
            </seg>
            <seg n="6ca89909">
              I denna miljö av teknikaliteter, förkortningar, bakslag och framsteg
              i myrstegsformat har ett nytt perspektiv vunnit mark på senare
              tid. Det är frågan om de katastrofala humanitära konsekvenserna
              av kärnvapen. Det går ut på att konsekvenserna av en kärnvapendetonation
              är så oacceptabla och katastrofala ur ett humanitärt perspektiv
              att dessa vapen i förlängningen måste förbjudas.
            </seg>
            <seg n="92f66ef4">
              Förra veckan var jag och Christer Winbäck från Folkparitet på
              ett möte med den japanska organisationen Peace Boat. Det kan man
              kalla ett flytande fredsuniversitet som kryssar jorden runt med
              sitt budskap om fred, nedrustning och krav på att avskaffa kärnvapen.
            </seg>
            <seg n="8d33a912">
              Där fick vi också träffa Eiko Nishida, en äldre dam som är en
              så kallad hibakusha, en överlevande efter atombomberna i antingen
              Nagasaki eller Hiroshima.
            </seg>
            <seg n="9448734c">
              Hon berättade om den där dagen 1945 när hon som liten flicka
              såg planet högt uppe i skyn, hur det släppte ned något i en fallskärm
              när hon och hennes far plockade päron i en lund strax utanför
              Nagasaki. Hon berättade om förödelsen den dagen och de förluster
              hon och hennes familj drabbades av men också om de fortsatta konsekvenserna
              under en hel livstid för henne och hela det japanska samhället.
              Hon bad oss föra fram hennes och deras krav på att förbjuda och
              avskaffa kärnvapen.
            </seg>
            <seg n="97ddfbbb">
              När man hört hennes berättelse och, som jag och många andra,
              besökt både Nagasaki och Hiroshima är det väldigt svårt att ta
              till sig några argument som på något sätt inte vill prioritera
              förslaget att förbjuda kärnvapen. Därför är det mycket anmärkningsvärt
              med den hållning som den svenska regeringen har tagit i arbetet
              med att föra fram de humanitära konsekvenserna av kärnvapenanvändning.
            </seg>
            <seg n="6cd2ba32">
              Bland annat på den första förberedande kommittén inför 2015 års
              översynskonferens när det gäller icke-spridningsavtalet präglades
              diskussionen av detta. Många kärnvapenfria nationer krävde då
              konkreta nedrustningsåtgärder med hänvisning just till de humanitära
              effekterna.
            </seg>
            <seg n="c212a65c">
              En internationell konferens om detta ägde rum i början av mars
              i Oslo i år på initiativ av den norska regeringen. Men den svenska
              regeringens intresse var tyvärr svalt.
            </seg>
            <seg n="93ff6878">
              Det visade sig även när Sverige inte fanns med bland de länder
              som i FN:s generalförsamlings första kommitté gjorde ett uttalande
              som efterfrågade ett starkare nedrustningsinitiativ ur ett humanitärt
              perspektiv på kärnvapen. Sverige valde att passivt ställa sig
              vid sidan.
            </seg>
            <seg n="d085ee1e">
              Vid ett förberedande möte i Genève i slutet av april i år inför
              NPT-översynskonferensen ställde sig inte Sverige bakom ett uttalande
              som 80 länder förde fram.
            </seg>
            <seg n="d8295c8d">
              Sydafrika presenterade uttalandet, och bland undertecknarna fanns
              länder som Norge, Mexiko, Danmark och Schweiz, bland många andra
              länder som Sverige normalt sett brukar ha samma uppfattning som
              i sådana här frågor.
            </seg>
            <seg n="92b2ee00">
              Det här anser vi socialdemokrater vara anmärkningsvärt men tyvärr
              inte särskilt förvånande eftersom den borgerliga regeringen verkar
              ha nedprioriterat frågan om kärnvapennedrustning.
            </seg>
            <seg n="ebc3ef3c">
              När vi för fram kritik till statsrådet om detta får vi mångordiga
              svar om att det är andra processer och bakomliggande orsaker som
              måste beaktas, och att välja spåret med katastrofala humanitära
              konsekvenser kan distrahera när det gäller annat nedrustningsarbete.
            </seg>
            <seg n="255271f1">
              På vilket sätt det skulle distrahera och hur det kan skada att
              ställa sig bakom uttalanden som har så brett internationellt stöd
              är för mig ett mysterium.
            </seg>
            <seg n="551889f8">
              Sverige fortsätter att ställa sig vid sidan av trots att fler
              och fler länder sluter upp bakom uttalandet varje gång det förs
              fram. Andra länder arbetar mycket mer aktivt med de här frågorna.
              Det borde också Sverige göra.
            </seg>
            <seg n="02a8d446">
              Den här frågan har bidragit till att ge ny kraft i arbetet för
              kärnvapennedrustning. Vi beklagar djupt att Sverige ställer sig
              utanför i stället för att bidra. Parallellen med arbetet att få
              till stånd ett internationellt förbud mot klustervapen är mycket
              tydlig och sorglig. Det var samma visa då.
            </seg>
            <seg n="afefbbf6">
              Andra länder tog initiativ och var pådrivande, bland annat Norge,
              precis som nu. Och genom hela processen tittade Sverige passivt
              på innan man till slut skrev under.
            </seg>
            <seg n="14d19b76">
              Kärnvapenhotet är långt ifrån avvärjt. Nordkoreas provsprängning
              i februari utgör ett alltför tydligt exempel på detta.
            </seg>
            <seg n="bd1a71a3">
              Vi socialdemokrater menar att det internationella nedrustningsarbetet
              måste ta ny fart och att Sverige mycket väl skulle kunna spela
              en roll i det. För det krävs dock en politisk vilja som den borgerliga
              regeringen verkar sakna.
            </seg>
            <seg n="26b35afa">
              Herr talman! Avslutningsvis vill vi socialdemokrater även att
              Sverige på ett konstruktivt och realistiskt sätt driver frågan
              om förbud mot all användning av kärnvapen. Sverige bör i samråd
              med likasinnade stater i FN föreslå att sonderingar och konsultationer
              inleds för att undersöka förutsättningarna för en internationell
              konvention om ett fullständigt förbud mot kärnvapen.
            </seg>
            <seg n="dc3a9fd8">
              Målet är förstås för alla oss här en kärnvapenfri värld. Vägen
              dit är mycket lång, det vet vi, men den blir inte kortare av att
              man står kvar i startblocken. Regeringen bör snarast öka engagemanget
              i nedrustningsfrågorna, och vi socialdemokrater anser att utskottsmajoritetens
              text inte avspeglas i regeringens agerande. Därför yrkar jag bifall
              till reservation 9.
            </seg>
          </u>
          <note n="a11108ad">
            Ajournering
          </note>
          <note n="8dbc4089">
            Kammaren beslutade kl. 15.51 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="olle_thorell_5a8723" xml:id="i-4dee4434a3ad74a4-0" n="6e3fed84" prev="i-cec27341e708032e-0">
            <seg n="d8b7af4a">
              Återupptagna förhandlingar
            </seg>
          </u>
          <note n="d8b49f16">
            Förhandlingarna återupptogs kl. 16.00.
          </note>
          <note n="eee2812a">
            12 § Beslut om ärenden som slutdebatterats vid dagens sammanträde
          </note>
          <note n="febc6aae">
            Punkt 1
          </note>
          <note n="c32ebf8f">
            Punkt 3
          </note>
          <note n="48ed43a5">
            Övriga punkter
          </note>
          <note n="8eb8fa6d">
            13 § (forts. från 11 §) Strategisk exportkontroll 2012 krigsmateriel
            och produkter med dubbla användningsområden (forts. UU11)
          </note>
          <note type="speaker" n="75e5668e">
            Anf. 104 BODIL CEBALLOS (MP):
          </note>
          <u who="bodil_ceballos_02855b" xml:id="i-371ba7a01fa92dea-2" n="01d51dde">
            <seg n="0b14e14a">
              Fru talman! Enligt Genèvedeklarationens hemsida dör minst 740
              000 människor direkt eller indirekt som ett resultat av väpnat
              våld varje år. 490 000 av dem bor inte i länder i konflikt. Bara
              få av dem dör i direkta strider i länder i konflikt. I stället
              är det de civila som dödas, kvinnor, män och barn. Men det är
              inte bara så att människor dör. Miljoner människor befinner sig
              på flykt runt om i världen för att undkomma strider. Syrien är
              bara ett exempel. Där har EU:s beslut att ta bort vapenembargot
              för att bistå rebellsidan redan fått till svar från Ryssland att
              de ska skicka ännu mer vapen till regimen.
            </seg>
            <seg n="2861eee5">
              Oavsett om man dör i strid i ett land i konflikt eller på grund
              av gängvåld eller i familjedrama har någon tillverkat och sålt
              det dödande vapnet. Nästan 80 procent av världens konventionella
              vapen exporteras från de fem permanenta medlemmarna i säkerhetsrådet:
              USA, England, Frankrike, Ryssland och Kina.
            </seg>
            <seg n="96d78f77">
              Enligt Sipri dominerar USA och Europa den totala vapentillverkningen
              och militära tjänstesektorn i världen. 60 procent av all vapenförsäljning
              kommer från 46 amerikanska företag. De 40 europeiska företagen
              på listan står för 29 procent av den totala försäljningen. De
              största är franska, tyska och brittiska företag, men vi vet att
              även Sverige utmärker sig som ett av de länder som per capita
              säljer flest vapen i världen. År 2011, då vår vapenexport var
              högre än någonsin, låg vi etta i denna föga smickrande rankning,
              och 2012, då vi minskat vår försäljning, ligger vi på en tredje
              plats, efter Israel och Ryssland.
            </seg>
            <seg n="3bdf7466">
              År 2012 exporterade Sverige krigsmateriel till 61 länder, vilket
              är en liten minskning i förhållande till tidigare. De största
              köparna var Indien, 1,4 miljarder, Saudiarabien, 922 miljoner,
              Frankrike, 899 miljoner, Pakistan, 615 miljoner, och Thailand,
              600 miljoner.
            </seg>
            <seg n="d1dca96a">
              Även i kronor och ören minskade exporten i förhållande till rekordåret
              2011. Att den gjorde det beror på att flera stora affärer slutlevererats.
            </seg>
            <seg n="4512b5f9">
              Fru talman! Fjolårets praktskandal, då Saudigate uppmärksammades,
              blev förmodligen en väckarklocka till och med för de allra mest
              vapenexportvänliga här i landet. Att vapen exporterats till regimerna
              i Nordafrika och Mellanöstern från olika europeiska länder har
              lett till debatt runt om i Europa. Trots det fortsätter svensk
              vapenexport till flera kontroversiella länder i regionen. Till
              exempel exporterade Sverige 2012 krigsmateriel för strid till
              Bahrain för 35 miljoner kronor. 34 procent av exporten gick 2012
              till icke-demokratier. Under året upptäcktes också det svenska
              granatgeväret Carl Gustaf hos regeringsstyrkor i krigets Burma
              och hos rebellstyrkor i Syrien. Båda är länder som täcks av vapenembargon
              från EU.
            </seg>
            <seg n="33c85e44">
              Om vi tittar på den svenska försäljningen i ett längre perspektiv
              ser vi att den har ökat markant och att den skiftat fokus från
              att ha haft andra europeiska länder som största köpare till att
              i stället ha allehanda diktaturer och länder i konflikt i topp.
            </seg>
            <seg n="b82dcbf9">
              Jag hoppas att intresset och den moraliska kompass som vi skymtade
              under förra våren bland många, inte minst hos allmänheten, håller
              hela vägen i mål då vi i december 2014 ska lägga fram ett förslag
              till skärpning av lagstiftningen för att hindra export av krigsmateriel
              till icke-demokratier i framtiden.
            </seg>
            <seg n="2128a9e5">
              En skärpning är nödvändig trots att huvudregeln för svensk vapenexport
              är att den är förbjuden om exporten inte är både försvarspolitiskt
              och säkerhetspolitiskt motiverad och dessutom inte strider mot
              svensk utrikespolitik. Arbetsmarknadsskäl är inte grund för att
              exportera vapen, och vapen får inte säljas till länder i krig.
              Med det regelverk vi har borde det inte vara så lätt att sälja
              vapen, men det är klart: När regeringen skapar en särskild myndighet
              som bara har till uppgift att främja vapenförsäljning och när
              praxis tar sig sådana uttryck att till och med byggen av vapenfabriker
              i diktaturer anses ligga inom ramen för svensk rätt kan man ju
              förstå att exportsiffrorna är på uppgång i Sverige.
            </seg>
            <seg n="9ec3a617">
              Jag hoppas att mina kolleger i Krigsmaterielexportutredningen
              inte tappar fokus under resans gång och att vi verkligen ser till
              att det blir en skärpning i enlighet med det uppdrag vi har. För
              Miljöpartiets del är det en självklarhet att hålla fokus och att
              vi snarare ska skärpa lagen mer om kommittén finner att så är
              möjligt.
            </seg>
            <seg n="b41a1e72">
              Fru talman! Kärt barn har många namn. Vi talar om försvarsmaterielexport,
              vapenexport eller krigsmaterielexport. Valet av ord har ett symbolvärde,
              och att tala om försvar ger en helt annan innebörd än att tala
              om krig. Faktum är dock att det vi faktiskt exporterar är materiel
              som används i krig och övervakningsutrustning som används för
              internt förtryck. Det är bra om vi inte hymlar med vad vi faktiskt
              ägnar oss åt utan kallar saker vid dess rätta namn.
            </seg>
            <seg n="1571ae81">
              Detsamma gäller när vi talar om försvarsmaterielindustrin eller
              vapenindustrin här i Sverige. Jag har aldrig hört någon säga krigsmaterielindustri
              om den vapenindustri vi har här. Det låter nämligen förfärligt,
              och det är väl inget vi som nation vill kännas vid att vi producerar
              vapen som andra länder ska använda i sina krig. Ändå är det faktiskt
              det.
            </seg>
            <seg n="91a5e232">
              Fru talman! Den svenska krigsmaterielindustrin ger många arbetstillfällen;
              det råder inget tvivel om det. Arbetstillfällen är dock, som sagt,
              inte grund för svensk vapenexport enligt gällande lagstiftning.
              När Miljöpartiet för några år sedan började tala om behovet att
              ställa om den svenska vapenindustrin till något vi har större
              nytta av och som är mer inriktat på att tackla de verkliga hot
              samhället i dag står inför skakade många på huvudet. Jag är därför
              väldigt glad att fler börjar tänka i de banorna.
            </seg>
            <seg n="7df99142">
              Betydelsen av en omställning till annan produktion, med bibehållande
              av den högteknologiska kompetens som finns i krigsmaterielindustrin,
              är något som då och då poppar upp i debatten i dag. Sveriges sikte
              borde vara att ställa om från vapenproduktion till civil produktion.
              Kompetensen som finns inom vapenindustrin ska självklart tas till
              vara, men genom att tillverka produkter som kunderna och medborgarna
              vill ha och som de är beredda att betala för utan subventioner.
            </seg>
            <seg n="b9057d93">
              Fru talman! En annan anledning att ställa om krigsindustrin är
              att det förekommer så mycket skumraskaffärer i branschen. Det
              är korruption, motköp med mera. För att få internationella vapenaffärer
              i hamn använder sig vapenindustrin ofta av omfattande motköpsaffärer,
              så kallade offsetaffärer. De tillämpas företrädesvis när det gäller
              just krigsmateriel och när summan överstiger 100 miljoner kronor.
              Inte sällan ingår i sådana affärer också att delar av produktionen
              förläggs till köparlandet, därför att de vill göra ett tekniksprång
              och dra nytta av den tekniska kompetensen. Inte sällan lovar säljaren
              att investera och importera varor till ett flera gånger högre
              värde än den ursprungliga vapenaffären.
            </seg>
            <seg n="7372dadc">
              Det råder i dag stor enighet om att motköpsaffärer generellt
              är något dåligt, eftersom det strider mot frihandelns principer.
              De hindrar den fria konkurrensen, omgärdas av näst intill obefintlig
              transparens och öppnar för korruption. World Trade Organization
              har i princip förbjudit offsetaffärer, men eftersom överskottet
              på vapen är så stort i världen har de beslutat om att göra undantag
              för just krigsmateriel.
            </seg>
            <seg n="57ea185a">
              Miljöpartiet menar att den svenska regeringen aktivt ska ta avstånd
              från vapenindustrins användande av motköpsaffärer. Det borde dessutom
              vara svårt, om inte omöjligt, att tillåta vapenindustrins motköpsaffärer
              då de är oförenliga med politiken för global utveckling. Vår handelspolitik,
              inklusive regelverket som omgärdar vapenexporten, ska inte kunna
              motverka de insatser som görs inom ramen för Sveriges politik
              för global utveckling.
            </seg>
            <seg n="055ee48d">
              Fru talman! Länder i konflikt eller postkonflikt har ofta svårt
              att upprätthålla respekten för de mänskliga rättigheterna. Kopplingen
              mellan fattigdom och väpnade konflikter är väl dokumenterad. Ett
              av de största hoten mot möjligheten att minska fattigdomen är
              en återgång till väpnad konflikt. Väpnade konflikter kostade till
              exempel den afrikanska kontinenten över 280 miljarder amerikanska
              dollar mellan 1990 och 2005. Det är ungefär samma summa som det
              totala biståndet under samma period. Den internationella vapenhandeln,
              också den svenska, är en viktig drivande kraft som bidrar till
              krig och till att förvärra väpnade konflikter.
            </seg>
            <seg n="9b94cf13">
              Fru talman! Olle Thorell talade mycket nedrustning. Jag kan säga
              att vi instämmer i väldigt mycket av det Olle redan har tagit
              upp, men jag kommer att nämna nedrustning i alla fall lite kortfattat.
              Vi menar att regeringen på senaste tiden har slirat väldigt mycket
              på formuleringarna vad gäller spridning av kärnvapen. Regeringen
              lämnar till och med internationella samarbeten, vilket ger en
              mycket dålig signal till andra länder.
            </seg>
            <seg n="dcb43028">
              För oss i Miljöpartiet är motverkandet av spridning av kärnvapen
              ett självklart politiskt ställningstagande. Skiljelinjen i den
              svenska politiken när det gäller kärnvapenfrågan är dock den politiska
              viljan att aktivt trycka på de länder som redan har kärnvapen
              att skrota dem samt motståndet mot en spridning av kärnkraft för
              energi, som ju är en grundförutsättning för kärnvapen. Vi ser
              att Sveriges nedrustnings- och icke-spridningspolitik i dag har
              fokus på icke-spridning snarare än på nedrustning. Vi menar att
              Sverige måste driva på starkare också för nedrustning.
            </seg>
            <seg n="4f42b105">
              Det bör vi göra för hela världen, men vi kan lägga extra stort
              fokus på vårt närområde, det vill säga EU, där vi har störst möjlighet
              att påverka. EU-kommissionen och många EU-länder strävar mot att
              utveckla EU till en alltmer sammanflätad union även på försvarssidan,
              inte minst nu i kristider då de olika medlemsstaterna skär ned
              i de nationella försvarsbudgetarna. Det kan i förlängningen innebära
              att 25 länder som valt att inte utveckla kärnvapen kommer att
              ingå i ett nära militärt försvarssamarbete med de två länder som
              aktivt valt att ha dem. Sverige bör aktivt verka för ett helt
              kärnvapenfritt EU och Europa. Det innefattar självklart också
              kärnvapen utplacerade av USA.
            </seg>
            <seg n="2fd01967">
              Fru talman! Under hösten 2012 presenterade Schweiz i FN:s generalförsamlings
              första kommitté ett gemensamt uttalande om de humanitära dimensionerna
              av kärnvapen. Uttalandet lyfte, vilket jag tror att Olle också
              tog upp tidigare, bland annat fram de humanitära konsekvenser
              som skulle följa om kärnvapen används och starka indikationer
              på att kärnvapen inte är förenliga med internationell humanitär
              rätt. Trots att uttalandet sedermera har fått stöd av en rad länder
              ställde sig Sverige inte bakom det. Sverige har också under våren
              lämnat nedrustningsinitiativet NAC.
            </seg>
            <seg n="b2312f0e">
              Är det någon som egentligen känner igen Sverige av i dag? Utrikesminister
              Carl Bildt kallade nyligen kravet på att eliminera kärnvapen ett
              stickspår. Jag kan inte påstå att jag känner igen den svenska
              politiken för nedrustnings- och icke-spridningsarbete längre.
              För oss i Miljöpartiet är det en självklarhet att frågan om de
              humanitära konsekvenserna ska uppmärksammas, och vi uppmanar regeringen
              att faktiskt ta ställning vad gäller de humanitära effekterna
              av kärnvapen som grund för nedrustning.
            </seg>
          </u>
          <note n="428a4ac1">
            Med detta yrkar jag bifall till reservationerna 3 och 10.
          </note>
          <note type="speaker" n="2179012f">
            Anf. 105 BJÖRN SÖDER (SD):
          </note>
          <u who="bjorn_soder_0c1a4c" xml:id="i-0ef94be00975e45f-0" n="657dba6c" next="i-23c6b0136121215f-0"/>
          <note n="cd45156a">
            Fru talman! Jag skulle vilja börja med att yrka bifall till Sverigedemokraternas
            reservationer 2, 4 och 8.
          </note>
          <u who="bjorn_soder_0c1a4c" xml:id="i-23c6b0136121215f-0" n="657dba6c" prev="i-0ef94be00975e45f-0">
            <seg n="1041e9b4">
              Det är en grundläggande förutsättning för alla diskussioner i
              det här ämnet att det svenska försvaret i huvudsak ska ha till
              uppgift att försvara Sverige. Med detta sagt blir det också så
              att den absoluta huvuddelen av ansvaret för denna uppgift kommer
              att vila på våra egna resurser. Om man fortsätter resonemanget
              finns det därmed ett behov av att tillgodose en stabil tillgång
              på materiel till detta territorialförsvar.
            </seg>
            <seg n="0636e71a">
              Det är svårt att se att vi vare sig nu eller i framtiden skulle
              kunna räkna med att vi i alla tänkbara sammanhang kommer att ha
              möjlighet att köpa materiel från internationella källor, speciellt
              i en situation där det internationella läget försämras. Om en
              sådan situation uppstod och Sverige var utsatt för en förhöjd
              hotbild skulle vi i och med detta riskera att lida brist på viktig
              militär materiel. Därför måste Sverige också ha en försvarsindustri.
            </seg>
            <seg n="59c63073">
              Det här resonemanget är mycket grundläggande och har under lång
              tid utgjort en grundpelare för den svenska synen på försvarsindustrin
              och krigsmaterielexporten. Svensk politik på detta område har
              alltid haft att hantera å ena sidan försvarets behov och å andra
              sidan de farhågor som har funnit att en vapenexport skulle kunna
              sätta svenska vapen i händerna på grupperingar vars agerande inte
              ligger i linje med svenska värderingar.
            </seg>
            <seg n="92521d73">
              Det är därför en aning oroväckande att dessa principer nu ser
              ut att vara på väg att rubbas i flera aspekter. Regeringens linje
              har i allt högre grad kommit att bli att fokusera på inköpt materiel
              utan att ta hänsyn till att detta också kan medföra betydande
              fördyringar.
            </seg>
            <seg n="89a8b89a">
              I synnerhet kan detta bli fallet när man beaktar att även om
              sådana vapensystem som vi har behov av finns tillgängliga att
              köpa från hyllan är det inte säkert att de är kompatibla med varandra
              eller med vår befintliga materiel, vilket medför ytterligare kostnader
              för en anpassning av dessa.
            </seg>
            <seg n="dacf169e">
              Det är med hänvisning till detta resonemang av vikt att sådan
              industri som är viktig för försvaret behålls inom landet. Det
              är därför inte helt oproblematiskt att förvarsindustrin gradvis
              har övergått i internationella vapenkoncerners ägo. Regeringen
              bör med hänsyn till detta verka för att viktig försvarsindustri
              behålls i svensk ägo, om nödvändigt genom att staten går in som
              ägare. Vi får inte glömma att när vi själva investerar i projekt
              med svenskproducerad materiel kan nettokostnaden bli mycket låg,
              eller vi kan till och med samhällsekonomiskt gå med vinst på grund
              av spill over-effekter. Låt oss heller inte glömma att försvarsindustrin
              berör ca 30 000 jobb och indirekt sysselsätter ca 100 000 personer.
              Det är väldigt många.
            </seg>
            <seg n="4702c4f1">
              Vår utgångspunkt är att denna försvarsindustri måste kunna verka
              under förhållanden som så långt möjligt är ekonomiskt fördelaktiga
              för de svenska skattebetalarna. Det betyder att försvarsindustrin
              ofrånkomligen måste ägna sig åt export för att genom försäljning
              kunna bidra till att bära utvecklingskostnaderna. Det finns krafter
              i denna kammare som helst såg att Sverige inte hade någon krigsmaterielexport
              alls. Resonemanget håller dock inte.
            </seg>
            <seg n="33ed2082">
              Den internationella efterfrågan på krigsmateriel försvinner inte
              därför att svensk industri slutar delta på marknaden, utan köparna
              kommer givetvis att hitta andra säljare och köpa av någon annan.
              Den enda konkreta förändringen blir då att försvarsmateriel blir
              svårare att anskaffa för det svenska försvaret och därmed dyrare
              en fördyring som ytterst landar i knäet på skattebetalarna.
            </seg>
            <seg n="166ce64c">
              Resonemanget håller inte, som sagt. Å andra sidan kan jag inte
              helt frigöra mig ifrån misstanken att de som framför argument
              av denna typ helst skulle vilja att Sverige inte hade något militärt
              försvar över huvud taget.
            </seg>
            <seg n="5ceef8be">
              Fru talman! När det gäller krigsmaterielexporten anser vi att
              det är önskvärt med en reglering. Vi menar att principerna för
              Sveriges krigsmaterielexport innebär en ständig avvägning mellan
              Sveriges försvarsindustriella och säkerhetspolitiska intressen
              å ena sidan och exempelvis hänsyn till svenska utrikespolitiska
              mål, situationen för mänskliga rättigheter och risken att vapnen
              används mot den egna befolkningen i ett presumtivt köparland å
              den andra.
            </seg>
            <seg n="75c53cee">
              Det vore naturligtvis även kontraproduktivt att sälja krigsmateriel
              till en fientligt sinnad makt eller till någon gruppering som
              skulle kunna tänkas använda krigsmateriel mot oss eller mot någon
              hypotetisk allierad. Enligt vår mening måste bedömningen av krigsmaterielexport
              i framtiden vila på en avvägning mellan dessa faktorer.
            </seg>
            <seg n="3c851283">
              Världen är dock inte svart och vit. Sveriges ställningstaganden
              bör även i framtiden präglas av realism och kompromissvilja. Vi
              sverigedemokrater anser att den främsta utmaningen inom exportkontrollpolitiken
              inte främst består i att införa ytterligare villkor för försvarsmaterielexporten
              utan i att i praktisk handling tillämpa och efterleva de redan
              existerande regelverk, som har upprättats i bred politisk enighet
              på såväl nationell som internationell nivå. Och det existerande
              regelverket är restriktivt. Dessutom har vi en demokratisk insyn
              genom att riksdagspartierna är representerade i Exportkontrollrådet.
            </seg>
            <seg n="7c236ba9">
              I en situation där vi har ett kompromisslöst krav på att vi inte
              under några omständigheter kan sälja försvarsmateriel, eller för
              den delen krigsmateriel, till länder som ännu inte har en fullständigt
              utvecklad demokrati, som en del partier förespråkar, skulle vi
              sannolikt inte kunna bistå med försvarsmateriel i till exempel
              ett Tibet som utropar självständighet gentemot ett totalitärt
              Kina. I denna kontext skulle vi i ett historiskt perspektiv inte
              heller ha kunnat bistå till exempel Polen, Finland och Kuwait
              i deras strävanden efter att bevara sin nationella frihet från
              attackerna från Hitler, Stalin och Saddam Hussein.
            </seg>
            <seg n="d5905e1a">
              Med dessa exempel i beaktande är det alltså långt ifrån omöjligt
              att vi skulle förvärra situationen i stället för att förbättra
              den genom ett sådant här beslut om ytterligare direktiv och regelverk.
              Om vi nu avstår från att sälja till alla länder vars samhällssystem
              inte är desamma som i västvärldens demokratier, som en del partier
              förespråkar, och resultatet blir att ännu värre regimer ökar i
              styrka, vad har vi då vunnit på detta?
            </seg>
            <seg n="616df917">
              Fru talman! Vi vill betona att vi inte anser att det är principiellt
              fel att Sverige ingår samarbeten om krigsmaterielutveckling eller
              avtal som reglerar internationell handel med krigsmateriel så
              länge som dessa samarbeten står i samklang med Sveriges långsiktiga
              intressen. Men det är viktigt att sådana samarbeten inte hamnar
              i strid med Sveriges behov av en egen försvarsindustri.
            </seg>
            <seg n="d7a8b3d3">
              EU:s gemensamma ståndpunkt och de åtta kriterier som ska beaktas
              innan ett beslut fattas om krigsmaterielexport till ett land är
              kriterier som vi tycker är bra och ska följas. Ur vår synvinkel
              kan EU-samarbetet i frågor av denna typ dock aldrig tillåtas leda
              till att Sveriges handlingsfrihet eller möjligheter till en egen
              livskraftig försvarsindustri inskränks, något som i förlängningen
              riskerar leda till att Sverige inte kan nå sina säkerhets- och
              utrikespolitiska mål. Sverige bör inte ingå i samarbeten som har
              sådana följder.
            </seg>
            <seg n="b1178124">
              Vi anser att Sverige bör återta kravet på motköp i syfte att
              gynna svenska små och medelstora företag. Svenska myndigheter
              bör, i enlighet med artikel 21 punkt 4 i försvarsupphandlingsdirektivet,
              tilldela underleverantörer en god andel av kontrakten i syfte
              att ekonomiskt gynna viktiga innovationsföretag.
            </seg>
          </u>
          <note type="speaker" n="c5146034">
            Anf. 106 HANS LINDE (V):
          </note>
          <u who="hans_linde_857e1f" xml:id="i-bca795b320f3b89c-0" n="895aceba" next="i-7bb6f1f3be7e6c57-0">
            <seg n="c5cfaf83">
              Fru talman! Den svenska vapenexporten, som vi debatterar i dag,
              har ökat kraftigt under det gångna decenniet. Aldrig förr i Sveriges
              historia har vi exporterat så mycket vapen från det här landet
              som vi gjort under de gångna åren. Under förra året, 2012, exporterade
              Sverige vapen för 9,8 miljarder kronor. Det gjorde oss till världens
              elfte största vapenexportör under förra året. Bland köparna återfinns
              en lång rad diktaturer, auktoritära regimer, krigförande stater
              och länder som gör sig skyldiga till grova och omfattande brott
              mot de mänskliga rättigheterna. Bland de största köparna återfinns
              länder som Thailand, Saudiarabien, Indien och Pakistan, länder
              som i alla fall för oss vänsterpartister är oerhört problematiska
              som köpare av svenska vapen och svensk krigsmateriel.
            </seg>
            <seg n="a4473b90">
              Vi i Vänsterpartiet har varit starkt kritiska till denna utveckling.
              Vi tycker att den står tydligt i strid med hur vi vill att Sverige
              ska agera i världen. Sverige kommer inte att vara ett land som
              har någon trovärdighet i att vara en röst för fred, demokrati,
              frihet och mänskliga rättigheter i någon del av världen så länge
              som vi beväpnar auktoritära och icke-demokratiska regimer.
            </seg>
            <seg n="35cd9b53">
              Dubbelmoralen i den svenska vapenexporten blev inte minst tydlig
              under de gångna årens folkliga protester och revolter i Nordafrika
              och Mellanöstern. Samtidigt som unga män och kvinnor med ett enormt
              mod har trotsat sina regimer och krävt frihet, demokrati och sociala
              rättigheter på gator och torg runt om i Nordafrika och Mellanöstern
              har Sverige beväpnat i stort sett alla auktoritära regimer i hela
              regionen. Det är för oss vänsterpartister alldeles uppenbart att
              Sveriges regelverk för export av vapen behöver ändras i grunden.
            </seg>
            <seg n="a4fd0577">
              Behoven av en grundlig reformering av den svenska krigsmateriellagstiftningen
              har dessutom i synnerhet understrukits av den så kallade Saudiaffären,
              där det avslöjades att både den nuvarande och den tidigare regeringen
              har gett sitt godkännande till att Totalförsvarets forskningsinstitut,
              FOI, inlett ett samarbete med Saudiarabien i syfte att hjälpa
              saudierna att bygga upp en fabrik för antitankvapen.
            </seg>
            <seg n="20daad83">
              Vänsterpartiets mål är tydligt, och vi hymlar inte med det. Vi
              vill se en värld i fred, en värld utan vapen. Därför menar vi
              att svensk vapenexport på sikt helt ska avvecklas. Men i de reservationer
              som i dag ligger på riksdagens bord visar vi på konkreta steg
              som Sverige skulle kunna ta i dag, här och nu, för att reglera
              den svenska vapenexporten och förhindra att Sverige exporterar
              vapen till diktaturer, länder som begår brott mot de mänskliga
              rättigheterna och länder som befinner sig i krig.
            </seg>
          </u>
          <note n="1bf353f9">
            Fru talman! År 2011 slog riksdagen fast att regeringen ska återkomma
            till riksdagen med förslag till ny krigsmateriellagstiftning i
            syfte att skärpa exportkontrollen av krigsmateriel gentemot icke-demokratiska
            stater.
          </note>
          <u who="hans_linde_857e1f" xml:id="i-7bb6f1f3be7e6c57-0" n="895aceba" prev="i-bca795b320f3b89c-0">
            <seg n="ef33534f">
              Två år senare kan vi konstatera att regeringen visserligen har
              tillsatt en utredning men att den inte ska vara klar förrän den
              15 december 2014, med andra ord efter nästa val. Det kommer att
              ta ytterligare flera år innan vi kan få förslag om en reformerad
              krigsmateriellagstiftning på riksdagens bord. Tidigast i den vapenexportdebatt
              som vi kommer att ha 2017 i denna kammare kommer vi att se de
              eventuella resultaten av en eventuell skärpning av svensk krigsmateriellagstiftning.
            </seg>
            <seg n="cc110ed5">
              För oss vänsterpartister är detta inte acceptabelt. Vi ser redan
              nu hur tiden sprungit från den lagstiftning vi har i Sverige.
              Den lagstiftning vi har i Sverige har omtolkats så många gånger
              att det som egentligen skulle vara ett tydligt regelverk alltmer
              påminner om ett lapptäcke med enorma malhål.
            </seg>
            <seg n="375190d9">
              Samtidigt ser vi att det folkliga stödet för den svenska vapenexporten
              har försvunnit. En opinionsmätning som publicerades av SVT för
              ett år sedan visade att bara 13 procent av svenska folket stöder
              svensk vapenexport till diktaturer. Men efter snart sju år med
              den borgerliga regeringen har inte en enda reglering av svensk
              vapenexport presenterats eller genomförts.
            </seg>
            <seg n="f65849c5">
              När det gäller att försämra för sjuka och arbetslösa rusar den
              borgerliga regeringen fram som frustande hästar på en galoppbana,
              men när det kommer till att förhindra vapenexport och att diktaturer
              och förtyckarregimer beväpnas finns det sengångare och sköldpaddor
              som rör sig snabbare.
            </seg>
            <seg n="fa108f16">
              Fru talman! Vänsterpartiet har varit tydligt. Vi vill se ett
              förbud mot vapenexport till diktaturer, och vi vill se ett förbud
              mot vapenexport till krigförande stater och stater som begår grova
              och omfattande brott mot de mänskliga rättigheterna. Vi tycker
              att den pågående utredningen behöver få tydliga tilläggsdirektiv
              på dessa punkter.
            </seg>
            <seg n="5a96f306">
              Vi vill också att den pågående utredningen ska titta på frågor
              om import, utlåning och uthyrning av vapen. Det är ett område
              som i dag är i det närmaste oreglerat.
            </seg>
            <seg n="a7a6eb66">
              Detta har bland annat inneburit att Sverige tidigare har lånat
              ut krigsmateriel till Israel. Vi har sett hur den svenska försvarsmakten
              köpt vapen från bland andra Israel och Vitryssland. Det innebär
              att våra gemensamma skattepengar går via den svenska försvarsmakten
              rakt in i krigsmaterielindustrin i både Vitryssland och Israel.
              Detta sker i ett läge när brotten mot de mänskliga rättigheterna
              fortsätter i Vitryssland och Israel bygger ut sina bosättningar,
              fortsätter att fördriva palestinier från de ockuperade länderna
              och skjuter varje försök till fredssamtal i sank. Vi kan inte
              acceptera detta, och därför yrkar jag bifall till reservation
              1.
            </seg>
            <seg n="7a40f381">
              Fru talman! Det är hög tid för militär nedrustning. Globalt sett
              har militärutgifterna ökat dramatiskt det senaste decenniet. Mellan
              2000 och 2010 ökade världens militära utgifter med 50 procent,
              enligt Helsingforss internationella fredsforskningsinstitut Sipri.
              Sipri uppskattar att enbart under 2012 uppgick världens militära
              uppgifter till 1 750 miljarder dollar.
            </seg>
            <seg n="4c4085ac">
              Som en jämförelse har FN beräknat att det skulle räcka med två
              och en halv dags militära utgifter under 2012 för att rädda livet
              på sex miljoner mammor och barn världen över. De senaste åren
              har vi sett en marginell minskning av jordens militära utgifter.
              Det beror dock inte på ett framgångsrikt nedrustningsarbete utan
              snarare på att det är ekonomisk kris i USA och EU.
            </seg>
            <seg n="2d6a9663">
              Behoven av militär nedrustning syns inte bara på det globala
              planet utan också i vårt eget närområde. Vi har sett den ökade
              exploateringen av Arktis naturtillgångar och hur möjligheten att
              skapa nya transportleder i Arktis i spåren av klimatförändringarna
              gör att allt fler länder blickar norrut och börjar bevaka sina
              intressen, också militärt.
            </seg>
            <seg n="b133037d">
              Militariseringen av Arktis tar sig många olika uttryck och märks
              till och med i vårt eget land. Under de senaste åren har vi sett
              ett stort antal internationella militärövningar, ofta tillsammans
              med Nato, i norra Sverige. Ett exempel är Cold Response som arrangerats
              årligen sedan 2007. Ett annat är den Natoledda flygövningen Loyal
              Arrow som genomfördes 2009 och var den största flygövningen i
              Sveriges historia. Övningsfältet Neat, North European Aerospace
              Test range, har samtidigt utvecklats till en av de viktigaste
              arenorna för Natos testning av bombflygplan, förarlösa flygplan,
              missiler och andra vapentyper.
            </seg>
            <seg n="670cc231">
              Vänsterpartiet har kraftigt motsatt sig denna utveckling, både
              här i riksdagens talarstol och genom att vara på plats i norra
              Sverige och demonstrera och protestera mot dessa militärövningar
              med Nato.
            </seg>
            <seg n="e4094575">
              Vänsterpartiet står upp för militär nedrustning och för den svenska
              militära alliansfriheten. Därför har vi lagt fram konkreta förslag
              på riksdagens bord om att det är hög tid att Sverige inte tillåter
              Nato att genomföra fler militärövningar eller testa vapensystem
              på vårt territorium.
            </seg>
            <seg n="2c0c08fb">
              Vänsterpartiet vill också att Sverige tar initiativ till en konvention
              för Arktis som innebär en demilitarisering av regionen. Flera
              av de stater som visar allt större intresse för Arktis har i dag
              kärnvapen. Vi vet att kärnvapen redan har förts upp dit genom
              kärnvapenbestyckade ubåtar något som flera av de stater som gränsar
              till Arktis har.
            </seg>
            <seg n="a26fdc49">
              Samtidigt ser vi att stora delar av vårt jordklot i dag täcks
              av kärnvapenfria zoner och zoner fria från massförstörelsevapen.
              Latinamerika, Afrika, Centralasien och Antarktis täcks av kärnvapenfria
              zoner och zoner fria från massförstörelsevapen.
            </seg>
            <seg n="3b823324">
              Vänsterpartiet vill se att vi på samma sätt skyddar Arktis och
              att Sverige tar initiativ till att inrätta en zon fri från massförstörelsevapen
              och kärnvapen i Arktis. Därför yrkar jag avslutningsvis bifall
              till reservation 10.
            </seg>
          </u>
          <note type="speaker" n="78bf6915">
            Anf. 107 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-fa79836f5b59d6e0-0" n="657dba6c">
            <seg n="c2fdb3bc">
              Fru talman! Vänsterpartiet är ett av de partier som står bakom
              förslaget att införa ett demokratikriterium för export. Vi kan
              nog båda vara överens om att man kan se vissa länder som renodlade
              diktaturer och andra länder som renodlade demokratier, men vi
              är nog också överens om att det kan finnas ett stort spektrum
              där emellan med länder som kanske inte är fullt ut renodlade demokratier.
            </seg>
            <seg n="14482eed">
              Att införa ett demokratikriterium för att exportera vapen är
              lovvärt, i alla fall på papperet. Min fråga till Hans Linde är
              dock: Hur definierar Hans Linde en diktatur? Var går gränsen när
              det gäller de länder som inte är fullt utvecklade demokratier
              i dagsläget?
            </seg>
          </u>
          <note type="speaker" n="5f070c47">
            Anf. 108 HANS LINDE (V) replik:
          </note>
          <u who="hans_linde_857e1f" xml:id="i-5133356424679965-0" n="895aceba">
            <seg n="a3db6eb6">
              Fru talman! Det är lite spännande att diskutera vapenexport,
              demokrati och diktatur. När det kommer till just vapenexport blir
              det plötsligt så extremt svårt att definiera en diktatur. Det
              gäller för Sverigedemokraterna och tyvärr också för Sveriges försvarsminister
              som har haft stora problem att hantera frågan huruvida Saudiarabien
              är en diktatur eller inte.
            </seg>
            <seg n="1540ffd0">
              Detta problem har vi nästan aldrig annars i utrikesutskottet.
              I andra sammanhang kallar vi länder demokratier och diktaturer
              utan att ha detta problem.
            </seg>
            <seg n="794d5583">
              Tittar man på listan över länder som Sverige exporterar vapen
              till är det inte speciellt komplicerat. Saudiarabien är självklart
              en diktatur. Detsamma gäller Förenade Arabemiraten, Bahrain, Singapore
              och Kazakstan. De är alla länder som Sverige under de gångna åren
              har exporterat vapen till.
            </seg>
            <seg n="173ac2d8">
              Vänsterpartiet har föreslagit ett demokratikriterium. För att
              vi ska kunna exportera vapen till ett land måste landet möta de
              grundkrav vi ställer på en demokrati. Dessa ska definieras av
              en utredning som tar fram kriterier som man kan utgå från och
              som man tydligt kan svara ja eller nej på om ett land uppfyller.
            </seg>
            <seg n="ce426e28">
              Sådana kriterier är till exempel att det finns fri press, att
              man genomför flerpartival och att det finns fria oberoende fackföreningar.
              Det är några av de kriterier jag har för en demokrati och krav
              som jag vill ställa på ett land för att Sverige ska få exportera
              vapen till det landet.
            </seg>
            <seg n="516273f9">
              Det är inte svårare än så. Men uppenbarligen är det mer komplicerat
              för Björn Söder och Sverigedemokraterna.
            </seg>
          </u>
          <note type="speaker" n="2fd3323c">
            Anf. 109 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-fa79836f5b59d6e0-1" n="657dba6c">
            <seg n="395248df">
              Fru talman! Vi anser att det finns tillräckliga verktyg och regelverk
              för hur Sverige ska syssla med krigsmaterielexport.
            </seg>
            <seg n="7f1afed3">
              Jag kan utröna av Hans Lindes svar att det kanske inte är så
              lätt att definiera. Det finns länder som är på väg mot demokrati
              men som ännu inte uppfyller de kriterier som Hans Linde radade
              upp.
            </seg>
            <seg n="89f92cad">
              Om dessa länder inte kan ta emot export från Sverige på grund
              av demokratikriteriet och det innebär att andra krafter kan komma
              till makten, vad har då Sverige och omvärlden vunnit om dessa
              krafter är betydligt värre än de som sitter vid makten tillfälligt
              och strävar efter att utveckla sitt land till en demokrati?
            </seg>
            <seg n="9ad61df1">
              Det vore olyckligt att införa ett kriterium som målar allt i
              svart och vitt till följd av de krav som Hans Linde radar upp.
            </seg>
            <seg n="4082cd93">
              Det är fullt tillräckligt med de verktyg och regelverk vi har
              i dag där man tar ställning från fall till fall. Så bör man också
              göra fortsättningsvis.
            </seg>
            <seg n="35763159">
              Än en gång, Hans Linde: Vad har man vunnit på om man låser sig
              till ett kriterium, och det omöjliggör en export till dem som
              har makten i ett land på grund av att de ännu inte har uppfyllt
              det men strävar dit, och det i stället kommer andra krafter till
              makten som kanske raserar det bygge man håller på med?
            </seg>
          </u>
          <note type="speaker" n="227d6700">
            Anf. 110 HANS LINDE (V) replik:
          </note>
          <u who="hans_linde_857e1f" xml:id="i-5133356424679965-1" n="895aceba">
            <seg n="26cf2151">
              Fru talman! Den här typen av argumentation stöter man ibland
              på när det gäller vapenexport. Man får höra att om inte Sverige
              exporterar vapen kommer någon annan att göra det. Om inte vi beväpnar
              diktaturerna och de auktoritära staterna kommer något annat land
              att göra det. Det innebär i så fall att vi låter världens skurkstater
              sätta ribban för svensk vapenexport.
            </seg>
            <seg n="da1a8afd">
              Vi ser i dag att till exempel Ryssland exporterar vapen till
              regimen i Syrien samtidigt som vi ser ett blodbad i det landet.
              Ska Sverige låta det vara ribban för vår vapenexportpolitik? Man
              kan fråga sig om också Sverige ska exportera vapen till regimen,
              utifrån det resonemanget.
            </seg>
            <seg n="b3baf0c6">
              Frågan är: Vad vinner världen på att Sverige skärper sin lagstiftning?
              Om vi tittar globalt finns det nu ett enormt behov av länder som
              vågar gå före i nedrustningsarbetet och vågar vara de goda exemplen
              när det kommer till vapenexport.
            </seg>
            <seg n="5f36c3d5">
              Det finns också en större poäng. Jag har en vision av att vårt
              land ska vara en tydlig kraft för fred, demokrati och nedrustning
              världen över. Jag vill att vi i Sverige ska utnyttja vår militära
              alliansfrihet och vår internationella trovärdighet till att agera
              som medlare i konflikter.
            </seg>
            <seg n="882cdae6">
              Där kan vi spela en enormt stor roll. Det har vi gjort historiskt
              i många konflikter. Vi har varit en tydlig kraft som spelat en
              avgörande roll för att länder har kunnat gå från krig och konflikt
              till fred och demokrati. Jag tror att vi har möjlighet att göra
              det också i framtiden. Men den rollen är väldigt svår att spela
              om vi samtidigt exporterar vapen till diktaturer och förtryckarstater.
            </seg>
            <seg n="ab852f0e">
              Jag noterar att Sverigedemokraterna i varje fall är alldeles
              nöjda med den lagstiftning som finns i dag och inte tycker att
              det finns behov av några nya kriterier. Jag vill förtydliga att
              det innebär att Sverigedemokraterna ställer sig bakom den vapenexport
              som i dag sker utifrån den lagstiftning som finns i dag.
            </seg>
            <seg n="7d072669">
              Det innebär att Sverigedemokraterna tydligt tar ställning till
              svensk vapenexport till diktaturerna i Saudiarabien, Förenade
              Arabemiraten, Bahrain och en lång rad andra stater. Det är ett
              intressant ställningstagande från Sverigedemokraternas sida.
            </seg>
          </u>
          <note type="speaker" n="5863ce3b">
            Anf. 111 ULRIK NILSSON (M):
          </note>
          <u who="ulrik_nilsson_f7792c" xml:id="i-8c984b32303847f3-0" n="d4018263">
            <seg n="93ec3a86">
              Fru talman! Vi behandlar den årliga skrivelsen om vapenexport.
              Det är egentligen det ämnet som är huvudfokus. Det handlar om
              att diskutera: Hur har den strategiska exportkontrollen sett ut
              under 2012? Vilka beslut är fattade? Vilka bedömningar är gjorda?
              Vad är det för situation vi har?
            </seg>
            <seg n="43eaaaf6">
              När man läser dokumentet kan man konstatera att i faktiska siffror
              har vapenexporten minskat med ungefär 30 procent till en nivå
              på knappt 10 miljarder kronor eller motsvarande i storleksordning
              1 procent av det totala exportvärdet i Sverige.
            </seg>
            <seg n="74cbb536">
              Vi kan också konstatera att värdet av beslutade utförseltillstånd
              det man har prövat under året och tagit ställning till har minskat
              med 27 procent och har ett värde på knappt 8 miljarder kronor,
              det vill säga något mindre.
            </seg>
            <seg n="39d05876">
              Detta är stora summor, men det innebär också minskningar. För
              ett år sedan fick vi mycket kritik för att de hade ökat. Jag har
              inte förväntat mig motsvarande beröm för att de nu har minskat.
              Men det finns skäl att konstatera att det varierar över åren.
              Det är i huvudsak beroende på att avtalen och affärerna är så
              pass omfattande att det spelar stor roll vilka år de infaller.
            </seg>
            <seg n="de8ef260">
              Vi kan också av skrivelsen konstatera och det har redan flera
              gjort här att vi har köparländer som Indien, där det rör sig om
              1,4 miljarder, ungefär 15 procent, ned till länder som köper för
              ganska lite och gör väldigt begränsade inköp.
            </seg>
            <seg n="a93a7ff2">
              Totalt sett handlar de fem största länderna som är nämnda här
              för ett belopp som utgör en betydande del av den totala vapenexporten.
              Man kan säkert diskutera varje enskilt land. Jag kommer tillbaka
              till det så småningom.
            </seg>
            <seg n="26f23b86">
              Detta är långa avtal. Det är en trögrörlig materia. Försäljningen
              till Indien är till exempel rester av de affärer som gjordes på
              70- och 80-talen. De lever kvar så pass länge. Vi har att ta hänsyn
              till hur vi hanterar de långa avtalen.
            </seg>
            <seg n="7e41fd1c">
              Sammanfattningsvis kan man konstatera att skrivelsen ger bilden
              att den svenska krigsmaterielexporten, vapenexporten eller strategiska
              exporten, kärt barn har många namn, i stort sett är oförändrad
              över tiden. Åtminstone har den för 2012 i stort sett ut som tidigare
              år.
            </seg>
            <seg n="bc0daf52">
              Fru talman! När man behandlar ärendet ska man vara medveten om
              att vi gör en trefaldig avvägning. Vi har de utrikespolitiska
              målsättningarna, de försvarspolitiska målsättningarna och också
              de industripolitiska målsättningarna, låt vara att vi lägger mindre
              vikt vid de industripolitiska målsättningarna i de bedömningar
              som görs vid strategisk exportkontroll.
            </seg>
            <seg n="2749d0c3">
              Vi måste också konstatera att vi bland annat behöver ett svenskt
              försvar. Det har vi varit överens om. Vi har tidigare sagt att
              vi därmed har behov av en försvarsindustri. Kan man ersätta den
              med inköp? Det är en fråga som med jämna mellanrum rör sig i debatten.
            </seg>
            <seg n="98740a6c">
              Svaret är: Det kanske man kan. Men man blir naturligtvis långsiktigt
              beroende av den part man köper av. Det är på samma sätt som när
              vi ser att de långsiktiga avtalen nu ger konsekvenser på säljarsidan.
              Innan man säger att vi helt ska ersätta det med inköpta vapen
              kan man fundera på vad det innebär för säkerhetspolitiska låsningar
              för Sverige.
            </seg>
            <seg n="6b7e27cf">
              Fru talman! Jag vill gärna nämna de problem som ligger på den
              industriella sidan. Det gäller framför allt frågan om dubbla användningsområden.
              I dag säljer vi många industriprodukter som man också har möjlighet
              att använda för andra än avsedda ändamål. Där behöver vi vara
              väldigt noggranna. Det är rätt att man har tagit upp den frågan
              i lagstiftningen. Men jag kan fortfarande se problem i det.
            </seg>
            <seg n="beccd8be">
              Fru talman! Jag tycker att dagens system fungerar ganska bra.
              Jag tror egentligen att det på något sätt bara handlar om människor,
              om vi sedan kallar dem för ISP, Exportkontrollrådet eller något
              annat. Jag tror inte på ett system där kriterierna i varje enskilt
              läge kan förutses så att de alltid ger en korrekt bedömning.
            </seg>
            <seg n="750497e0">
              Det kommer alltid att vara fråga om bedömningar. Det kommer alltid
              att vara fråga om hur man väger olika faktorer mot varandra. Därför
              är det viktigt att konstatera dels att det behövs personer som
              gör avvägningen, dels att det behövs en öppenhet i de delar där
              det går att vara öppen så att man kan redogöra för utifrån vilka
              utgångspunkter ett beslut fattas.
            </seg>
            <seg n="930a333d">
              Fru talman! Utredningen Översyn av exportkontrollen av krigsmateriel
              , kallad KEX, har nu satt i gång sitt arbete. Jag är en av dem
              som är med i utredningen.
            </seg>
            <seg n="b6cfdc66">
              Jag kan konstatera att det går att göra som Hans Linde gjorde
              alldeles nyss, förenkla, och säga: Känner vi igen en demokrati?
              Känner vi igen en diktatur? Någonstans har vi någon sorts känslomässig
              bedömning av de allra flesta stater. Det kan uttryckas i att de
              är mer eller mindre auktoritära, att man bör akta sig mer eller
              mindre för dem, eller vad vi kallar dem. Det kan vara en sak.
            </seg>
            <seg n="4c68b08f">
              Frågar man expertisen säger de: Ska vi ha lagtekniskt hållbara
              definitioner ska vi vara väldigt noggranna. Utvecklingen ser lite
              annorlunda ut och skiljer sig åt över tiden. Det gör att det är
              lättare att instämma i principen än vad det är att uttrycka det
              på ett sätt som är hållbart.
            </seg>
            <seg n="77f5095b">
              Fru talman! Jag ska också säga några ord om följdmotionerna.
              De kan tyckas ha lite svag koppling till själva skrivelsen. Förutom
              de följdmotioner som rör sig om skrivelsen handlar följdmotionerna
              om nedrustningsarbete generellt. Det gäller ATT, Arms Trade Treaty,
              och liknande.
            </seg>
            <seg n="14e30995">
              Här har det förts en diskussion framför allt från Olle Thorell
              om nedrustningsarbetet. Ska man titta på kärnvapennedrustning
              finns det två saker som är viktiga. Det ena är att få de stater
              som har kärnvapen att minska mängden kärnvapen i rotation. Det
              andra är naturligtvis att se till att inga nya stater får kärnvapen.
            </seg>
            <seg n="b5177191">
              Då kan man fundera på vilka argument som är vägledande för att
              lyckas med detta. Jag håller med om att de humanitära konsekvenserna
              av kärnvapen är förödande. Det kände man till redan i augusti
              1945 efter de första insatserna i Hiroshima. Berättelserna från
              Hiroshimaöverlevande jag har själv träffat en av dem i ett sammanhang
              är naturligtvis sådana att det inte går att slå bort dem. Jag
              tror inte att vi berättar någon nyhet för någon riksdagsledamot
              eller för någon ens i kärnvapenstaterna om vi säger att de humanitära
              konsekvenserna av kärnvapen är förödande. Men jag tror inte att
              vare sig Indien eller Pakistan kommer att säga att det är den
              faktorn som avgör att de ska sluta att ha kärnvapen, i varje fall
              inte så länge den andra sidan i konflikten har det.
            </seg>
            <seg n="95dc8073">
              Det är där vi skiljer oss lite grann åt. Hur bred ska paletten
              vara när Sverige på alla sätt försöker medverka till kärnvapennedrustning?
              Det är en övertygelse hos den svenska regeringen att vi ska göra
              det, och vi gör det också. Men man har valt att säga att vi behöver
              en bredare verktygslåda och inte ska låsa oss för enbart den i
              och för sig viktiga och korrekta delen att kärnvapen har humanitära
              konsekvenser som är svårförsvarade.
            </seg>
            <seg n="3e4f7855">
              Fru talman! Skrivelsen är lagd på bordet. Den visar utvecklingen
              2012. Det är ett antal följdmotioner som hanteras. Jag avslutar
              mitt anförande med att dels yrka bifall till utrikesutskottets
              förslag, det vill säga att skrivelsen läggs till handlingarna,
              dels yrka avslag på de motioner som finns.
            </seg>
          </u>
          <note type="speaker" n="fe6245cf">
            Anf. 112 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-371ba7a01fa92dea-3" n="01d51dde">
            <seg n="15ff80c1">
              Fru talman! Jag blir väldigt fundersam när jag hör Ulrik tala
              om industripolitiska målsättningar. I mitt anförande tog jag upp
              att arbetsmarknadsskäl enligt svensk rätt inte är en grund för
              att tillåta vapenexport. Det är någonting som jag tycker att det
              är viktigt att vi håller skilt från det som är vår vapenexportlagstiftning.
              Arbetsmarknadspolitiska skäl i Sverige kan inte utgöra en grund
              för vapenexport. Däremot ska vi ha industripolitiska målsättningar.
              Vi ska ha en livskraftig industri i Sverige. Men då måste vi ställa
              om den industrin, så att den tillverkar andra produkter, som vi
              dessutom kanske har bättre nytta av.
            </seg>
            <seg n="f9426a8a">
              Vilka är då de försvarspolitiska målsättningar vi ska ta hänsyn
              till? Vi säger att vi behöver vapen. Vi måste exportera vapen
              som vi ska kunna ha själva. Men vad är det för hot vi har mot
              Sverige i dag? Moderaterna och Miljöpartiet är på samma sida i
              alla fall i den frågan. Vi tror inte att ryssen kommer i morgon
              eller inom överskådlig tid.
            </seg>
            <seg n="75db851b">
              Vad är det då vi ska försvara oss emot? Det kanske är någonting
              helt annat klimatpåverkan och infrastruktur som pajar på grund
              av den. Vi kanske behöver den högteknologiska kompetens som finns
              inom industrin till någonting helt annat, så att vi kan skydda
              människor boende i Sverige genom att ställa om. Industripolitiska
              hänsyn ska tas, men inte som grund för vapenexport. Det är jag
              en total motståndare till.
            </seg>
            <seg n="45f1e6ec">
              Men det som jag egentligen tänkte be Ulrik diskutera och resonera
              lite grann kring är försvarspolitiska och säkerhetspolitiska hänsyn.
              Hur kan det komma sig att vi i Sverige menar att försäljning av
              vapen till diktaturen i Saudiarabien är ett säkerhetspolitiskt
              intresse för Sverige? Det talas om öppna hamnar i Saudiarabien,
              men jag köper inte den argumentation som ministern brukar använda
              sig av.
            </seg>
          </u>
          <note type="speaker" n="06d5f5a0">
            Anf. 113 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-8c984b32303847f3-1" n="d4018263">
            <seg n="eb6cc7ad">
              Fru talman! Vi börjar med den industripolitiska delen. Jag var
              inne på att detta för ISP och Exportkontrollrådet inte är ett
              skäl. Men det finns ändå anledning att fundera lite på det här.
              Ett av de stora svenska exportföretagen är Ericsson. Mobiltelefonsystem
              har effekter i detta härad, nämner man ibland. Då måste vi fundera
              på om vi ska ha ett system som gör det möjligt att exportera utrustning
              för kommunikation som kan utnyttjas av både dem som är för och
              dem som är emot regimen och hur man ska hantera det. Där har vi
              ett typisk industripolitiskt övervägande som behöver göras. Det
              finns säkert fler. Man måste vara klar över att själva beslutet
              att vi ska ha en vapenindustri naturligtvis bygger på det inhemska
              behovet av vapen. Därmed måste man också fundera på hur de företagen
              får en chans att överleva och fungera.
            </seg>
            <seg n="4b9f4b49">
              Sedan tar Bodil Ceballos upp frågan om försvarspolitik och säkerhetspolitik.
              En av de viktigaste frågorna för framtiden handlar om kommunikationsvägar.
              Vi ska fundera över vilka som är de strategiska flaskhalsarna,
              där Sverige har behov av att kommunikationen är öppen. Vissa av
              flaskhalsarna finns tyvärr i anslutning till stater som vi kanske
              inte alltid tycker är de bästa. Av geografiska orsaker blir det
              på det sättet. Det är väldigt enkelt att döma ut det om vi säger
              att säkerhetspolitik bara handlar om Sveriges gränser. Men handlar
              det om flödet i Malackasundet kan det bli mer komplicerat.
            </seg>
          </u>
          <note type="speaker" n="2a7c4b81">
            Anf. 114 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-371ba7a01fa92dea-4" n="01d51dde">
            <seg n="0ffba7cd">
              Fru talman! Då undrar jag om en vapenfabrik i Saudiarabien är
              en flaskhals i Ulriks resonemang, om det är det han menar. Jag
              kan i alla fall inte se det på det sättet.
            </seg>
            <seg n="b5723ad6">
              Jag tänkte på det här med dubbel användning etcetera. Det är
              klart att det finns produkter där det kanske är svårt att definiera
              vilket användningsområde de kommer att få. Då måste man vara väldigt
              försiktig när man säljer. Men enligt regeringens skrivelse står
              krigsmateriel för strid för den övervägande delen av försäljningen
              från Sverige, och denna del ser också ut att öka, även i år 74
              procent står det. Det är krigsmateriel direkt för strid som utgör
              huvudparten av de vapen som säljs. Sedan kan det vara filtar,
              skyddsvästar och alla sådana saker; det är lite annorlunda kriterier
              för det, utgår jag från. Men krigsmateriel för strid borde vi
              verkligen vara väldigt noggranna med hur vi säljer.
            </seg>
            <seg n="8e7dcc50">
              Jag tänkte även på artikel 8 i EU:s gemensamma ståndpunkt, som
              jag tror att den kallas. Den utgår egentligen från samma kriterier
              som vi har i politiken för global utveckling, att man ska ta hänsyn
              till fattigdomsproblematiken i de länder som man säljer vapen
              till. Vi styrs också av den gemensamma ståndpunkten, inte bara
              av den svenska krigsmaterielexportlagen. Jag skulle vilja att
              Ulrik Nilsson resonerade lite även kring den frågan. Varför använder
              vi oss inte av artikel 8 i det EU-regelverk som vi ska följa?
            </seg>
          </u>
          <note type="speaker" n="8aa38eab">
            Anf. 115 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-8c984b32303847f3-2" n="d4018263">
            <seg n="50ebd5b0">
              Fru talman! Bodil tar upp frågan om krigsmateriel för strid.
              Vad gäller utförseltillstånden är det ungefär, om jag nu tittar
              snabbt, 60 procent som är krigsmateriel för strid, 5,1 miljarder
              mot 2,8 miljarder för övrig krigsmateriel. Ser vi på den faktiska
              exporten får vi en annan bild, nämligen den omvända. Där är det
              ungefär 3,7 miljarder för strid och 6 miljarder för övrig krigsmateriel.
              Detta varierar över åren, och distinktionen är inte fullständigt
              glasklar. Dessutom kan man lägga till dem som är bedömda enligt
              kriterierna för dual use. Det är svårt att dra direkta slutsatser
              av det här. Vi kan också konstatera att huvuddelen av krigsmaterielen
              för strid är tyngre utrustning som inte lämpar sig för att till
              exempel slå ned interna uppror och liknande, vilket har varit
              ett av föremålen för diskussionerna.
            </seg>
            <seg n="386cf190">
              Bodil Ceballos tar också upp den gemensamma ståndpunktens artikel
              8. Det är självklart att vi ska följa de regelverk som finns.
              Det finns en distinktion mellan vad som är nationellt beslutat
              och vad som är EU:s gemensamma beslut. Jag tycker personligen
              att det är en fördel om vi kan ha mer och mer gemensamma tolkningar
              och beslutssystem för vapenexporten inom EU. Jag tycker att vi
              ska titta noga på både formuleringar och erfarenheter från andra
              länder i den kommitté som ska se över strategisk exportkontroll.
            </seg>
          </u>
          <note type="speaker" n="f5997998">
            Anf. 116 HANS LINDE (V) replik:
          </note>
          <u who="hans_linde_857e1f" xml:id="i-5133356424679965-2" n="895aceba">
            <seg n="d6898c00">
              Fru talman! Vi får en årlig skrivelse, som väl är, till riksdagens
              bord om vapenexporten under det gångna året. Vi har alltid vid
              den här tiden på året en debatt i kammaren. För mig innebär det
              att det är sjunde gången jag står i denna kammare och debatterar
              svensk vapenexport.
            </seg>
            <seg n="af697b37">
              Det som har varit spännande att notera när jag har lyssnat på
              olika borgerliga företrädare genom åren i debatterna, är att när
              vapenexporten har ökat något ursäktar man det och säger att det
              går upp och ned med svängningar i vapenexporten. Men när exporten
              minskar gör man en stor poäng av att det nu sker en stor minskning
              av vapenexporten. Ulrik Nilsson gick i sitt anförande i den fällan.
            </seg>
            <seg n="83e671c0">
              Ulrik Nilsson väljer att gång på gång säga att svensk vapenexport
              varierar över tid. Det är inte sant, Ulrik Nilsson. Det kan Ulf
              Nilsson vara hederlig nog att erkänna. Från 1994 fram till 2002
              låg svensk vapenexport på mellan 3 och 4 miljarder kronor varje
              år. Inte någon gång har den varit högre än 4 miljarder kronor
              under den långa perioden. Vi var även då många gånger kritiska
              till vapenexporten, men den var aldrig högre än så.
            </seg>
            <seg n="e56cff48">
              Sedan den borgerliga regeringen tillträdde 2006 har svensk vapenexport
              aldrig varit lägre än 9 miljarder kronor, och den har inte varierat
              över tid. Det har skett en mycket kraftig ökning under lång tid
              av svensk vapenexport. Det kan vi inte blunda för.
            </seg>
            <seg n="3728c0e7">
              Vi politiker behöver se detta faktum och ta konsekvenserna genom
              att antingen acceptera det regelverk som finns eller genom att
              ställa krav på att regelverket ska förändras. Det har vi i Vänsterpartiet
              gjort. Vi har tydligt och klart sagt att det behövs ett demokratikriterium.
              Det avfärdar Ulrik Nilsson med att vi kan döma ut olika saker
              på känslomässig grund och hänvisa till Saudiarabien. Nej, jag
              har inte klassat Saudiarabien som en diktatur på känslomässig
              grund. Jag gör det utifrån Vänsterpartiets värderingar, hur vi
              ser på demokrati och diktatur. För oss är det uppenbart att Saudiarabien
              i dag är en diktatur. Frågan är om Moderaterna anser att det är
              lika självklart att klassa Saudiarabien som diktatur.
            </seg>
          </u>
          <note type="speaker" n="c3afe047">
            Anf. 117 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-8c984b32303847f3-3" n="d4018263">
            <seg n="2436b6f9">
              Fru talman! Ja, det är fråga om en årlig skrivelse. Jag kommenterade
              också det faktum att vi har en tendens att försöka värdera just
              det senaste årets utfall. Om det passar politiska skäl, som det
              gjorde för oppositionen förra året, att lyfta upp ökningen i exporten,
              borde man egentligen på samma sätt nämna minskningen i exporten.
              Men båda är sakligt lika fel. En stor del av volymen i vapenexporten
              löper enligt avtal som har funnits i väsentligt många år. Det
              handlar mycket om vilka år som affärer faller in och vilka år
              leverans sker.
            </seg>
            <seg n="888a3c3d">
              Därför kan vi ta varandra i hand och borde förhålla oss intellektuellt
              till detta och säga att exporten är i stort sett oförändrad. Det
              sade jag i mitt anförande, nämligen att det ser ut ungefär som
              tidigare år, även om det av siffrorna kan tolkas som en minskning.
              Ingen från er sida visade den ödmjukheten för ett år sedan.
            </seg>
            <seg n="70c6f14e">
              Hans Linde tar återigen upp frågan om hur man definierar demokrati
              och diktatur. För mig var det väsentligt enklare innan jag började
              sätta mig in i frågan. De senaste 1520 åren har åtskilliga stater
              som en gång i tiden var enpartistater jag tyckte inte att de var
              demokratier, och det kan vi möjligen ha en diskussion om kommit
              att bli något som statsvetarna i dag kallar elektorala diktaturer,
              det vill säga länder där systemet på papperet ser ut att vara
              en demokrati men där i realiteten bara en maktgruppering har chans
              att vinna ett val.
            </seg>
          </u>
          <note type="speaker" n="e425aa5b">
            Anf. 118 HANS LINDE (V) replik:
          </note>
          <u who="hans_linde_857e1f" xml:id="i-5133356424679965-3" n="895aceba">
            <seg n="cc18b522">
              Fru talman! Ibland ställer vi i oppositionen komplicerade knäckfrågor
              som vi vet är svåra att ge ett bra och rimligt svar på under de
              två minuter vi har till förfogande i talarstolen. Men jag ställde
              ett par ganska enkla frågor till Ulrik Nilsson: Är Saudiarabien
              en demokrati eller diktatur? Utifrån Moderaternas syn på diktaturer
              och demokratier, hur klassificerar man Saudiarabien?
            </seg>
            <seg n="eb030792">
              Vilken lång utläggning! Tyvärr är det inte första gången det
              låter så från moderata företrädare. Försvarsminister Karin Enström
              har gång på gång jagats av denna fråga utan att kunna ge ett tydligt
              svar. Det är pinsamt att ett parti som sitter i Sveriges regering
              inte tydligt och klart kan säga att Saudiarabien enligt alla kategorier
              och klassificeringssystem som finns är en tydlig diktatur.
            </seg>
            <seg n="902458d0">
              För oss i Vänsterpartiet är det inte så komplicerat. Vi anser
              att det finns tydliga kriterier som ett land måste leva upp till
              för att vara en demokrati. Flerpartival är ett kriterium, och
              oberoende domstolar, fri press och övriga fria medier samt fria
              och oberoende fackföreningar är andra. Saudiarabien lever inte
              upp till något av kriterierna. Det handlar inte om att vi klassificerar
              Saudiarabien som diktatur på känslomässig grund. Vi gör det därför
              att det är ett objektivt faktum, som Moderaterna uppenbarligen
              blundar för.
            </seg>
            <seg n="d245ab6a">
              Vi måste reda ut några frågor om svensk vapenexport, Ulrik Nilsson.
              Det är inte många saker som stämmer när du beskriver svensk vapenexport.
              Den varierar inte över tid. Det har skett en mycket kraftig ökning
              av svensk vapenexport under en lång tid. Det sker inte på grund
              av några kontrakt som Olof Palme signerade i början av 80-talet.
              Det är ärligt talat trams! Vi har under de gångna åren sett hur
              en lång rad nya mycket kostsamma affärer har inletts. Det har
              varit nya kontrakt och nya affärer. Det har handlat om nya affärer
              med JAS Gripen-plan, övervakningssystem till Saudiarabien och
              Pakistan. Det är de affärerna som har dragit upp exporten. Ta
              ansvar för er egen politik!
            </seg>
          </u>
          <note type="speaker" n="5672d4fb">
            Anf. 119 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-8c984b32303847f3-4" n="d4018263">
            <seg n="a47f4665">
              Fru talman! Jag får ta hjälp av den statsvetare som satt med
              i KEX-kommittén. Han indelade stater i fyra grupper.
            </seg>
            <seg n="62072476">
              Den första gruppen är monarkier. Då menade statsvetaren traditionella
              monarkier, inte de konstitutionella monarkierna. De har inte ett
              demokratiskt system för att välja sin ledning. Där faller Saudiarabien,
              Förenade Arabemiraten och åtskilliga till in. Vi kan naturligtvis
              ibland fundera över om de går åt rätt eller fel håll, hur förändringar
              hanteras. Naturligtvis kan vi inte se de länderna som demokratier.
            </seg>
            <seg n="41615a03">
              Den andra gruppen är enpartistater. De är inte demokratier. Där
              kan vi också räkna upp ett antal.
            </seg>
            <seg n="76ccb26c">
              Den tredje gruppen är de stater jag nämnde tidigare, nämligen
              de elektorala diktaturerna. Det är länder där ett maktblock inte
              förlorar makten även om det sker på nominell nivå. Där finns det
              problem att göra bedömningar. Jag försökte belysa att det inte
              alltid är så glasklart.
            </seg>
            <seg n="6fea001c">
              Den fjärde gruppen är demokratier med ett system som vi normalt
              sett anser uppfyller demokratins krav.
            </seg>
            <seg n="af75cbba">
              Jag tycker att det var en bra uppdelning som beskriver de problem
              vi har.
            </seg>
            <seg n="4364f073">
              Hans Linde kommer tillbaka till om volymen har varit oförändrad
              över tiden eller ej. Vi är tillbaka till frågan om vi ska se till
              ett år eller en trend, som han hävdar har ökat mycket sedan 20052006.
              Ska vi inflationsjustera? Jag vet att utförselbesluten har fattats
              i enlighet med lagstiftningen. Jag har förtroende för lagstiftningen
              och noterar att det är den vi behöver se över för att stärka den
              gentemot icke-demokratier.
            </seg>
          </u>
          <note type="speaker" n="6ea115d9">
            Anf. 120 OLLE THORELL (S) replik:
          </note>
          <u who="olle_thorell_5a8723" xml:id="i-3c6292aae957ca48-0" n="6e3fed84">
            <seg n="1892109c">
              Fru talman! Jag vill ställa några frågor till Ulrik Nilsson om
              nedrustning och humanitära konsekvenser.
            </seg>
            <seg n="29f44848">
              Socialdemokraternas hållning avfärdas av statsrådet Bildt och
              till del av Ulrik Nilsson som att det är naivt och orealistiskt
              att tro att humanitära konsekvenser plötsligt skulle få kärnvapenstaterna
              att sluta inneha kärnvapen.
            </seg>
            <seg n="0b8ddb84">
              Men det är inte naivt och orealistiskt. Det var lika naivt och
              orealistiskt att tro på ett förbud mot personminor, ett förbud
              mot klustervapen, att kräva att apartheid skulle upphöra på 60-
              och 70-talen, att tro att muren skulle falla någon gång i Europa
              eller att tro att diktatorerna i Nordafrika skulle falla som dominobrickor.
              Det var ingen människa som trodde det. Det är ingen människa med
              lite mer cynisk hållning än jag som tror att kärnvapen kommer
              att förbjudas och försvinna. Men det är möjligt.
            </seg>
            <seg n="7fa22a5f">
              Låt mig citera Nelson Mandela, som sade: Det verkar alltid omöjligt
              till dess det är gjort. Samma sak är det med kärnvapennedrustning.
            </seg>
            <seg n="6b500337">
              Jag skulle vilja fråga Ulrik Nilsson ifall Moderaterna ställer
              sig bakom den linje som utrikesministern fört fram, att arbetet
              med att föra fram de katastrofala humanitära konsekvenserna av
              kärnvapenanvändning är ett stickspår som inga seriösa länder har
              engagerat sig i.
            </seg>
          </u>
          <note type="speaker" n="d2d126a4">
            Anf. 121 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-8c984b32303847f3-5" n="d4018263">
            <seg n="faa23bcd">
              Fru talman! Låt oss börja med att konstatera och där tror jag
              att Olle och jag kan vara överens att kärnvapen har katastrofala
              humanitära konsekvenser. Det är egentligen inte en fråga att diskutera.
              Sedan pratar vi om vilka strategier som är bäst för att få alla
              parter att inse att det där med kärnvapen är en rätt korkad idé,
              alldeles oberoende av humanitära eller andra skäl.
            </seg>
            <seg n="256dc0d0">
              Låt oss också konstatera att till skillnad från truppminor och
              ett antal olika saker som Olle Thorell nämnde har kärnvapen varit
              en väldigt viktig del i den strategi som har byggts upp sedan
              efterkrigstiden och i terrorbalansen. Därmed tror jag att det
              inte kommer att vara de humanitära aspekterna som är avgörande
              för de länder som har kärnvapen eller har för avsikt att skaffa
              sig kärnvapen. Det kanske allra mest skrämmande i dag är att fler
              stater vill ha kärnvapen. Det kommer inte att vara de humanitära
              skälen som är avgörande där.
            </seg>
            <seg n="2dcbb5ad">
              Jag tycker att Sverige i alla lägen ska nämna alla aspekter på
              problemet, föra fram dem och vara en konstruktiv partner i allting
              från att försöka få kärnvapenmakterna att reducera sitt innehav
              till att hindra spridningen av kärnvapen.
            </seg>
          </u>
          <note type="speaker" n="bc48058c">
            Anf. 122 OLLE THORELL (S) replik:
          </note>
          <u who="olle_thorell_5a8723" xml:id="i-3c6292aae957ca48-1" n="6e3fed84">
            <seg n="19f71bb4">
              Fru talman! Jag fick inget svar på min fråga angående om det
              är en moderat eller borgerlig hållning i allmänhet att detta att
              föra fram de humanitära konsekvenserna av kärnvapenanvändning
              är ett stickspår som inga seriösa länder har engagerat sig i.
              Eftersom jag inte fick något svar hoppas jag att jag får det i
              nästa replik.
            </seg>
            <seg n="82235455">
              Vad gäller att man måste ha en bred palett: Javisst är det så,
              men paletten blir inte bredare av att man struntar i att föra
              fram den här aspekten eller ställer sig bakom sådana initiativ.
              Paletten blir väl bredare ju fler insatser man gör. Vi är för
              att vi ska arbeta inom CTBT, FMCT, en zon fri från massförstörelsevapen
              i Mellanöstern, NPT och så vidare.
            </seg>
            <seg n="475bce66">
              Vi är förstås för det, men bara för att man är för det behöver
              man inte vara emot ytterligare en aspekt som kanske kan visa sig
              framgångsrik. Det är inte så att det på nedrustningsfältet är
              mängder av framgångar som riskerar att inte bli av därför att
              man driver detta spår också. Jag förstår inte riktigt Ulriks resonemang
              här.
            </seg>
            <seg n="64a7c80d">
              Man får väl inte kärnvapenstater att nedrusta sina kärnvapen
              genom att inte tjata på dem? Ska man ställa sig på samma sida
              som de, vara snäll, hålla med, hålla på med teknikaliteter och
              flytta kommatecken i diverse avtal i stället för att med klar
              och tydlig röst säga att de humanitära konsekvenserna av kärnvapenanvändning
              är så oacceptabla att dessa vapen måste förbjudas? Vad är felet
              i att säga detta till kärnvapenstaterna?
            </seg>
          </u>
          <note type="speaker" n="aec5aa5f">
            Anf. 123 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-8c984b32303847f3-6" n="d4018263">
            <seg n="dc5a6796">
              Fru talman! Jag har ett par gånger här i debatten sagt att det
              inte går att ifrågasätta att de har förödande humanitära konsekvenser.
              Det är naturligtvis en viktig aspekt.
            </seg>
            <seg n="eeb20800">
              Vi talar just nu egentligen mer om taktiken, hur man för fram,
              hur man kommer igenom och hur man hittar argumentet som övertygar.
              Antingen får man någon att säga: Jag ska inte medverka till att
              sprida kärnvapen till ytterligare någon och inte sprida tekniken.
              Eller också kan man få någon att säga: Vi måste börja minska på
              våra arsenaler för att öka säkerheten. Då är frågan: Är det detta
              argument som kommer att vara avgörande?
            </seg>
            <seg n="778bf172">
              Jag tycker att man ska ha en bred palett. Jag tycker att man
              ska vara tydlig med att en värld fri från kärnvapen vore ett mycket
              högt ställt mål och någonting att önska och att vi hela tiden
              ska försöka ta steg däremot. Men jag inser också att det är de
              som sitter i förhandlingarna som måste äga verktygslådan, göra
              avvägningarna och göra bedömningarna.
            </seg>
            <seg n="9ac39d50">
              Jag hör vad Olle Thorell säger. Jag kan inte säga att det är
              fel att hävda att det där är en viktig aspekt. Men jag tror tyvärr
              att den är viktigare för dem som står vid sidan än för dem som
              har att fälla avgörandet. Det är faktiskt kärnvapenmakterna som
              i hög grad äger ansvaret för att de har sina kärnvapen.
            </seg>
            <seg n="16f6fb69">
              Tyvärr kan jag inte heller blunda för att det i ett antal länder
              som nu försöker skaffa sig eller hävdar att man har kärnvapen
              är ett ämne för någon sorts nationell stolthet, vilket är förödande.
              Därför har jag förtroende för att man måste använda alla de verktyg
              som står till buds.
            </seg>
          </u>
          <note type="speaker" n="229e27dc">
            Anf. 124 CHRISTER WINBÄCK (FP):
          </note>
          <u who="christer_winback_75837f" xml:id="i-667fbef7e72d13e1-0" n="ec4a03ae">
            <seg n="815de8e8">
              Fru talman! Mänskliga rättigheter och demokratihänsyn måste stå
              högt på dagordningen när vi beslutar om de nya villkoren för hur
              vi exporterar vapen.
            </seg>
            <seg n="59fed7ce">
              61 länder fick leveranser av svensk krigsmateriel under år 2012.
              Bland dessa finns det länder som vi ser som mindre demokratiska
              och som kränker mänskliga rättigheter. Så vill vi inte ha det.
            </seg>
            <seg n="571fdbe3">
              Därför ser jag och Folkpartiet fram emot den utredning som för
              närvarande pågår och där alla riksdagspartier deltar. Särskilt
              intressant kommer det att vara hur man hanterar följdleveranser,
              om leveranser kan och ska brytas om situationen förändras i ett
              land eller försämras, oavsett om landet går in i en konflikt,
              bryter mot mänskliga rättigheter eller blir mindre demokratiskt.
            </seg>
            <seg n="ea873693">
              Redan i dag är respekt för mänskliga rättigheter ett centralt
              villkor för att vapenexport ska få ske. Sedan har vi möjligen
              i denna kammare lite olika syn på hur detta följs och vad som
              bör göras på sikt.
            </seg>
            <seg n="1b13a322">
              Fru talman! Sedan Olle Thorell inledde vår debatt för en och
              en halv timme sedan har 117 personer dött av handeldvapen. Små
              och lätta vapen är ett av vår tids största gissel. Konsekvenserna
              av användandet av dessa stannar inte vid de omedelbara och uppenbara
              i form av spillda liv, bestående men, handikapp och långtgående
              psykiska skador. Utöver de förödande konsekvenserna för de drabbade
              individerna bidrar väpnat våld också till långtgående konsekvenser
              för samhället.
            </seg>
            <seg n="ffdba7cb">
              Väpnat våld inverkar också på staters produktivitet, såtillvida
              att majoriteten av offren kommer från den unga och produktiva
              befolkningen och reducerar möjligheterna till produktivt arbete.
              Minskad livskvalitet och ökad osäkerhet som följer av väpnat våld
              kan också inverka negativt på privat investeringsvilja. Totalt
              sett underminerar väpnat våld möjligheterna till utveckling och
              utgör ett direkt hinder för uppfyllelse av millenniemålen.
            </seg>
            <seg n="faae6efa">
              Vi har hört många siffror om vad våld och vapen kostar och används
              till. FN:s program för utveckling, UNDP, uppskattar att den totala
              kostnaden för väpnat våld enbart i länder som befinner sig utanför
              konflikt uppgår till 163 miljarder dollar årligen.
            </seg>
            <seg n="4bef3e2b">
              I dessa sammanhang utgör det väpnade våldet ett hinder även för
              vårt bistånd. Det är ett direkt hot mot biståndsarbetare och medverkar
              till att biståndsmedel måste användas till säkerhetsarrangemang
              och att mildra de omedelbara konsekvenserna av våldet snarare
              än till utveckling. Det hindrar också den långsiktiga utvecklingen
              mot tillväxt och välfärd.
            </seg>
            <seg n="b6d17795">
              Sverige måste fortsatt finnas med på den internationella arenan
              för att kraftfullt arbeta vidare för ett bekämpande av den okontrollerade
              spridningen av små och lätta vapen. Därför gladde det mig när
              FN:s vapenhandelsavtal nyligen kunde röstas igenom i generalförsamlingen,
              dessutom med överväldigande majoritet. Endast några få stater
              röstade emot eller avstod från att rösta. Inför detta beslut satt
              experter och diplomater och förhandlade i två veckor för att hitta
              skrivningar som de flesta kunde ställa upp på. Särskilt roligt
              var det att Sveriges delegationsledare, ambassadör Paul Beijer,
              gjorde en berömvärd insats i New York, enligt vad flera källor
              har berättat för mig.
            </seg>
            <seg n="787c1133">
              Om fyra dagar öppnas möjligheten till signering av avtalet, och
              vi hoppas naturligtvis att många länder sänder så höga representanter
              som möjligt till signeringen, för att ytterligare understryka
              vikten av avtalet.
            </seg>
            <seg n="f7726644">
              Jag har under många år arbetat med frågor om lätta vapen med
              goda företrädare ur denna kammare från de flesta partier. Då den
              okontrollerade handeln med vapen är internationell vapen flödar
              över gränserna och många länder har inte själva tillräcklig kunskap
              för att hantera dessa frågor startades ett internationellt forum
              av parlamentariker för att kunna arbeta tillsammans i detta. Jag
              vill här särskilt lyfta fram Håkan Juholt från Socialdemokraterna
              och vår nuvarande försvarsminister Karin Enström från Moderaterna,
              som tillsammans med kolleger från det spanska parlamentet var
              initiativtagare till denna organisation. Sverige är sedan dess
              en viktig finansiär av detta arbete.
            </seg>
            <seg n="1b95a0ca">
              Det är då extra roligt att utskottet i betänkandet uppmärksammar
              denna plattform som ett viktigt verktyg för dialog och informationsutbyte
              för att därigenom kunna begränsa spridningen av dessa vapen. Jag
              sitter i dag som vice ordförande i denna organisation och tro
              mig, det finns otroligt mycket kvar att göra.
            </seg>
            <seg n="5848a5a5">
              Fru talman! När jag var tiotolv år och promenerade till skolan
              på morgnarna tittade jag ofta upp mot himlen. Vad jag tittade
              efter var om jag skulle se ett svampformigt moln vid horisonten.
              Det var åren efter Kubakrisen, när världen höll andan inför ett
              eventuellt kärnvapenkrig.
            </seg>
            <seg n="c27964d1">
              Det präglade mig mycket som liten gosse att världen kunde vara
              en osäker plats. Tack och lov hände inte det mest fruktade. Åren
              gick, och nedrustningsansträngningar tillsammans med en i övrigt
              något fredligare värld gjorde att man så småningom glömde att
              titta efter det där molnet. I dag, om jag hade varit liten, hade
              jag kanske upplevt lite av samma känsla med länder som nyligen
              skaffat kärnvapen och testar dem eller länder som vi tror kan
              få det inom en nära framtid.
            </seg>
            <seg n="9d9c7825">
              Som tidigare nämnts träffade jag och Olle Thorell för två veckor
              sedan en hibakusha, en dam som överlevde den kärnvapenladdning
              som detonerade över Nagasaki. Hon var sju år när det hände men
              berättade med mycket klara minnen för oss vad som hände och hur
              hon upplevde det och hur hennes liv gestaltade sig efter denna
              händelse.
            </seg>
            <seg n="1d6ec993">
              Hon åker nu tillsammans med ett större gäng på Peaceboat, ett
              fartyg som åker jorden runt, för att berätta om fasorna med kärnvapen
              och få oss parlamentariker att förstå varför vi måste ha ett större
              engagemang i frågan. Tillsammans med civilsamhällesorganisationer
              som Läkare mot Kärnvapen, IKFF med flera gör de det möjligt för
              oss att få information och ofta ett bredare synsätt på många av
              dessa frågor. Tack ska ni ha! Det hjälper oss att bli lite klokare
              och förhoppningsvis fatta bättre beslut.
            </seg>
            <seg n="758b7507">
              Hotet i dag är inte mindre, men det har ändrat karaktär. Ett
              kärnvapenkrig mellan USA och Ryssland framstår inte i dag som
              det största hotet. Här har snarare andra länder kommit ut på banan
              som större hot länder med svagare demokratisk kontroll. Även terrorister
              med kärnladdningar skulle kunna vara ett förmodat hot på sikt.
            </seg>
            <seg n="04e6a500">
              Kärnvapen är inte en angelägenhet enbart för kärnvapenstater.
              Ickespridning och nedrustning berör oss alla och är frågor där
              vi tillsammans måste arbeta för en kärnvapenfri värld. Sverige
              bör vara ett av de mest aktiva länderna i arbetet för detta. Sverige
              bör göra allt för att fortsätta gå i fronten för såväl icke-spridning
              som nedrustning.
            </seg>
          </u>
          <note type="speaker" n="0d094af5">
            Anf. 125 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-9fd1d79a594f6d20-0" n="937077b2">
            <seg n="a2e79edd">
              Fru talman! Sverige har ett eget försvar. Vi deltar med den resurs
              vi har i internationella insatser. Så sent som i dag har vi till
              kammaren fått en proposition från regeringen om insatser i Mali,
              där vi ska delta tillsammans under FN-fanan.
            </seg>
            <seg n="db6f954c">
              Vårt försvar behöver bra utrustning både här hemma och för insatser
              för fred och säkerhet utanför Sveriges gränser. Vi skulle naturligtvis
              kunna köpa från andra tillverkare, men som en följd av vår historiska
              hållning, vår neutralitetspolitik, har vi utvecklat en förmåga
              som också tagit fasta på de särskilda förutsättningar som gäller
              i Sverige, klimatologiska och andra, och har med detta en försvarsindustri
              som är en del i vår säkerhetspolitik. Den är en del i att säkra
              vårt försvars förutsättningar genom den kompetens och kunskap
              som de har utvecklat.
            </seg>
            <seg n="d0300815">
              Vi har en möjlighet att sälja. Den möjligheten är dock väldigt
              strikt reglerad. Vi får inte sälja vapen från Sverige om det finns
              sanktioner från FN och EU. Vi har ett förbud att sälja om det
              inte finns ett tydligt försvars- eller säkerhetspolitiskt intresse
              som talar för en försäljning. Naturligtvis får det då heller inte
              strida mot våra principer och målsättningar när det gäller utrikespolitiken.
            </seg>
            <seg n="983940fd">
              Till detta kommer att vi har ett nytt läge genom vårt medlemskap
              i EU. Vi har ett gemensamt regelverk i EU. Vi har en gemensam
              marknad. Vi har en samverkan när det gäller försvarsmaterielutveckling.
              Vi ser också att 29,8 procent av vår export mest går till EU.
              Det framgår av den skrivelse som vi nu behandlar.
            </seg>
            <seg n="a2c48273">
              Regelverket kompletteras av den svenska lagstiftningen, som förstärker
              och ska vara tydlig. Vi har ett uppdrag att tydliggöra den ytterligare
              i de delar vi tycker att den inte lever upp till våra krav. Jag
              är glad att vi sedan förra gången vi diskuterade frågorna i den
              här skrivelsen har fått en utredning på plats som prövar vår krigsmaterielexport
              och regelverket för den.
            </seg>
            <seg n="2892a8fc">
              Skrivelsen är den 28:e i ordningen. Det är en rätt lång tid vi
              kan överblicka och göra jämförelser när det gäller vår export.
              Vi kan se att mycket har förändrats under resans gång. Vi har
              tillfört produkter med dubbla användningsområden, och nu finns
              också tekniska frågor med som inte har funnits med sedan tidigare.
              Det framgår av skrivelsen. Det handlar om allt från kläder till
              värmeväxlare, radarsystem och telekomprodukter. Det är alltså
              en väldigt bred karta som vi här har möjlighet att granska.
            </seg>
            <seg n="cfddfcbc">
              Precis som tidigare har sagts sker det en variation över tid.
              Det är långa led vi talar om när det handlar om försäljning. Som
              sagt ser vi 2012 en minskning med 30 procent i förhållande till
              2011, men det är bara en del av den variation som vi kan pröva
              över tid. De långa följdleveransvillkor som gäller är intressanta
              att granska i den utredning som ska komma. De är något som påverkar
              oss på olika sätt, men de är en viktig del att pröva i den utredning
              om skärpt lagstiftning som vi har framför oss.
            </seg>
            <seg n="9ca3b82e">
              Utförsel måste ske med respekt för mänskliga rättigheter. Det
              är ett centralt villkor. Vi får inte heller ha utförsel om det
              råder väpnade konflikter. I det här fallet har frågan om Syrien
              varit uppe.
            </seg>
            <seg n="c17f5320">
              Från svensk horisont skulle vi inte kunna godta en överföring
              av krigsmateriel till Syrien. Att överföra till den syriska staten
              och Assad är över huvud taget inte aktuellt, men det är inte heller
              aktuellt att göra det till någon av de grupper som finns i Syrien.
              Det skulle strida mot de villkor vi har i vår svenska lagstiftning.
            </seg>
            <seg n="79c18382">
              Jag vill fästa uppmärksamhet på att det finns en global lista
              och att det finns vapen i EU som kan ha en svensk historia. Därför
              fasar jag för det beslut om embargot som EU nu har fattat. Det
              kan komma att upptäckas vapen med svensk hel- eller delhärkomst
              i Syrien. Men det återstår att se. Jag beklagar verkligen att
              embargot hävdes.
            </seg>
            <seg n="936a6893">
              Debatten i dag, fru talman, har också rört nedrustningsfrågorna.
              Jag tycker att vi är tydliga i utskottet. Utrikesutskottet har
              en väldigt tydlig skrivning. Det är en tydlig nedrustningsambition
              i utskottet, och det är en klassisk och stark ståndpunkt från
              svensk sida. Vi står starkt bakom denna.
            </seg>
            <seg n="45fb4038">
              EU har nämligen ingen röst här. EU kan inte vara en riktig aktör,
              för vi har två kärnvapenmakter i EU. Frankrike och England har
              ju, så att säga, en kärnvapenbaserad strategi.
            </seg>
            <seg n="3287be74">
              Det var tydligt för mig som hade möjlighet att vara med på NPT-konferensen
              i New York härförleden vilken roll och vilken effekt det fick
              för EU:s möjligheter. Det hade också en betydelse för hur det
              allmänt utvecklades i diskussionerna.
            </seg>
            <seg n="8b4e808c">
              Därför är det viktigt att vi från svensk utgångspunkt, tillsammans
              med likasinnade, sätter tryck på alla kärnvapenmakter för att
              därmed minska inte bara rustningsutvecklingen utan också nyrekryteringen.
              Om kärnvapenmakterna rustar sina arsenaler är det klart att det
              bidrar till att motivera nyrekrytering till kärnvapenskaran. Och
              det är en linje som inte någon av oss vill se.
            </seg>
            <seg n="7a155600">
              Därför behöver vi säkra en stark nedrustningsröst för att hindra
              spridning. Det är vitalt. I botten, fru talman, handlar det faktiskt
              om att också rädda det mycket sköra NPT-avtal som vi fortfarande
              har kvar. Många har ifrågasatt om det skulle överleva, men det
              gör det så här långt.
            </seg>
            <seg n="363cea1e">
              Jag tänker på nedrustningskonferensen 2015. Om vi inte mäktar
              med att gå på nedrustning, icke-spridning och fredlig användning
              kommer det att bli svårt att kunna klara detta 2015. Vi har några
              år på oss. Jag hoppas att alla och då säger jag alla lyssnar till
              utrikesutskottets tydliga signal i den här delen, fru talman.
            </seg>
          </u>
          <note n="205cfaf8">
            Med det yrkar jag bifall till utskottets förslag och avslag på
            reservationerna.
          </note>
          <note type="speaker" n="abff86c8">
            Anf. 126 DÉSIRÉE PETHRUS (KD):
          </note>
          <u who="desiree_pethrus_7187d8" xml:id="i-953d6068353bbbd5-0" n="2dae90da" next="i-b9040a5490bf82a7-0">
            <seg n="ea696f80">
              Fru talman! Tiden går. Många vill kanske gå hem. Men alla partier
              bör ju markera var de står i de här jätteviktiga frågorna.
            </seg>
            <seg n="66588fb3">
              Jag hade, precis som Kerstin Lundgren, tänkt att jag skulle inleda
              just med att säga att det här är ganska komplicerade frågor, fru
              talman, Man pratar om vapenexport, och så kan man läsa om pumpar,
              värmeväxlarplåt, B-filter, telekomprodukter och mätsystem. Det
              är en stor variation på det som ingår i underlaget till det som
              är krigsmateriel för strid.
            </seg>
            <seg n="e4412be0">
              Som några sade är det en uppdelning här. Det är väldigt bra pedagogiskt
              upplagt. Men det är ändå viktigt att vi försöker följa upp det.
              Vad är det som är förändring över tid?
            </seg>
            <seg n="e29fa4fa">
              Mot bakgrund av det som är vårt lands utrikes-, säkerhets- och
              försvarspolitiska mål har vi i viss utsträckning valt att tillåta
              export av krigsmateriel. Det regleras i svensk lag, som har nämnts
              här, men också i EU:s gemensamma ståndpunkt om vapenexport och
              i olika internationella överenskommelser.
            </seg>
            <seg n="ee33bdf7">
              Sverige har som ett alliansfritt land haft behov av en egen vapenindustri
              för att försörja det egna försvaret. Det svenska försvaret har
              gått igenom stora neddragningar under en längre tid. Det innebär
              naturligtvis att det inte finns avsättning för produkterna som
              tidigare på den inhemska marknaden. Det gör att man i stället
              vill få avsättning för dem på andra marknader.
            </seg>
            <seg n="59deedaa">
              Men krigsmateriel får endast exporteras om det finns säkerhets-
              eller försvarspolitiska skäl för det och om det inte strider mot
              Sveriges utrikespolitik. Det är väl det som jag har tyckt att
              den stora diskussionen handlar om. I vår utrikespolitik är ju
              mänskliga rättigheter och demokrati prioriterade områden.
            </seg>
            <seg n="5c1d98b1">
              Den här diskussionen för vi nu i den parlamentariska utredningen.
              Hur ska de här vägas mot varandra i vår bedömning om vi skickar
              iväg krigsmateriel till det som vi inte tycker är en demokrati?
            </seg>
            <seg n="6a6fef02">
              De kriterier som finns uppställda handlar om situationen i mottagarlandet,
              att man ska ta hänsyn till respekten för mänskliga rättigheter,
              internationell och humanitär rätt, huruvida det råder spänningar
              eller väpnad konflikt i det mottagande landet, om det finns risk
              för att vapen kommer på avvägar eller vidareexporteras och huruvida
              exporten allvarligt skulle kunna störa landets hållbara utveckling.
            </seg>
            <seg n="cf1498bb">
              Man ska bedöma om vapnen kan användas i en regional konflikt
              och om det finns ett vapenembargo mot landet. EU kan då till och
              med gå längre när det gäller vapenembargo än FN:s säkerhetsråd.
            </seg>
            <seg n="75347a62">
              Vi brukar prata mycket om att vi ska titta på PGU, politik för
              global utveckling. Vi ska titta på mänskliga rättigheter. Och
              det som vi vill ska gälla. Allt det här finns egentligen i regelverket,
              som jag ser det. Ändå skickas vapen till länder som utövar inre
              repression och som inte är demokratier. Därför har vi kristdemokrater
              länge i alla fall vet jag att det har varit så i vårt principprogram
              sedan 2001 drivit frågan om att få ett speciellt demokratikriterium
              och en översyn och en skärpning av exportkontrollen.
            </seg>
          </u>
          <note n="eef1420b">
            I utrikesutskottet fick vi därför våren 2011 ett beslut om att
            regeringen skulle komma tillbaka med ett förslag om en utredning
            för att skärpa lagstiftningen på krigsmaterielområdet. I juni
            2012 fattade regeringen beslut om den parlamentariska kommittén
            för översyn av exportkontrollen av krigsmateriel.
          </note>
          <u who="desiree_pethrus_7187d8" xml:id="i-b9040a5490bf82a7-0" n="2dae90da" prev="i-953d6068353bbbd5-0">
            <seg n="71ca3e5f">
              Det huvudsakliga syftet med utredningen är faktiskt att man ska
              lämna förslag på skärpningar. Det står så. Den ska komma med förslag
              på skärpningar, särskilt avseende exportkontrollen gentemot icke-demokratiska
              stater. Uppdraget ska redovisas i december 2014.
            </seg>
            <seg n="3e238a14">
              Här hoppas jag att vi nu får ett demokratikriterium, en tydligare
              lagstiftning och en ökad transparens.
            </seg>
            <seg n="f5c5f1a0">
              Man kan läsa i skrivelsen från regeringen att under 2012 har
              krigsmaterielexporten minskat från 14 till 10 miljarder kronor.
              Den totala exporten har då minskat med ungefär 30 procent jämfört
              med 2011.
            </seg>
            <seg n="8705557e">
              Det största mottagarlandet, som någon var inne på, är Indien,
              med 1 ½ miljard. Sedan kommer Saudiarabien med närmare 1 miljard.
              Därefter är det Frankrike, Pakistan och Thailand. Det är länder
              som vi exporterar till.
            </seg>
            <seg n="7524ec66">
              Exporten till Indien är, som flera har varit inne på, faktiskt
              ett stort antal följdleveranser för tidigare exporterat armématerial.
              Det handlar om ammunition men också om reservdelar och olika komponenter.
            </seg>
            <seg n="0b16a73e">
              När det gäller Pakistan och Saudiarabien är exporten fortsatta
              leveranser av Erieyesystemet, den luftburna spaningsradarn. Och
              vad gäller Pakistan har, som tur är, inga nya affärer beviljats
              sedan 2007 på grund av den politiska utvecklingen i landet.
            </seg>
            <seg n="26b2f4da">
              Här har ISP fått en väldigt stark och viktig roll i att förhindra
              att nya affärer görs i länder där den politiska situationen är
              komplicerad, som den anses vara i just Pakistan.
            </seg>
            <seg n="14aabfa5">
              Exporten till Saudiarabien, som man beslutade om 2005 och som
              har debatterats mycket i medierna, förlängdes med automatik 2010.
              Det nuvarande avtalet gäller fram till 2015. Då hoppas jag att
              vi har ett nytt regelverk på plats och får en helt annan bedömning
              än den som vi har haft hittills. För oss kristdemokrater är det
              viktigt.
            </seg>
            <seg n="c296d08e">
              Vi har haft några utgångspunkter som jag vill redovisa, fru talman.
            </seg>
            <seg n="f6d036e0">
              Det första är att få till stånd ett demokratikriterium, där vi
              ska bringa klarhet i varför vi fortsätter att skicka vapen till
              diktaturländer. Det vill inte vi.
            </seg>
            <seg n="2c7c13de">
              Det andra är ökad öppenhet och transparens när det gäller Exportkontrollrådets
              verksamhet, där parlamentariker sitter. Vi tycker att sekretessen
              gör att vi inte får den demokratiska insyn som behövs.
            </seg>
            <seg n="99f8d765">
              Det tredje är att se över den positiva presumtion som finns för
              följdleveranser. Vi tycker att om man har gått in i ett land så
              ska man inte per automatik få sina följdleveranser, utan vi måste
              se till utvecklingen i landet, framför allt när det gäller respekten
              för mänskliga rättigheter.
            </seg>
            <seg n="895f87e6">
              Det fjärde är att vi anser det vara viktigt att vi ser vår vapenexport
              inom ramen för hållbar utveckling. Det brukar vi prata om i PGU.
              Att skicka vapen med ena handen och få konflikter och så ställa
              till rätta med biståndsmedel med den andra handen är inte konstruktivt,
              utan vi måste få ett holistiskt sätt att se på världen.
            </seg>
            <seg n="732187b7">
              Det femte och sista är att vi också behöver ha en ökad kontroll
              av kreditgivningen för krigsmaterielexport till icke-demokratier,
              vilket flera här har tagit upp.
            </seg>
            <seg n="ae900abc">
              Inga vapen är så billiga, lätthanterliga och mer vitt spridda
              än små och lätta vapen. Inga vapen dödar heller fler människor.
              Omkring 875 miljoner små och lätta vapen är i omlopp och bidrar
              årligen till att en halv miljon människor dör. FN:s arbete mot
              små och lätta vapen som syftar till att öka medvetenheten om den
              destabiliserande effekt de kan ha är viktigt att understödja.
              Betydelsen av ett FN-regelverk genomsyrat av säkerhetsrådets resolutioner
              rörande kvinnors och barns utsatta situation i väpnade konflikter
              kan inte nog understrykas.
            </seg>
            <seg n="052c9716">
              Vi kristdemokrater välkomnar att FN:s generalförsamling med en
              stor majoritet i april i år röstade för ett legalt bindande internationellt
              avtal för konventionella vapen, ATT, alltså Arms Trade Treaty.
              Det är dock beklagligt att Iran, Nordkorea och Syrien röstade
              emot avtalet. Men det ska åtminstone förhoppningsvis bidra till
              att motverka och ge verktyg för att bekämpa den illegala vapenhandeln
              i större utsträckning än i dag.
            </seg>
            <seg n="4bbcd8f4">
              Fru talman! Spridningen av massförstörelsevapen utgör ett av
              de stora hoten mot internationell fred och säkerhet. Dessa vapen
              har katastrofala humanitära följder. Vi diskuterar ofta vad Iran
              respektive Nordkorea kan ta sig för om det vill sig riktigt illa
              och om Syrien har använt kemiska vapen. Det är alltså frågor som
              är högst levande, och målet måste vara att alla former av massförstörelsevapen
              ska avvecklas, oavsett var de finns.
            </seg>
            <seg n="bf3a31a1">
              I går hade vi här i riksdagen ett seminarium om kurderna som
              dog i Halabja. Anfalkampanjen tog 182 000 kurders liv i kemiska
              vapenattacker mot befolkningen. Efter det fick vi som tur var
              en diskussion om och ett arbete mot massförstörelsevapen.
            </seg>
            <seg n="58895d75">
              Fru talman! Kärnvapenstater tar på sig ett stort ansvar. De måste
              få starka påtryckningar att nedrusta både taktiska och strategiska
              kärnvapen, förbinda sig att inte utveckla nya kärnvapen och ratificera
              provstoppsavtalet. Vi ska också stödja IAEA:s arbete med att förhindra
              att kärnämnen och kärnteknik används för militära ändamål.
            </seg>
            <seg n="0390ec91">
              Jag blir lite fundersam över Moderaternas inställning när det
              gäller att driva på i de här frågorna. Jag tycker att vi måste
              vara en pådrivande kraft. Sverige har en väldigt viktig roll i
              det arbetet, och en av anledningarna till att Kristdemokraterna
              inte har velat gå med i Nato är just kärnvapendoktrinen. Det är
              alltså väldigt viktigt att Sverige driver på i dessa frågor.
            </seg>
            <seg n="d4afdbb2">
              Avslutningsvis, fru talman, är de mänskliga fri- och rättigheterna
              odelbara och universella. Svensk krigsmaterielexport äger inget
              undantag från de mänskliga rättigheternas universella giltighet.
              Jag tror att vi bäst uppnår att öka de mänskliga rättigheterna
              genom att införa någon form av stärkt lagstiftning och ett demokratikriterium
              i svensk krigsmaterielexport. Jag hoppas att Sverige på så sätt
              ska vara ett föregångsland.
            </seg>
          </u>
          <note type="speaker" n="2556b3c8">
            Anf. 127 HANS LINDE (V) replik:
          </note>
          <u who="hans_linde_857e1f" xml:id="i-5133356424679965-4" n="895aceba">
            <seg n="b44e0366">
              Fru talman! Det betänkande vi nu debatterar i riksdagen och som
              vi senare ska rösta om behandlar både vapenexporten från Sverige
              under 2012 och en lång rad olika nedrustningsfrågor.
            </seg>
            <seg n="46f0d31a">
              Jag har inte så mycket att säga om Kristdemokraternas syn vare
              sig på vapenexport eller på kärnvapen. Men problemet är inte vad
              Kristdemokraterna tycker. Problemet är att Kristdemokraterna inte
              har fått något genomslag alls i regeringen på de här punkterna.
              Det kan vi trots allt konstatera efter sju år med en borgerlig
              regering: På inga av dessa punkter ser vi några kristdemokratiska
              avtryck.
            </seg>
            <seg n="0c21f9d2">
              Till Désirée Pethrus säger jag väl lycka till med det fortsatta
              arbetet på de två punkterna.
            </seg>
            <seg n="d8b1d1e8">
              Jag begärde dock replik om en helt annan fråga. För ett par veckor
              sedan deltog jag och Désirée Pethrus i en konferens om Arktis
              i Kiruna där vi hade möjlighet att träffa urfolk från hela regionen
              från norra Sverige, Finland, Norge, Ryssland, Alaska och Kanada.
              Det var oerhört spännande samtal. De beskrev både de enorma klimatförändringar
              vi nu ser över hela Arktis och den militarisering vi just nu ser
              av Arktis.
            </seg>
            <seg n="dc7a0b3a">
              Vi ser nu hur både Ryssland och Norge skapar arktiska bataljoner.
              Vi har sett både Ryssland och USA öka sina överflygningar av Arktis
              när det kommer till bomb- och spaningsplan. Vi vet att Kanada
              har genomfört stora militärövningar i Arktis, och vi har haft
              stora militärövningar också i norra Sverige i Norrbotten och i
              Västerbotten och i Finland och Norge.
            </seg>
            <seg n="2068b48f">
              Vänsterpartiet var tydligt på den här punkten: Vi vill inte se
              en militarisering av Arktis av en lång rad skäl. Vi vill att detta
              ska vara ett samarbetsområde, ett fredligt område. Därför har
              vi lagt fram ett konkret förslag som nu behandlas i betänkandet.
              Vi har sagt att Sverige borde arbeta för demilitarisering av Arktis
              och att Sverige borde arbeta för en konvention som förbjuder kärnvapen
              inom Arktis för en kärnvapenfri zon i Arktis, precis på samma
              sätt som finns i Antarktis.
            </seg>
            <seg n="158f0674">
              Detta säger de borgerliga partierna och Kristdemokraterna nej
              till. Varför?
            </seg>
          </u>
          <note type="speaker" n="0ee788de">
            Anf. 128 DÉSIRÉE PETHRUS (KD) replik:
          </note>
          <u who="desiree_pethrus_7187d8" xml:id="i-31ffb65e2a2727d3-0" n="2dae90da">
            <seg n="76b802aa">
              Fru talman! Det gläder mig att Vänsterpartiet tycker att det
              är tråkigt att Kristdemokraterna inte har större inflytande och
              inte är ett större parti. Det ser vi fram emot att kunna satsa
              på inför valet för att kunna sätta ett ännu större avtryck än
              vad vi gör i dag.
            </seg>
            <seg n="228e2e66">
              Allt som pågår i förhandlingar syns dock inte. Jag skulle vilja
              säga att vi hade en ganska viktig ingång i att faktiskt få till
              stånd den parlamentariska utredningen. Det tog lite tid, men jag
              tror faktiskt inte att det hade blivit någonting om inte Kristdemokraterna
              hade tryckt på, för vi har haft det här i vårt principprogram
              under en väldigt lång tid i det samarbete som vi satte i gång
              för den här frågan.
            </seg>
            <seg n="f3246202">
              Vänsterpartiet har funnits med tidigare tillsammans med Socialdemokraterna,
              men det är faktiskt först nu som den här utredningen har kommit
              till stånd, och jag är väldigt stolt över att vi har fått sätta
              det avtrycket.
            </seg>
            <seg n="25f8d12e">
              När det gäller Arktis håller jag med om att det var väldigt många
              olika frågor som togs upp, framför allt av ursprungsbefolkningen
              som var med på den konferensen. Jag uppfattar ändå att regeringen
              är inne på att det ska få bli ett område som inte är militariserat,
              ett spänningsfritt område. För vår del finns det naturligtvis
              ingenting som säger att vi inte skulle vara för en kärnvapenfri
              zon. Regeringen har sagt att man ska jobba för det i olika områden,
              till exempel när det gäller Mellanöstern.
            </seg>
            <seg n="12abd9cd">
              För vår del finns det egentligen ingenting som hindrar, men jag
              uppfattar att det svar vi har gett här handlar om att vi nog är
              ganska överens om att detta är någonting som Sverige ska jobba
              för. Vi ska jobba för nedrustning. Vi ska jobba för att minska
              kärnvapnen i världen. Det är Sveriges linje, men när man jobbar
              med motioner så här blir de besvarade och läggs till handlingarna.
            </seg>
          </u>
          <note type="speaker" n="239b185e">
            Anf. 129 HANS LINDE (V) replik:
          </note>
          <u who="hans_linde_857e1f" xml:id="i-5133356424679965-5" n="895aceba">
            <seg n="1fb1694c">
              Fru talman! Låt oss börja med frågan om utredningen. Jag tycker
              nog att vi får vara ärliga när det gäller den historia som finns.
            </seg>
            <seg n="0714747a">
              Anledningen till att vi nu har en utredning om svensk krigsmaterielexport
              grundar sig i att vi 2011 hade ett läge i Sveriges riksdag när
              vi faktiskt hade en oerhört bred majoritet för att införa ett
              demokratikriterium. Redan 2011 hade vi kunnat införa ett demokratikriterium
              som hade förbjudit vapenexport till diktaturer. Men det var ett
              par partier Kristdemokraterna var tyvärr ett av dem som i stället
              valde att göra en bred överenskommelse med Moderaterna som innebar
              en utredning.
            </seg>
            <seg n="e747de2a">
              Nu hoppas Kristdemokraterna, förstår jag, på att det här ska
              leda till ett demokratikriterium. Vi hoppas också det. Men som
              man säger: Den som lever får se. I det här fallet får man leva
              ganska länge för att se några resultat. Utredningen ska ju inte
              presentera några resultat förrän i december 2014, och först tidigast
              2017, när riksdagen debatterar vapenexport på våren, kan vi se
              om den här utredningen har lett till några eventuella förändringar
              av svensk krigsmaterielexport.
            </seg>
            <seg n="634ec7a8">
              När vi då kommer till frågan om Arktis är det trots allt så att
              Sverige precis har avslutat sitt ordförandeskap i Arktiska rådet.
              I två år har Sverige lett Arktiska rådet. Under dessa två år har
              inte ett enda initiativ lyfts fram för att minska den militarisering
              som pågår av Arktis. Om vi nu är alldeles överens i de här frågorna,
              att det borde upprättas en kärnvapenfri zon i Arktis, varför har
              man då inte drivit den frågan? Varför har inte den borgerliga
              regeringen lyft upp den frågan på dagordningen?
            </seg>
            <seg n="062f402e">
              Det finns goda andra exempel. Antarktis är i dag en kärnvapenfri
              zon. Det finns ingenting som hindrar att vi skulle kunna ta samma
              initiativ när det gäller Arktis. Vi vet att man genom Spetsbergstraktatet,
              som snart är hundra år gammalt, har sett till att Svalbard och
              Björnön i dag är demilitariserade zoner.
            </seg>
            <seg n="9779cfb5">
              Det finns goda historiska exempel på hur man har kunnat samarbeta
              i de här regionerna för att minska militariseringen. Tyvärr har
              inte några som helst försök gjorts av den borgerliga regeringen
              under dess ordförandeskap för att ta tag i de här frågorna.
            </seg>
          </u>
          <note type="speaker" n="360d96f9">
            Anf. 130 DÉSIRÉE PETHRUS (KD) replik:
          </note>
          <u who="desiree_pethrus_7187d8" xml:id="i-31ffb65e2a2727d3-1" n="2dae90da">
            <seg n="8e345962">
              Fru talman! Jag kan väl säga så här: Det är inte allting man
              går ut och pratar om när det gäller förhandlingar. Men 2011 var
              det ju på väg att bara bli ett vanligt betänkande. Det skulle
              inte ha någonting att göra med att få in någon utredning. Då var
              vi några stycken som bestämde oss för att nu skulle det bli någonting
              annat än det vi hade haft tidigare, och nu har vi den. Socialdemokraterna
              brukar ofta säga att det var tack vare dem, men det var faktiskt
              så att det var några av oss i Alliansen som bestämde oss för att
              nu ville vi ha den utredningen. Nu ville vi se ett demokratikriterium.
            </seg>
            <seg n="08de9625">
              Likadant var det när det gällde Arktis. Som Hans Linde kanske
              känner till gjorde vi ändringar i texten på slutet. Det gällde
              miljö- och oljesanering samt oljeexploatering, där vi ville ha
              stärkta skrivningar. Det har vi också fått in. Vi gör saker, men
              det kanske inte alltid är så att vi går ut och tar åt oss äran
              av det som är bra.
            </seg>
            <seg n="2b3fa305">
              Jag kan hålla med om att vi inte har varit tillräckligt på när
              det gäller hela frågan om Arktis. Där hade vi kunnat göra mycket
              mer. Det har funnits ett lågt intresse i allmänna debatten, i
              medierna och så vidare. Vi har inte varit på. Hans Linde vet själv
              hur det är. Vi har fullt upp med många frågor i riksdagen. Men
              jag återkommer gärna. Det är inte så att Arktiska rådet på något
              sätt är slut, även om ordförandeskapet är det. Jag tycker absolut
              att vi kan fortsätta att driva den här frågan tillsammans.
            </seg>
          </u>
          <note n="698d34a9">
            Överläggningen var härmed avslutad.
          </note>
          <note n="42b749ed">
            14 § Fordons- och vägtrafikfrågor
          </note>
          <note n="3de0535c">
            Föredrogs
          </note>
          <note type="speaker" n="55a70e4f">
            Anf. 131 LEIF PETTERSSON (S):
          </note>
          <u who="leif_pettersson_2323d8" xml:id="i-7294f3b279ecc735-0" n="e14d806d">
            <seg n="cb4397de">
              Fru talman! Den debatt vi ska ha i dag kommer att behandla några
              fordons- och vägfrågor. Det finns ett antal av dessa frågor som
              är mycket viktiga för framtiden. Den kanske allra viktigaste frågan
              är trafikens påverkan på miljön. Då är det främst utsläppen av
              växthusgaser och partiklar som hamnar i fokus.
            </seg>
            <seg n="29720242">
              Vi har i riksdagen antagit mål om en fossiloberoende fordonsflotta
              till år 2030, ett mål som i dag verkar långt borta. Utsläppen
              från trafiken totalt minskar inte som de borde utan ökar i stället.
              Från den vanliga biltrafiken kan vi notera en minskning, inte
              så stor som den borde men dock en minskning. Från den tunga trafiken
              däremot ser vi en ordentlig ökning. Mellan 1990 och 2011 har utsläppen
              från den tunga trafiken ökat med 44 procent. Det är inte acceptabelt.
              På alla andra områden i samhället minskar utsläppen av växthusgaser,
              men inte från den tunga lastbilstrafiken. Detta kan inte marknaden
              lösa själv. Den måste få hjälp från riksdag och regering.
            </seg>
            <seg n="32c9953a">
              Man måste ställa sig frågan: Varför ökar utsläppen? Framför allt
              är det den sittande regeringens oförmåga att ta itu med problemen
              som är orsaken. De åtgärder man vidtar inom transportsektorn leder
              till att transporter flyttas från andra transportslag till väg,
              med följd att det rullar fler lastbilar och långtradare än någonsin
              på våra vägar. Offensiva insatser som vägslitageavgift avvisas
              med argumentet att vi inte ska lägga skatter på lastbilarna. Föraktfullt
              talar man om en lastbilsskatt som något djävulen har hittat på.
              Nu är inte den frågan uppe i dagens betänkande, men jag tycker
              ändå att det är värt att nämna den.
            </seg>
            <seg n="11694b2a">
              När det gäller den tunga trafiken vill jag först som sist slå
              fast att det inte är trafiken i sig som är problemet utan de utsläpp
              den för med sig. Vi behöver lastbilstransporter i vårt stora och
              glesbefolkade land, men lastbilarna skulle kunna drivas på annat
              sätt. Moderaterna har en förkärlek för att i olika sammanhang
              baktala pumplagen, den lag som gjorde det möjligt att få ut alternativa
              drivmedel till framför allt personbilar på bred front i vårt land.
              Det gör att vi nu har en infrastruktur för att kunna gå vidare
              med alternativa bränslen även till de tunga fordonen. Alternativa
              bränslen i kombination med hybridteknik är viktiga för att vi
              ska närma oss målet om en fossiloberoende fordonsflotta år 2030.
            </seg>
            <seg n="3815f621">
              På det här området har AB Volvo givit mycket lovvärda signaler.
              Man kommer att satsa rejält på hybridteknik. Redan i dag används
              Volvos hybridbussar i många andra länder än Sverige. Här rullar
              inga än så länge. Men regeringen måste ta initiativ som gör att
              man kan kommersialisera annan ny teknik på det här området. Det
              duger inte att gömma sig i Rosenbad aktiva åtgärder måste till.
            </seg>
            <seg n="36626620">
              Fru talman! Ett tydligt exempel på att den högra handen inte
              vet vad den vänstra gör är den supermiljöbilspremie som regeringen
              införde. Man fokuserade totalt på utsläpp, men man glömde trafiksäkerheten.
              Inte ens statens eget reglemente ger utrymme för att köpa eller
              leasa dessa supermiljöbilar, eftersom de inte är godkända i krocktester,
              ett krav som staten ställer på alla bilar som ska användas i så
              att säga statlig tjänst. Förvånande är bara förnamnet.
            </seg>
            <seg n="1ca84b52">
              Visst är det bra med låga utsläpp, men trafiksäkerheten får vi
              aldrig tumma på. Det är dessutom så att om kravet hade ställts
              hade man fått veta att det finns bilar även i den här storleksklassen
              och med de här utsläppen som klarar Euro NCAP:s krocktester och
              får fem stjärnor. Det är det som det är fråga om. Här måste vi
              säga till regeringen: Gör om, gör rätt!
            </seg>
            <seg n="0b188d31">
              Fru talman! I det här betänkandet tas också bilbesiktningen upp.
              Jag vill först som sist slå fast att vi ser bilbesiktning som
              myndighetsutövning. Myndighetsutövning borde vara en angelägenhet
              för myndigheter eller för helstatliga företag. Men så ser inte
              den nuvarande regeringen och riksdagsmajoriteten på det. I stället
              har vi fått en fråga med häpnadsväckande turer, där konkurrensutsättning
              och marknad har fått gå före all sans och förnuft.
            </seg>
            <seg n="1f01eb8b">
              Det började med att man skulle släppa marknaden fri. Fri etableringsrätt
              infördes. Tut i luren. Då trodde den på den tiden ansvariga ministern
              att en mängd nya aktörer skulle komma till. Marknaden skulle blomstra.
              Besvikelsen måste ha varit stor när så inte blev fallet. Det blev
              visserligen tolv nya anläggningar, främst i storstäderna, men
              succén uteblev helt. Fiaskot var nära och goda råd dyra. Då kom
              någon, oklart vem, på den briljanta idén att om vi delar upp AB
              Svensk Bilprovning så borde vi kunna sälja ut det redan existerande
              och fungerande företaget i stället.
            </seg>
            <seg n="e3057842">
              Statsrådet Norman lovade i en interpellationsdebatt med undertecknad
              att de olika delarna i företaget skulle auktioneras ut och pengar
              skulle komma in, oklart hur mycket, men en rejäl vinst skulle
              det i vart fall bli. Förhoppningarna var stora, men även nu uteblev
              succén. Köparna ställde sig inte i kö och bjöd över varandra.
              Som alternativ tvingades man förhandla med en köpare som inte
              hade ekonomiska muskler för att kunna göra köpet. I stället lånade
              säljaren, det vill säga AB Svensk Bilprovning, ut köpeskillingen
              till det företag som köpte, en minst sagt häpnadsväckande åtgärd.
            </seg>
            <seg n="23fec930">
              Men ska det säljas så ska det.
            </seg>
            <seg n="fc403263">
              Sedan visade det sig att företaget var registrerat på Cypern
              för att undvika skatt. Det leder ju till slutsatsen att man inte
              hade gjort någon större kontroll av företaget i fråga. Det ska
              bli intressant att se hur länge företaget som köpte anläggningarna
              behåller dem innan de säljs vidare till något riskkapitalbolag
              som har investerat stora pengar i bilprovningsanläggningar i andra
              delar av Norden.
            </seg>
            <seg n="c1157208">
              Nåväl, nu var man av med ungefär en tredjedel av företaget nu
              borde väl ändå köparna komma. Nu var de, ur företagsekonomisk
              synpunkt, bästa delarna kvar. Men nej, inte heller nu radade köparna
              upp sig. Så vad gör man? Staten skulle ju ges så lite inflytande
              som möjligt på denna marknad; det var meningen. Marknad kan man
              egentligen inte heller kalla det här, för några utomstående aktörer
              fanns ju inte. Då kom de nuvarande ägarna, alltså staten och en
              rad företag och organisationer inom trafikområdet som äger AB
              Svensk Bilprovning i dag, överens om att dela det som återstod.
              Man tog hand om varsin del, helt enkelt.
            </seg>
            <seg n="a50537a3">
              Vad har vi alltså fått efter alla dessa turer? Vi har fått ett
              mindre statligt företag, ett privat företag skrivet på Cypern
              och ett företag drivet av organisationer och företag inom trafikområdet
              samt några ytterligare etableringar av utländska aktörer.
            </seg>
            <seg n="d79c4b96">
              Vad har blivit bättre av det? Priset på en besiktning har börjat
              stiga och förväntas stiga alltmer. Investeringarna i de två företag
              som avknoppats kan ifrågasättas kommer de att klara den tunga
              trafikens behov när de måste investera stora summor och har lånat
              redan till köpeskillingen? Öppettiderna på kvällar och helger
              minskar, och verksamheten i glesbygd hotas allt enligt Transportstyrelsens
              undersökning av bilprovningsbranschen. Dessutom ser vi en kraftig
              ökning av de körförbud man får för att man inte besiktigat i tid.
              Detta tyder på att tillgängligheten till besiktning minskar.
            </seg>
            <seg n="125290c2">
              Jag måste säga att ingen i dag, från att ha haft en väl fungerande
              verksamhet i hela landet, vet hur detta ska sluta. Det bästa vore
              att återgå till den gamla ordningen utan konkurrensutsättning.
            </seg>
            <seg n="aae5d65c">
              Herr talman! En annan fråga som tas upp i betänkandet är fordonsvikter
              och fordonslängder. Jag tycker att det är viktigt att konstatera
              att de försök som kallas En Trave Till och har gjorts på timmertransporter
              och 30-metersfordon utefter västkusten visar att man genom dessa
              åtgärder kan få ned utsläppen av både växthusgaser och partiklar
              per transporterat ton gods. Det är det mått som är relevant i
              sammanhanget. Vi bör därför gå vidare med de försöken och tillåta
              långa fordon med fler axlar för att därigenom också få ned vägslitaget.
              Det vinner miljön dubbelt på utsläpp och vägslitage minskar.
            </seg>
            <seg n="d8ed7cf7">
              Herr talman! I betänkandet tas också frågan om parkeringstillstånd
              för personer med rörelsehinder upp. De nordiska länderna har gemensamt
              beslutat att det ska finnas en generös tillämpning och tilldelning
              av parkeringstillstånd till personer som har de här behoven. Tyvärr
              har den svenska regeringen inte gjort något för att förverkliga
              detta, medan övriga nordiska länder jobbar för fullt med frågan.
              Här borde initiativ från regeringen komma snarast. De som har
              ett rörelsehinder ska ha samma rätt som andra att röra sig eller
              i varje fall ta sig till affären. Bilen och parkeringsplatser
              i nära anslutning till affärer är då ett måste, men för att människor
              ska kunna stå där måste även tillståndsfrågan lösas.
            </seg>
            <seg n="4ff10332">
              Herr talman! Jag står självklart bakom alla de socialdemokratiska
              reservationerna i detta betänkande men vill för tids vinnande
              yrka bifall endast till reservationerna 1 och 6.
            </seg>
          </u>
          <note n="f5685f64">
            I detta anförande instämde Lars Mejern Larsson och Suzanne Svensson
            (båda S).
          </note>
          <note type="speaker" n="9c22f866">
            Anf. 132 STINA BERGSTRÖM (MP):
          </note>
          <u who="stina_bergstrom_d57ec1" xml:id="i-4a93b913edcc5ab9-0" n="d53aa860">
            <seg n="b7bd5a57">
              Herr talman! 17 år är ingen lång tid. Visst kan år 2030 låta
              avlägset, men det var inte länge sedan vi skrev år 1996. Om regeringen
              ska uppnå sitt mål om en fossiloberoende fordonsflotta till år
              2030 gäller det att de sätter i gång och börjar med att ändra
              riktning. Det finns ett ordspråk som säger: Om du inte ändrar
              riktning kommer du dit du är på väg.
            </seg>
            <seg n="5a4075a1">
              Regeringen går åt fel håll. Trafikverket har tydligt redovisat
              hur långt transportsektorn är ifrån att nå både de svenska och
              de EU-beslutade klimatmålen. Med regeringens politik kommer inte
              utsläppen från transporterna att minska utan i stället öka, eftersom
              regeringen saknar både strategi och handlingskraft i de här frågorna.
              Det räcker inte ha ett fint mål för din färd; du måste också veta
              hur du kommer dit.
            </seg>
            <seg n="5fb85a2f">
              Om vi ska uppnå målet med en fossiloberoende fordonsflotta behöver
              vi göra tre saker. Vi måste för det första minska bilåkandet,
              transportarbetet, bland annat genom att skapa ett transportsnålt
              samhälle. För det andra måste vi energieffektivisera fordonen
              så att de går på mindre drivmedel. För det tredje måste vi öka
              andelen förnybara drivmedel. Alla de tre strategierna behövs om
              vi om 17 år ska nå målet.
            </seg>
            <seg n="541cb971">
              Centerpartister brukar ofta säga något i stil med att det inte
              är bilen det är fel på utan att vi bara måste byta bränslen. Det
              är att göra det lätt för sig. Lyssnar vi i stället på regeringens
              experter som nu jobbar med utredningen kring den fossiloberoende
              fordonsflottan får vi veta att det inte är möjligt att ersätta
              all den fossila bensinen och dieseln i bilarna med förnybara drivmedel.
              Resurserna räcker helt enkelt inte till. Vi har inte tillräckligt
              med råvara. Vi måste också energieffektivisera våra fordon och
              minska bilåkandet. Enligt Trafikverket behöver bilåkandet minska
              med en femtedel till år 2030 om vi ska uppnå klimatmålen för transporterna.
            </seg>
            <seg n="720a7f13">
              Som sagt: Tiden är knapp, och många beslut som leder rätt måste
              tas nu. 17 år är ingen lång tid.
            </seg>
            <seg n="380c5369">
              Herr talman! Regeringen gör dock tvärtom. I stället för att satsa
              på kollektivtrafik och cykel bygger man nya motorvägar. I Helsingfors
              tänker man till exempel använda 60 miljarder till att bygga motorvägen
              Förbifarten, som i sin tur kommer att alstra ännu mer trafik och
              utsläpp. Och i stället för att ge tydliga signaler till dem som
              producerar och köper bilar och drivmedel svänger regeringens politik
              fram och tillbaka.
            </seg>
            <seg n="087a9fc9">
              Under de sex år regeringen har varit vid makten har den gett
              otydliga signaler om vilka villkor som gäller för bilar och drivmedel.
              Styrmedlen har kommit och gått och ändrats över tid. Målen har
              varit otydligt formulerade och svåra för företag, industri och
              konsumenter att förstå. När det till exempel gäller biogasproduktionen
              i Sverige går det alldeles för långsamt. Intressenter vågar inte
              satsa eftersom man inte vet vilka ekonomiska villkor som kommer
              att gälla, och samma sak gäller etanol- och metanoltillverkningen.
            </seg>
            <seg n="68e8807a">
              Att regeringens besked om skatter för biodrivmedel är så kortsiktiga
              och levereras alldeles för sent har också en negativ påverkan
              på dem som ska producera eller köpa en bil med bättre miljöprestanda.
              Regeringens största flaggskepp i detta sammanhang, supermiljöbilspremien,
              har enbart påverkat marginellt. Premien missar också helt målet
              när det gäller att minska inköpen av de bilar som har störst miljöpåverkan.
            </seg>
            <seg n="11fb92eb">
              Miljöpartiet anser att politiken ska bygga på en grundlig analys
              för att kunna vara stabil, långsiktig och förutsägbar. Vi vill
              i stället införa ett bonus-malus-system som ger den som köper
              en miljöbättre bil en bonus och den som köper en miljösämre bil
              en avgift.
            </seg>
            <seg n="c258b801">
              Herr talman! Alliansens nya miljöbilsdefinition är ett annat
              exempel på hur regeringen duckar för att ställa krav på att utsläppen
              från framtidens bilar måste vara mindre. Enligt den definitionen
              kan en jätte-SUV som släpper ut 130 gram koldioxid per kilometer
              klassas som en miljöbil, medan en mindre bil som släpper ut mindre
              koldioxid inte är en miljöbil detta eftersom alliansregeringens
              nya definition tillåter tunga bilar att släppa ut mer koldioxid
              än lätta bilar. En tung och energislukande bil premieras alltså,
              stick i stäv mot alla ambitioner om att sänka utsläppen och göra
              oss fria från fossila bränslen. Och det skapar ännu större förvirring
              kring vad som egentligen är en miljöbil. Miljöbilsförvirring råder
              onekligen, herr talman.
            </seg>
            <seg n="de18d117">
              Under de sex år som Alliansen styrt Sverige har andelen bilar
              som kan köras på förnybara drivmedel, som etanol och biogas, minskat
              till bara några få procent av de bilar som säljs. I stället gör
              regeringens politik att de så kallade miljöbilar som säljs nästan
              helt körs på diesel. Det är inte hållbart, varken för klimatet
              eller om vi vill ha städer där vi kan andas frisk luft eller om
              vi ska uppnå regeringens mål om en fossiloberoende fordonsflotta
              år 2030. Diesel är, om någon inte förstått det, ett fossilt bränsle.
            </seg>
            <seg n="c977ed3c">
              Vad behöver då göras, herr talman, för att vi ska få en fossiloberoende
              fordonsflotta? I den reservation som vi har gemensamt med S och
              V lyfter vi fram några åtgärder. Det handlar om att vi måste sätta
              ett mål för när bilar som enbart drivs med fossila drivmedel ska
              sluta säljas. Det handlar om mackstöd för biogaspumpar. Det handlar
              om nya regelverk för parkeringsavgifter i städerna. Det handlar
              om ekonomiska styrmedel för fler bilpooler. Det handlar om hållbar
              stadsplanering, och mycket mer.
            </seg>
            <seg n="4d7f0bed">
              Herr talman! Jag yrkar bifall till reservation 1 om främjande
              av en fossiloberoende fordonsflotta. 17 år är ingen lång tid.
            </seg>
            <seg n="02a0f45e">
              Så vill jag säga några ord om dubbdäcken. Det är väl känt för
              de flesta av oss att partiklar som bland annat dubbdäck river
              upp i asfalten utgör ett av svenska städers största lufthälsoproblem.
              I exempelvis Helsingforss innerstad är situationen på sina platser
              akut, och Sverige har vid upprepade tillfällen kritiserats av
              EU för brott mot EU:s luftkvalitetsnormer.
            </seg>
            <seg n="359307a2">
              Svenska kommuner har i dag möjlighet att införa dubbdäcksförbud
              i problemområden. Men detta har hittills inte varit tillräckligt
              för att komma till rätta med de höga partikelhalterna. Ett generellt
              förbud mot dubbdäck riskerar att slå snett mot oss bilister som
              kör på landsbygden och känner att vi faktiskt behöver köra med
              dubbdäck.
            </seg>
            <seg n="02f67193">
              I Norge, som i det här sammanhanget har liknande förutsättningar
              som Sverige, har man i stället valt att införa en särskild dubbdäcksavgift
              i ett antal städer. Vi anser att den möjligheten borde ges även
              till svenska kommuner. Det skulle innebära att den som anser sig
              behöva dubbdäck skulle kunna fortsätta med det och i stället betala
              en avgift när man kör in i staden, medan den som inte vinner något
              trafiksäkerhetsmässigt på dubbdäck skulle kunna få ett incitament
              att välja dubbfria vinterdäck i stället. Som bonus skulle minskad
              dubbdäcksanvändning också leda till minskat vägslitage, mindre
              buller och lägre bränsleförbrukning.
            </seg>
            <seg n="d38f5696">
              Miljöpartiet välkomnar att regeringen nu har inlett ett arbete
              med att utreda förutsättningarna för att tillåta kommunerna att
              införa en dubbdäcksavgift. Vi är dock lite rädda för att diskussionen
              kommer att dra ut på tiden. Vi menar att regeringen fortast möjligt
              bör se till att ett sådant förslag tas fram och klubbas i riksdagen.
              Vi vet att det beslutet skulle applåderas av alla ansvarstagande
              kommunpolitiker oavsett politisk färg.
            </seg>
            <seg n="79dbb747">
              Herr talman! Avslutningsvis vill jag säga något om diskussionen
              om längre och tyngre lastbilar. Om vi ska uppnå målet om en fossiloberoende
              fordonsflotta måste vi flytta gods från vägen till järnvägen.
              Med regeringens politik får vi den motsatta riktningen. Genom
              att till exempel höja banavgifterna utan att införa motsvarande
              avgift på vägen, en lastbilsskatt, blir det billigare att transportera
              saker med lastbil i stället för med tåg.
            </seg>
            <seg n="2ce5e4ae">
              En annan anledning till att vägens konkurrenskraft ökar är det
              undantag Sverige har från EU-reglerna om längd och vikt för lastbilar.
              I Sverige är det tillåtet att köra med både längre och tyngre
              lastbilar än i övriga EU. Det är ett undantag som bland annat
              vår infrastrukturminister nu ivrigt lobbar för ska gälla inom
              hela EU. Det finns de som till och med vill gå så långt att de
              vill att ännu längre och tyngre lastbilar ska tillåtas i både
              Sverige och hela EU. Det finns en motion om detta i det här betänkandet.
              Vi vill avstyrka den motionen både av klimatskäl och av trafiksäkerhetsskäl
              och har därför en motivreservation tillsammans med Vänstern, reservation
              8, och jag yrkar bifall till den.
            </seg>
            <seg n="a11facee">
              Herr talman! Självklart ställer jag mig bakom alla Miljöpartiets
              reservationer, men för tids vinnande yrkar jag bifall bara till
              reservationerna 1 och 8.
            </seg>
          </u>
          <note type="speaker" n="08a6e62b">
            Anf. 133 TONY WIKLANDER (SD):
          </note>
          <u who="tony_wiklander_23625a" xml:id="i-884522fe4e327df5-0" n="4f7f2bdd">
            <seg n="19403afe">
              Herr talman! Det handlar nu, som har nämnts, om fordons- och
              vägtrafikfrågor. Jag har egentligen bara ett par invändningar
              mot utskottets betänkande.
            </seg>
            <seg n="85afa153">
              Först vill jag yrka bifall till reservation 4, punkt 3 som handlar
              om dubbdäck. För att nämna några ord om den kan jag säga att bakgrunden
              till att vi skrivit en motion om det är att tillståndet att köra
              med dubbdäck ändrades 2009. Man får inte köra med dem efter den
              15 april. Alla vi som har genomlevt den här vintern vet att vintern
              kan vara betydligt längre än till den 15 april. Den kan vara väldigt
              seg; den kan gå in i maj. Vi menar i alla fall att man borde tillåta
              att ha dubbdäck till april månad ut, inte minst därför att det
              sätter en väldig press på bilägarna att byta till sommardäck under
              en period då det fortfarande är risk för plötsliga väderomsvängningar.
            </seg>
            <seg n="969c1e4a">
              Jag vill vidare påpeka att många som bor på landsbygden kör i
              svåra vinterförhållanden där dubbdäck är säkrare än dubbfria däck.
              Vi sysslar ju med trafiksäkerhet i det här utskottet.
            </seg>
            <seg n="700bb437">
              Den andra reservation som jag vill säga några ord om gäller historiska
              fordon, punkt 7, där det finns motioner. Jag är ändå lite glad
              att man har uppmärksammat problemet med det hela såväl på EU-nivå
              som hos våra egna myndigheter, Transportstyrelsen och annat. Här
              pågår en del arbete, men jag vill ändå reservera mig och yrkar
              bifall till reservation 9, punkt 7. I övrigt yrkar jag bifall
              till utskottets förslag i betänkandet.
            </seg>
          </u>
          <note type="speaker" n="e56c4171">
            Anf. 134 SIV HOLMA (V):
          </note>
          <u who="siv_holma_f5027c" xml:id="i-f962205845b6f0c9-0" n="9e446de2">
            <seg n="4800b2e9">
              Herr talman! Jag yrkar bifall till reservation 1, Främjande av
              fossiloberoende fordonsflotta, som Vänsterpartiet, Miljöpartiet
              och Socialdemokraterna står bakom. Jag yrkar också bifall till
              reservation 3, Dubbdäck, som Vänsterpartiet och Miljöpartiet står
              bakom.
            </seg>
            <seg n="f43a098d">
              Herr talman! Vänsterpartiet anser att det strukturellt och långsiktigt
              är viktigt att få till stånd en samhällsplanering och ett byggande
              som minskar behovet av långväga fysiska transporter. En trafiksnål
              samhällsplanering måste baseras på energisnåla och miljövänliga
              transporter och gynna kollektiva transporter på spår och med buss.
            </seg>
            <seg n="aed8d197">
              Att använda it och bredband för e-handel, virtuella möten och
              liknande kan också medverka till att vi får ett mer transportsnålt
              samhälle.
            </seg>
            <seg n="ff9ae12f">
              Inom samhällsplaneringen finns stora möjligheter att minska transportsektorns
              miljö- och energipåverkan. Om bebyggelsen förtätas, redan exploaterad
              mark tas i anspråk och infartsparkeringar byggs kan samhällsplaneringen
              vara ett av flera verktyg för ett mer transporteffektivt och därmed
              energisnålare samhälle. Det i sin tur leder till att fler väljer
              att gå mellan olika punkter eller ta cykeln.
            </seg>
            <seg n="5920663c">
              När det gäller våra stadsmiljöer är det oacceptabelt att en del
              inte klarar vare sig de nationella eller de internationella miljökvalitetsmålen
              för stadsluft.
            </seg>
            <seg n="b6a6456a">
              Kritiken pekar på behovet av att inrätta styrmedel som stärker
              klimatets ställning i samhällsplaneringen. Även om det viktigaste
              är att skapa en transportsnål samhällsplanering kommer det alltid
              att finnas behov av transporter på väg.
            </seg>
            <seg n="5370bf14">
              I vägtrafiken måste arbetet med att minska växthusgasutsläppen
              från fordonstrafiken intensifieras. Regeringen har tillsatt en
              utredning som ska kartlägga möjliga handlingsalternativ och identifiera
              åtgärder för att reducera transportsektorns utsläpp och beroende
              av fossila bränslen i Sverige 2050. Resultatet ska presenteras
              under hösten 2013. Det är en gedigen uppgift som utredaren har
              fått.
            </seg>
            <seg n="29bd735a">
              Herr talman! Det finns dock redan nu en hel del som kan och måste
              göras för att skapa bättre förutsättningar för användning av förnybara
              bränslen. En nyckelfaktor är att få en fungerande distribution
              av alternativa bränslen för den tunga trafiken.
            </seg>
            <seg n="d1ec554e">
              Tanken med pumplagen var att den skulle vara teknikneutral, men
              den har lett till att det i stor utsträckning investerats i E85-pumpar
              medan få investeringar har gjorts i biogaspumpar.
            </seg>
            <seg n="d152c30b">
              Mackstöd kan prioriteras till större stråk för tunga transporter
              och för kollektivtrafik, servicefordon och taxi.
            </seg>
            <seg n="8bce98d4">
              Herr talman! För att kunna fasa ut privatbilismens fossilbränsleanvändning
              och därmed utsläpp av fossila växthusgaser, främst koldioxid,
              kan man redan nu vidta en hel del åtgärder.
            </seg>
            <seg n="7eeb32df">
              Utbyggnaden av eltankställen måste öka kraftigt för att möjliggöra
              att fler fordon som drivs med förnybara drivmedel produceras.
            </seg>
            <seg n="aa4aaef8">
              Vi vill gynna bilpooler och ha ekonomiska styrmedel som stimulerar
              till en ökning av antalet bilpooler. Branschen själv föreslår
              att momsen för den sänks till 6 procent, det vill säga samma nivå
              som kollektivtrafik och taxi har.
            </seg>
            <seg n="b7c14ba2">
              Vi vill skynda på övergången till klimatvänliga och energisnåla
              bilar. Vi kan konstatera att det tekniskt sett inte är något problem
              för fordonsindustrin att ställa om sin produktion till bilar som
              helt eller delvis kan framföras med drivmedel eller drivmedelssystem
              som är mindre miljöfarliga än bensin och diesel.
            </seg>
            <seg n="34dcd298">
              Det är därför rimligt att riksdagen bestämmer delmål om när enbart
              fossilbränsledrivna bilar inte längre ska få finnas kvar på marknaden.
            </seg>
            <seg n="1cdbd655">
              Nya bilar blir successivt effektivare med lägre bränsleförbrukning
              och klimatutsläpp, bland annat på grund av EU:s krav på fordonsindustrin.
            </seg>
            <seg n="bc0a11b9">
              För att skynda på denna utveckling är det så kallade bonus-malus-systemet
              ett intressant verktyg. Systemet innebär en premie, en bonus,
              vid inköp av bilar med låga utsläpp av koldioxid medan bilar med
              höga utsläpp får en avgift eller så kallad malus. Syftet med systemet
              är som sagt att påskynda övergången till bränslesnåla och klimatvänliga
              bilar.
            </seg>
            <seg n="d7e883f0">
              Det behövs också stimulanser för att öka antalet bilägare som
              vill konvertera sina fossildrivna bilar. Där kan ekonomiska styrmedel
              användas för att ställa om bilar till etanol, biogas eller el.
            </seg>
            <seg n="48f150c8">
              Andra åtgärder för en mer miljöanpassad vägtrafik är kilometerskatt,
              trängselskatter, sänkta hastigheter på vägarna och att skapa ett
              reseavdrag som gynnar kollektivt resande.
            </seg>
            <seg n="d2b1a1d2">
              Förutom att sänkta hastigheter innebär att utsläppen minskar
              medför det också att vägarna blir trafiksäkrare med färre dödsfall
              och färre skadade i trafiken.
            </seg>
            <seg n="6456c497">
              Det finns goda skäl att undersöka ett färdsättsneutralt och avståndsbaserat
              reseavdrag som gynnar kollektivtrafikresenärer. Nuvarande reseavdragssystem
              gynnar bilismen och stimulerar inte människor att använda sig
              av kollektivtrafiken.
            </seg>
            <seg n="c1c76e93">
              Herr talman! Vi vill minska dubbdäckens miljöpåverkan. Partiklar
              som bland annat dubbdäck river upp i asfalten är ett av svenska
              städers största lufthälsoproblem, och läget för exempelvis Helsingforss
              innerstad är på sina platser akut.
            </seg>
            <seg n="7d1d2212">
              Vi kan konstatera att Sverige vid upprepade tillfällen har kritiserats
              av EU för brott mot EU:s luftkvalitetsnormer. EU-kommissionen
              delgav så sent som i april 2013 den svenska regeringen en formell
              underrättelse om eventuell överträdelse av luftkvalitetsdirektivet.
            </seg>
            <seg n="a320f226">
              Svenska kommuner har i dag möjlighet att införa dubbdäcksförbud
              i problemområden, men detta har hittills inte varit tillräckligt
              för att komma till rätta med de höga partikelhalterna.
            </seg>
            <seg n="47fd3a71">
              Ett generellt förbud mot dubbdäck riskerar att slå snett mot
              bilister som kör på landsbygden där det kan vara mer motiverat
              av trafiksäkerhetsskäl att använda dubbdäck och mindre motiverat
              att avstå av luftkvalitetsskäl.
            </seg>
            <seg n="b62b56e9">
              I Norge har man, precis som Stina Bergström var inne på, i stället
              valt att införa en särskild dubbdäcksavgift i ett antal städer.
              Det är något som Sverige kan dra lärdom av och införa.
            </seg>
            <seg n="ceebf6a4">
              Vi välkomnar regeringens initiativ till en utredning om hur avgifter
              för dubbdäck ska kunna införas i Helsingfors. Inom Regeringskansliet
              förs det dock diskussioner om skäl både för och emot dubbdäcksskatt,
              så vi befarar att utredningen kommer att dra ut på tiden. Vi vill
              därför att regeringen fortast möjligt tar fram ett förslag om
              hur dubbdäcksavgift ska kunna införas.
            </seg>
          </u>
          <note type="speaker" n="afdfe756">
            Anf. 135 CHRISTER AKEJ (M):
          </note>
          <u who="christer_akej_3cb167" xml:id="i-e641b57ac4259d36-0" n="4a08e734" next="i-b05831e7e5faace0-0">
            <seg n="60c8179c">
              Herr talman! Vi debatterar nu ett motionsbetänkande om fordons-
              och vägtrafikfrågor. Betänkandet innehåller ett fyrtiotal motioner
              från allmänna motionstiden och berör ett brett spektrum av frågor
              såsom fossiloberoende fordonsflotta, miljözoner, dubbdäck, fordonsbesiktning,
              längd och vikt för lastbilar, historiska fordon, parkeringsfrågor,
              vägskyltning och diverse säkerhetsfrågor. Jag avser att i mitt
              inlägg beröra några av dessa frågor.
            </seg>
            <seg n="00d25dbb">
              Alliansregeringen har satt upp ett tufft mål om en fossiloberoende
              fordonsflotta till år 2030. Många ifrågasätter om det är ett realistiskt
              mål, men vill man nå någonstans gäller det våga sätta upp tuffa
              mål. Jag kan jämföra med USA och president Kennedy som i maj 1961
              i ett tal satte som mål: landing a man on the moon and returning
              him safely to the earth before the end of the decade. Det lyckades.
              År 1969 hade USA den första människan på månen.
            </seg>
            <seg n="e4365571">
              Herr talman! När Alliansen tog över regeringsansvaret 2006 hade
              Sverige en av de äldsta och mest bensinslukande bilparkerna i
              EU. Då alliansregeringen tillträdde utgjorde miljöbilarna runt
              10 procent av antalet nyregistrerade bilar. I dag är fyra av tio
              nya bilar som registreras miljöbilar.
            </seg>
          </u>
          <note n="e9921281">
            I slutet av förra året var hela 55 procent av nyregistrerade
            bilar miljöbilar. Vid utgången av 2012 uppfyllde 43 procent av
            de nyregistrerade bilarna miljöbilsdefinitionen som gällde till
            årsskiftet. Av statistiken framgår att det vid utgången av 2012
            fanns 594 000 miljöbilar i trafik i vårt land.
          </note>
          <u who="christer_akej_3cb167" xml:id="i-b05831e7e5faace0-0" n="4a08e734" prev="i-e641b57ac4259d36-0">
            <seg n="bdc58651">
              Med miljöbilspremien och skattebefrielse för miljöbilar har Sverige
              upplevt en miljöbilsboom. Det går nu att tanka biogas på många
              fler tankställen och etanol över hela landet. Biltillverkare söker
              sig till Sverige för att prova nya modeller. Detta har vi uppnått
              genom att ge oss på utsläppen och inte bilanvändandet.
            </seg>
            <seg n="abb256ea">
              Arbetet för att nå regeringens mål om en fossiloberoende fordonsflotta
              till 2030 har inletts. I juli 2012 tillsatte regeringen en särskild
              utredare för att jobba med dessa frågor för att nå regeringens
              mål.
            </seg>
            <seg n="d6df9a0f">
              Det har införts en supermiljöbilspremie till vilken regeringen
              anslagit 200 miljoner kronor under tre år. Det ger en nedsättning
              på 40 000 kronor per bil. Syftet med premien är att teknikneutralt
              stimulera marknadsintroduktion av de mest miljövänliga bilarna
              och därmed närma sig målet om en fossiloberoende fordonsflotta
              till år 2030.
            </seg>
            <seg n="5a161c37">
              Med en supermiljöbil avses en personbil som uppfyller EU:s senaste
              avgaskrav och som släpper ut högst 50 gram koldioxid per kilometer.
              Regeringen har också i vårpropositionen slagit fast att nedsättningen
              av förmånsvärdet för miljöbilar ska fortsätta i tre år.
            </seg>
            <seg n="4bb01f8f">
              Stabila och långsiktiga satsningar riktas gentemot forskning,
              utveckling och demonstrationsanläggningar. Det ska ange ramarna
              med teknikneutrala ekonomiska styrmedel.
            </seg>
            <seg n="6b1499ae">
              Några av Sveriges viktigaste mål och styrmedel beslutas inte
              här hemma utan tillsammans med andra i EU. Som EU-land är vi självklart
              med och påverkar de regelverk som ska styra inte bara vår egen
              utan hela Europas utveckling mot långsiktig hållbarhet.
            </seg>
            <seg n="02a18cfe">
              EU har beslutat om bindande utsläppskrav på fordon med successivt
              införande 20122015. Vi vill att Sverige ska arbeta för att EU
              höjer ambitionsnivån och skärper utsläppskraven ytterligare.
            </seg>
            <seg n="9e4dcf24">
              Sverige vill självklart även här ta på sig ledartröjan då det
              gäller omställning mot en miljövänlig fordonspark. Dock är Sverige
              ett litet land med en liten tillverkning av fordon globalt sett.
              Det innebär att vi i vårt land är beroende av den teknik som används
              i andra länder. Det som också försvårar en snabb omställning är
              att kostnaderna initialt blir höga för ny teknik.
            </seg>
            <seg n="e49e9792">
              Herr talman! Eldrift är framtiden. Regeringen menar att eldrift
              för bilar är framtidens lösning, och vi vill att Sverige gör en
              stor satsning på elbilar och laddhybrider. Vårt land har goda
              förutsättningar att bli en testmarknad.
            </seg>
            <seg n="09ca21a9">
              Vid bilmässan i Schweiz i mars 2011 presenterades den första
              svenska serietillverkade elhybriden. Sverige har därmed, på enbart
              ett fåtal år, lyckats åstadkomma en konkurrenskraftig elhybrid
              på den europeiska bilmarknaden.
            </seg>
            <seg n="5c281bc4">
              Vår utsläppsfria elproduktion och satsning på utbyggnad av förnybar
              el ger även möjligheter till utsläppsfritt bränsle. Regeringen
              stöder forskning om el i fordon och hybridteknik, och våra myndigheter
              samarbetar med bilindustrin med sikte på ett teknikgenombrott.
            </seg>
            <seg n="11f9597d">
              Vi vill fortsätta att utveckla demonstrationsprogrammet för elbilar.
              Infrastrukturen förstärks även med bland annat utbyggnad av laddstolpar
              och snabbladdningsstationer.
            </seg>
            <seg n="e0c36d73">
              Forskning och utveckling kommer sannolikt att leda till att elfordon
              och hybrider på el och biodrivmedel dominerar i nybilsförsäljningen
              när vi närmar oss år 2020. En gemensam nämnare är energieffektivitet
              och låga utsläpp, oavsett om bilen drivs med biodrivmedel eller
              el.
            </seg>
            <seg n="85a9b3eb">
              Den svenska fordonsparken byts ut på ca 15 år. Det betyder att
              besluten de närmaste åren är avgörande för att nå målet att den
              svenska fordonsflottan ska vara oberoende av fossila bränslen
              till 2030. Nästa femårsperiod blir avgörande. Redan då kommer
              ett flertal bilmärken att kunna ställa allt fler elbilar och hybrider
              till marknadens förfogande.
            </seg>
            <seg n="aa860961">
              Staten går före och ställer numera krav på 100 procent miljöbil
              i sina upphandlingar. Sverige ska ligga i framkanten då det gäller
              forskning kring nya och mer energieffektiva fordon och drivmedel.
              Samarbetet med svensk fordonsindustri ska fortsätta och utvecklas.
            </seg>
            <seg n="07e337f8">
              Herr talman! Jag tänker också beröra dubbdäck. Trafikverket har
              i rapporten Samlad lägesrapport om vinterdäck , som redovisades
              i januari 2009 på grundval av ett uppdrag från regeringen, utrett
              vilka regler som bör gälla för vinterdäck. I rapporten föreslås
              att användningen av dubbdäck begränsas. Av rapporten framgår vidare
              att en minskning av dubbdäcksanvändningen är samhällsekonomiskt
              lönsam.
            </seg>
            <seg n="c98ad3fc">
              Rapporten ledde till att tiden då det råder förbud mot dubbdäck
              ändrades. Även utländska personbilar och lätta lastbilar måste
              numera ha vinterdäck under den tid då vinterdäckskravet gäller.
              Sedan den 1 januari 2013 ska även tunga lastbilar, tunga bussar
              och personbilar klass II, det vill säga husbilar, med en totalvikt
              över 3 ½ ton ha vinterdäck eller likvärdig utrustning på fordonets
              drivaxlar när vinterväglag råder under den aktuella perioden.
            </seg>
            <seg n="e39cae43">
              Det är viktigt att åstadkomma en effektiv användning av vinterdäck
              när vinterväglag råder. Vinterdäck ska användas när det behövs.
              Man bör dock sträva efter att eliminera den negativa påverkan
              på människor och miljö av användningen. Krav på trafiksäkerhet
              måste således vägas mot vikten av minskade luftföroreningar. Dubbdäck
              bedöms i dag vara en källa till förhöjda partikelhalter, och Sverige
              har dömts av EU-domstolen för att ha överskridit partikelhalterna
              på ett flertal lokala platser i landet.
            </seg>
            <seg n="d99717e5">
              Det är viktigt med väl avvägda krav på minskade luftföroreningar
              utan att trafiksäkerheten riskerar att äventyras. Den möjlighet
              som i dag finns för kommuner att som en åtgärd för att komma till
              rätta med problem med höga partikelhalter meddela förbud mot trafik
              med fordon som har dubbdäck kan vara ett väl avvägt tillvägagångssätt
              för att hantera lokala miljöproblem.
            </seg>
            <seg n="1c06c1a4">
              Det finns även trafiksäkerhetsmässiga fördelar med dubbdäck.
              Framför allt minskar de risken för att föraren tappar fästet.
              Trafikverkets undersökningar visar att dubbdäcken har en signifikant
              betydelse för säkerheten, framför allt på landsväg, för äldre
              bilar utan antisladdsystem.
            </seg>
            <seg n="99a3150a">
              Trafiksäkerhetsriskerna av en minskad dubbdäcksanvändning i de
              större städerna är marginella enligt de studier som Transportøkonomisk
              institutt i Norge genomför på Trafikverkets uppdrag. Trafiksäkerhetseffekterna
              avtar också allteftersom nya bilar med modern säkerhetsutrustning
              och antisladdsystem introduceras och ersätter äldre bilar.
            </seg>
            <seg n="70b3f859">
              I budgetpropositionen för 2013 har regeringen inlett ett arbete
              med att utreda förutsättningarna för att ytterligare begränsa
              användningen av dubbdäck lokalt.
            </seg>
            <seg n="50237301">
              Herr talman! Bilbesiktningen avreglerades den 1 juli 2010. Bilbesiktningen
              på en konkurrensutsatt marknad kan utformas på ett sätt som gynnar
              konsumenterna samtidigt som högt ställda krav på trafiksäkerhet
              och miljökontroll uppnås. Transportstyrelsen, som har ett övergripande
              övervaknings- och tillsynsansvar över besiktningsmarknaden, följer
              och återrapporterar med täta intervall marknadsutvecklingen till
              regeringen.
            </seg>
            <seg n="a90afda2">
              Transportstyrelsens rapport rörande fordonsbesiktningsmarknaden
              2012 visade även att den geografiska tillgängligheten fortfarande
              är god i hela landet. Antalet besiktningsstationer för lätta fordon
              har ökat med 16 procent från 232 till 270 stationer. Under 2012
              tillkom även tre nya företag, och inget företag har lämnat marknaden.
            </seg>
            <seg n="8068b3a1">
              Enligt Transportstyrelsens rapport har även konkurrensen ökat
              på marknaden, främst genom försäljningen av en tredjedel av AB
              Svensk Bilprovnings besiktningsstationer. Rapporten visar även
              att styrelsens tillsyn under 2012 pekar på att de företag som
              trätt in på marknaden för besiktning av lätta fordon håller en
              likvärdig besiktningskvalitet på sina förrättningar som AB Svensk
              Bilprovning.
            </seg>
            <seg n="8e9191e0">
              Genom att avreglera bilbesiktningen har i dag även andra företag
              än AB Svensk Bilprovning rätt att utföra fordonsbesiktning, förutsatt
              att de godkänns av Swedac. För fordonsägare medför detta också
              nya och bättre möjligheter för service gentemot tidigare och ökad
              flexibilitet med bokning av tider som bättre passar kundens egen
              kalender. Servicen ökar, och verksamheten blir mer kundorienterad.
            </seg>
            <seg n="c27b2ca6">
              Herr talman! Jag ska också ta upp frågan om vägskyltningen. För
              många näringsidkare särskilt på landsbygden är det viktigt att
              få sätta upp en skylt som hänvisar till deras rörelse. Dock måste
              detta ske med viss ordning. I Sverige är det Väghållningsmyndigheten
              som hanterar ansökan om vägvisning till olika mål. Därmed är det
              inte riksdagens uppgift att besluta i frågor om vägskyltning.
            </seg>
            <seg n="5b3afd01">
              Det måste dock vara lätt att få sätta upp en skylt som hänvisar
              till ens rörelse, och det måste kunna ske till ett rimligt pris.
              Det är därför bra om det blir en dialog med Trafikverket och vägskyltsansvariga
              om hur dessa tillsammans kan lösa frågan och göra det enklare
              att sätta upp skyltar.
            </seg>
          </u>
          <note n="f6305976">
            Herr talman! Avslutningsvis vill jag yrka bifall till förslaget
            i betänkandet i dess helhet och avslag på samtliga reservationer.
          </note>
          <note type="speaker" n="8a8c8125">
            Anf. 136 LEIF PETTERSSON (S) replik:
          </note>
          <u who="leif_pettersson_2323d8" xml:id="i-7294f3b279ecc735-1" n="e14d806d">
            <seg n="399a979b">
              Herr talman! Christer Akej började prata om månen. Då undrar
              man om han möjligen kan veta hur mycket forskningsresurser som
              sattes in för att nå målet att komma till månen. Jag funderar
              på om det är tillnärmelsevis sådana forskningsresurser som Sverige
              sätter in för att kunna uppfylla kravet på en fossiloberoende
              fordonsflotta år 2030. Det kunde vara bra att få reda på.
            </seg>
            <seg n="779ceef0">
              Christer Akej säger att det är bra att vi nu kan få etanol i
              hela landet. Det håller jag med om. Det är jättebra. Men jag har
              vid ett otal tillfällen hört vice ordföranden i trafikutskottet
              raljera över pumplagen och tala om att den nästan är det dummaste
              som genomförts i det här landet. Delar inte Christer Akej vice
              ordförandens bedömning när det gäller pumplagen? Tycker han i
              stället att den är bra? Det vore i så fall en framgång, tycker
              jag.
            </seg>
            <seg n="5c6d6615">
              Vad gäller supermiljöbilspremien: Varför kan man inte när man
              pratar om bilar med bra miljökrav också ställa krav på bra trafiksäkerhet?
              Det finns bilar som klarar miljökraven och har bra trafiksäkerhet,
              som klarar fem stjärnor i Euro NCAP:s krocktester. Varför kan
              man inte ställa det kravet?
            </seg>
            <seg n="5128d842">
              Jag skulle vilja ha svar på en till fråga. Anser Christer Akej
              att bilbesiktning är myndighetsutövning?
            </seg>
          </u>
          <note type="speaker" n="3c689c88">
            Anf. 137 CHRISTER AKEJ (M) replik:
          </note>
          <u who="christer_akej_3cb167" xml:id="i-a25bf08bf1c31e0e-0" n="4a08e734">
            <seg n="3e4d51bb">
              Herr talman! Jag inledde mitt anförande med att göra jämförelser
              med USA och satsningarna där. Det är i början otroligt viktigt
              att har man ett bestämt mål för att kunna gå vidare på en bestämd
              väg. Det gjorde man i USA, och man nådde sitt mål 1969. Vad gäller
              satsningarna som gjordes är det självklart att det är två länder
              som skiljer sig väldigt starkt åt i storlek. På något sätt känns
              det inte riktigt relevant.
            </seg>
            <seg n="5c994a87">
              Jag delar uppfattningen att pumplagen inte var lyckosam i Sverige.
              Den gjorde på många ställen att bensinmackar slogs ut. Inte minst
              i min egen hemkommun nere i Skåne fanns det mackar som fick stänga
              eftersom de inte klarade att erbjuda alla sorter som lagen föreskrev.
            </seg>
            <seg n="2b7ced77">
              Bilbesiktningen är ett kärt ämne för Socialdemokraterna att orera
              över. I grunden beror det givetvis på att vi har olika uppfattningar
              och ideologier. Vi tror på mångfald och att sätta kunden i fokus,
              medan ni tror på den andra linjen, att det ska finnas en utövare
              och att det är kommuner och stat som ska styra. Det är en ideologisk
              fråga. På denna punkt rusar ni väldigt mycket åt vänster, Leif
              Pettersson. Tidigare, innan bilprovningen utsattes för konkurrens,
              var den inte helstatlig. Nu skriver ni i betänkandet att ni vill
              förstatliga den.
            </seg>
          </u>
          <note type="speaker" n="903dbff4">
            Anf. 138 LEIF PETTERSSON (S) replik:
          </note>
          <u who="leif_pettersson_2323d8" xml:id="i-7294f3b279ecc735-2" n="e14d806d">
            <seg n="57b50f87">
              Herr talman! Nu måste nog Christer Akej ta och bestämma sig för
              vilken linje han står för. Antingen är det bra att vi kan få etanol
              i hela landet och det är pumplagen som sett till att det är så
              eller så är pumplagen inte bra. Men utan den hade detta inte funkat.
            </seg>
            <seg n="edf06e7c">
              Det står ingenstans att vi ska förstatliga bilprovningen. Det
              är inte det som det handlar om. Jag tror att det måste vara ett
              medvetet missförstånd. Vi är naturligtvis för den ordning vi hade
              tidigare när det gäller bilprovningen, att myndighetsutövningen
              ska skötas av ett statligt företag.
            </seg>
            <seg n="5c27853c">
              Christer Akej säger att det kommer till fler besiktningsställen
              för bilprovningen. Javisst, i storstäderna är det så. Men det
              är precis tvärtom när det gäller helger och kvällar och möjligheten
              att få besiktningstid på udda tider. Christer Akej påstod i sitt
              anförande att denna möjlighet ökar, men det är inte så. Den kanske
              ökar i storstäderna, men som helhet försämras öppettiderna på
              helger och kvällar, och det är Transportstyrelsen som säger detta.
            </seg>
            <seg n="9293e111">
              I min hemkommun, Boden, har ett statligt monopol inom bilprovningen
              ersatts av ett privat monopol. Det har inte uppstått några stationer
              för bilprovning någonstans i hela Norrbotten, men det har blivit
              ett privat monopol i stället för ett statligt där man har sålt.
              Det är det faktum som gäller. Jag kan inte se att det skulle vara
              bättre monopol som monopol!
            </seg>
          </u>
          <note type="speaker" n="3ee553dd">
            Anf. 139 CHRISTER AKEJ (M) replik:
          </note>
          <u who="christer_akej_3cb167" xml:id="i-a25bf08bf1c31e0e-1" n="4a08e734">
            <seg n="375e612d">
              Herr talman! Du får nog läsa på er reservation beträffande bilprovning,
              Leif Pettersson. Både i debatten och när ni annars pratar om det
              här säger ni att det är myndighetsutövning som ni vill att staten
              ska sköta. För mig är det lika med att det är förstatligat. Då
              är det staten som har det totala inflytandet. Men det hade man
              inte tidigare, innan bilprovningen var konkurrensutsatt. Därför
              kan jag inte annat än konstatera att ni rusar åt vänster i denna
              fråga.
            </seg>
            <seg n="f36edfbb">
              När det gäller etanol och alternativa bränslen på olika ställen
              i landet tycker jag att det är positivt och viktigt att vi har
              detta, men frågan är på vilket sätt det sker. Det som var negativt
              med pumplagen var det sätt den var utformad på. Nu har man gett
              stimulanser på olika sätt. I den landsända där jag bor kommer
              det till biogasmackar nu. Det har inte varit något tvång, utan
              det har skett spontant med hjälp av statliga stöd. Man har fått
              investeringsstöd för att kunna förverkliga det här. Det tycker
              jag är bra. Det är väl på det sättet vi ska jobba.
            </seg>
            <seg n="0402627e">
              Enligt vad jag sett i statistiken beträffande bilprovning har
              inga stationer lagts ned. Däremot har nya tillkommit, och det
              är väl positivt, oavsett var de kommer till, i städer eller på
              landsbygden. Får vi fler stationer måste det bli lättare. Köerna
              måste bli kortare totalt sett. Möjligheten att få sin bil besiktigad
              mer kundorienterat på de tider och på det sätt man vill ökar,
              och det är bra. I den riktningen vill jag jobba. Men jag förstår
              att Leif Pettersson inte vill jobba i den riktningen. Tvärtom
              ska det vara förstatligat och ske utifrån beslut som fattas över
              huvudet på medborgarna.
            </seg>
          </u>
          <note type="speaker" n="47068c0c">
            Anf. 140 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-4a93b913edcc5ab9-1" n="d53aa860">
            <seg n="c5247a32">
              Herr talman! Christer Akej är så väldigt stolt över att det rullar
              594 000 miljöbilar på våra vägar. Men nu är det så att nästan
              alla de så kallade miljöbilarna är dieselbilar. 600 av dem går
              på el. Försäljningen av etanolbilar, som ändå drivs med förnybara
              drivmedel, har minskat med 90 procent sedan 2008, som var toppåret.
              Jag tycker att det är oroväckande.
            </seg>
            <seg n="1d1d84ce">
              Bilbranschen och motorjournalister har förenats i en kritik som
              säger att ingen längre vet vad en miljöbil är. Jag tycker egentligen
              att det är lite märkligt att vi håller på och pratar om miljöbilar.
              Vi pratar inte om miljöcyklar, miljötåg eller miljöfartyg. Miljöpartiet
              tycker att det vore bättre om vi skulle klassa bilarna utifrån
              deras miljöpåverkan på en skala. Det gör vi med vitvaror. Vi pratar
              till exempel om A-, B- och C-klassade kylskåp. Om vi sedan sätter
              det här i ett bonus-malus-system får vi ett självfinansierat system
              som blir lätt att förstå för den som köper bil.
            </seg>
            <seg n="47028352">
              Det här är någonting som Miljöpartiet lanserade som första parti
              för flera år sedan. Det är glädjande att det finns fler partier
              som vill ha detta. Socialdemokraterna och Vänsterpartiet tycker
              också att det är en bra idé.
            </seg>
            <seg n="42d0ce40">
              Vid en debatt i Almedalen förra året där jag deltog deklarerade
              Centerpartiet att de ville ha ett bonus-malus-system för bilinköp.
              Nu har ni en majoritet i riksdagen. Vad tycker Moderaterna om
              idén, Christer Akej? Kan vi få ett förslag att ta ställning till
              i riksdagen?
            </seg>
          </u>
          <note type="speaker" n="ed31dd68">
            Anf. 141 CHRISTER AKEJ (M) replik:
          </note>
          <u who="christer_akej_3cb167" xml:id="i-a25bf08bf1c31e0e-2" n="4a08e734">
            <seg n="e42bf62c">
              Herr talman! Det är alltid lätt när man är i opposition och ens
              egna förslag inte testas i verkligheten att kritisera det ska
              finnas fler miljöbilar. När Stina Bergström hade inflytande och
              hennes parti utgjorde ett stödparti till den dåvarande regeringen
              före 2006 var 10 procent av bilarna som registrerades i vårt land
              miljöbilar. I dag är över 40 procent av bilarna som nyregistreras
              miljöbilar. Det är en positiv och bra utveckling.
            </seg>
            <seg n="12424039">
              Jag kan också konstatera att när Stina Bergström nu raljerar
              över miljöbilar sker det utifrån den definition som vi var överens
              om fram till årsskiftet. Sedan har regeringen valt att skärpa
              kraven och lägga fram förslag på supermiljöbilspremien. Den är
              än skarpare och går ett steg vidare.
            </seg>
            <seg n="ec2f8dbd">
              Jag nämnde i mitt anförande att vi inte får blunda för att Sverige
              är en liten del av bilmarknaden totalt i vår värld. Vi kan inte
              agera ensamma utan vi är beroende av utvecklingen i andra länder.
              Många bilar som rullar på våra vägar är inte Sverigetillverkade.
              Där har Sverige och den nuvarande alliansregeringen också tagit
              på sig ledartröjan genom att trycka på i EU för att kraven ska
              skärpas ytterligare för att komma än längre.
            </seg>
            <seg n="846d4091">
              Jag konstaterar att jag är nöjd med utvecklingen. Vi har gått
              från 10 procent när Stina Bergström hade ett inflytande i regeringen
              till att över 40 procent av bilarna som registreras i vårt land
              i dag är miljöbilar. Det är en bra utveckling. Den har fyrdubblats
              på sex år.
            </seg>
            <seg n="349c5cf9">
              Sedan var det frågan om bonus-malus. Det är riktigt att frågan
              diskuterades i Almedalen i somras. Det är ett system som vi måste
              se över. Spontant kan jag säga att det inte får bli så att vi
              hela tiden jagar större bilar. Det innebär samtidigt att vi jagar
              folk på landsbygden och familjer med många barn. Ska vi hindra
              de familjerna att åka samlat i en bil? Det är vad konsekvensen
              kan bli av bonus-malus-systemet. Det är faktorer vi måste vara
              försiktiga med innan vi applåderar.
            </seg>
          </u>
          <note type="speaker" n="9f59ad3f">
            Anf. 142 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-4a93b913edcc5ab9-2" n="d53aa860">
            <seg n="0aa5bc3f">
              Herr talman! Det var en intressant historieskrivning. Jag tyckte
              att jag i mitt förra inlägg berättade varför jag inte är så lugnad
              av att 40 procent av bilarna som åker på våra vägar är så kallade
              miljöbilar. De är fortfarande drivna av fossila bränslen. Vi måste
              jobba på att fler bilar ska drivas av förnybara bränslen.
            </seg>
            <seg n="d11cf2b2">
              Jag tycker inte att det är så himla viktigt att vi kallar en
              bil miljöbil. I stället är det viktigt att det finns styrmedel
              som styr i riktning mot de bilar som är bättre för miljön och
              så att vi inte köper de bilar som är sämre för miljön.
            </seg>
            <seg n="267b24d9">
              Visst ska vi väga in olika saker i fråga om utsläpp och bonus-malus-system.
              Vi måste också tänka på att få in de förnybara drivmedlen i systemet.
              I Frankrike har det funnits ett framgångsrikt system som har utvecklats
              genom åren. Jag tycker att vi ska lära av det.
            </seg>
            <seg n="2b2efe00">
              Jag blev glad när jag hörde Christer Akej prata om dubbdäcken
              och att även han anser att det är viktigt att regeringen jobbar
              med att få fram ett beslut i riksdagen om en dubbdäcksavgift.
              Det har varit lite olika tongångar i de moderata leden, men återigen
              tackar jag för insikten om dubbdäcksavgiften.
            </seg>
          </u>
          <note type="speaker" n="9419fd97">
            Anf. 143 CHRISTER AKEJ (M) replik:
          </note>
          <u who="christer_akej_3cb167" xml:id="i-a25bf08bf1c31e0e-3" n="4a08e734">
            <seg n="d8335a2d">
              Herr talman! Först och främst gläds jag om vi kan vara överens
              om att det är utsläppen vi ska jaga. Vi ska inte jaga tekniken
              eller fordonsslag. Det är otroligt viktigt för mig att vi är teknikneutrala.
              Det måste vara ett grundkrav i målet för oss som verkar i Sveriges
              riksdag, det vill säga att titta på mängden utsläpp och inte tekniken
              bakom.
            </seg>
            <seg n="73600f6b">
              Frågan om dubbdäcken är svår. Frågan slits mellan två olika sidor.
              Å ena sidan vill vi självklart att miljön ska vara bra, att vi
              inte ska få höga partikelhalter som det har bevisats att dubbdäck
              orsakar. Å andra sidan får vi aldrig, och kan aldrig, tumma på
              trafiksäkerheten. Sverige är ett heterogent land som ser olika
              ut. I delar av landet är det lättare att klara sig utan dubbdäck,
              och det finns delar av vårt land där det är otroligt viktigt med
              dubbdäck.
            </seg>
            <seg n="dce86411">
              Sedan måste vi vara realister. Jag lyssnade på Stina Bergströms
              anförande och drog slutsatsen att du vill att det ska betalas
              en avgift i tätorterna. Men precis som många av era förslag i
              Miljöpartiet, Stina Bergström, är det förslaget landsbygdsfientligt.
              Det innebär att om jag bor på landsbygden, och jag måste ha dubbdäck
              där, och sedan har några ärenden vid olika tillfällen in till
              en tätort, blir jag drabbad av en dubbdäcksavgift. Jag kan inte
              gärna stanna utanför tätorten och byta till dubbfria däck vid
              vägkanten. Då måste jag köra in med bilen med dubbdäcken in till
              tätorten, och då drabbas jag av en dubbdäcksavgift. Om det är
              så Miljöpartiet vill jobba tycker jag att det är viktigt att folk
              på landsbygden får reda på det.
            </seg>
          </u>
          <note type="speaker" n="438abb71">
            Anf. 144 LARS TYSKLIND (FP):
          </note>
          <u who="lars_tysklind_527bfb" xml:id="i-4c4e5a163edca831-0" n="2a50d61a">
            <seg n="7031b523">
              Herr talman! Jag yrkar bifall till förslaget i betänkandet och
              avslag på samtliga reservationer. Jag börjar också med att instämma
              i Christer Akejs anförande, och jag står naturligtvis bakom min
              alllianskollegas synpunkter.
            </seg>
            <seg n="8cd61651">
              Den första punkt jag tänkte beröra gäller en fossiloberoende
              fordonsflotta. Det är en av våra absolut största utmaningar att
              klara målet till 2030. Jag vill även ge Leif Pettersson rätt när
              han sade att det är utsläppen vi är ute efter, inte själva trafiken
              som sådan och transporterna.
            </seg>
            <seg n="854efcfd">
              Med hjälp av effektivare bilar och att andelen förnybar energi
              trots allt har ökat, även inblandningar, har utsläppen 2011 minskat
              med knappt 1 procent trots att trafikarbetet ökat med 2 procent.
              Det beror naturligtvis på fordonen och förhoppningsvis att folk
              kör bättre. Hastighet är en stor faktor, och den styr man själv.
            </seg>
            <seg n="23b66cbc">
              Målet om en fossiloberoende fordonsflotta till 2030 är ambitiöst.
              Det vidtas en mängd åtgärder. Supermiljöbilspremien har nämnts.
              Den är en del i det hela. Huvudsyftet är att det ska ske en marknadsintroduktion
              av de mest miljövänliga bilarna. Man får titta på avsikten med
              varje typ av beslut.
            </seg>
            <seg n="7ce3a830">
              Det finns även andra ställen där positionerna flyttas fram. Det
              gäller att fortsätta att skärpa kraven för skattebefrielse. För
              att få bättre och bättre bilar måste kraven skärpas.
            </seg>
            <seg n="b9d46769">
              Låt oss blicka framåt i frågan. Det tillsattes en utredning i
              juli 2012, och den är naturligtvis viktig. Det går att rada upp
              mängder av åtgärder att vidta, men det är viktigt att få grepp
              över vilka som är de mest kostnadseffektiva åtgärderna. Siv Holma
              sade att den utredningen har en gedigen uppgift. Det ska vi inte
              sticka under stol med.
            </seg>
            <seg n="fc313490">
              Det finns tydliga direktiv, och utgångspunkten är att andelen
              hållbara och förnybara drivmedel och el ska öka parallellt med
              att fordonens energieffektivitet ska öka för att minska utsläppen.
              Utredningen läggs fram i höst. Sedan gäller det att snabbt gå
              vidare för att titta på de mest kostnadseffektiva åtgärderna.
              Om vi travar åtgärderna på varandra kan de vidtas i fel ordning
              och de mest effektiva åtgärderna missas.
            </seg>
            <seg n="93d09f44">
              Herr talman! Jag går över till den numera årliga traditionella
              diskussionen om fordonsbesiktning. Det är väl tredje året vi talar
              om den frågan. Det har varit en del diskussioner om vad reservationen
              från Socialdemokraterna, Miljöpartiet och Vänsterpartiet innebär.
              Läst rätt upp och ned handlar den om en återreglering som går
              längre än hur situationen var innan verksamheten konkurrensutsattes
              i juli 2010. Då ägdes Svensk Bilprovning av staten och tolv minoritetsägare.
              De är i dagsläget också inblandade i fordonsbesiktningsverksamheten
              men på ett annat sätt.
            </seg>
            <seg n="10f64b70">
              De gånger vi har diskuterat den här frågan har oppositionen i
              allmänhet och Socialdemokraterna i synnerhet, inte minst Leif
              Pettersson, utmålat att avregleringen skulle få långtgående negativa
              konsekvenser och i princip inte hade några som helst fördelar.
              Det är nästan så att man får intrycket att Leif Pettersson vill
              att det ska misslyckas. Det kanske är så.
            </seg>
            <seg n="e436fd18">
              Jag kan citera vad Leif Pettersson sade i debatten förra året:
              Vad får då denna utförsäljning för följder? Ja, det första som
              kan befaras är att priset på en vanlig besiktning kommer att stiga
              rejält. Så har det ju blivit med allt annat där man har genomfört
              denna åtgärd.
            </seg>
            <seg n="ce5736b5">
              Men så har det ju inte blivit. Och varför skulle det bli så?
            </seg>
            <seg n="4da2261e">
              Transportstyrelsen har i sin rapport Fordonsbesiktningsmarknaden
              2012 visat att priserna i stort sett legat stilla jämfört med
              KPI och att det är dyrast i Helsingforssregionen och billigast
              i glesbygd. Det kanske inte är så konstigt då det är olika tryck
              på marknaden.
            </seg>
            <seg n="341b1a00">
              Vidare visar samma rapport, precis som har nämnts här, att antalet
              besiktningsstationer för lättare fordon har ökat med 16 procent
              och att inga stationer har stängts.
            </seg>
            <seg n="4702c9cf">
              Kvaliteten är det inte heller någon skillnad på, har Transportstyrelsen
              konstaterat i sin tillsyn.
            </seg>
            <seg n="63f5196e">
              Om man sedan ser på den vidare utvecklingen under de första månaderna
              2013 kan man konstatera att det finns mer än en aktör för besiktning
              av lätta fordon i alla Sveriges län. Ytterligare 17 stationer
              har öppnats under perioden av tre olika besiktningsföretag. Tre
              stationer har öppnats i kommuner som tidigare saknade besiktningsstation,
              nämligen Kil, Kumla och Sjöbo.
            </seg>
            <seg n="0f63c947">
              Marknaden för fordonsbesiktning fortsätter med andra ord att
              utvecklas positivt, även om det är en bit kvar till en helt fungerande
              marknad i hela landet vad gäller konkurrens och möjlighet att
              välja besiktningsföretag. Man måste ändå i sammanhanget beakta
              att det har gått mindre än tre år sedan omregleringen trädde i
              kraft. Det är ingen quick fix att gå från ett totalt monopolföretag
              till att få en marknad. Det måste alla inse. Man kunde inte ens
              i sin vildaste fantasi tro att det skulle gå omedelbart.
            </seg>
            <seg n="ae122e51">
              Herr talman! Ett nytt ämne gäller längd och vikt för lastbilar.
              Här vill jag ge Leif Pettersson rätt igen. Han har rätt ibland,
              och det är bra. Kapacitetsutredningen säger mycket tydligt att
              det snabbaste sättet att få ökad kapacitet är att utnyttja den
              befintliga infrastrukturen på ett bättre sätt. Bland annat kan
              man uppnå det med längre och tyngre fordon. Det handlar naturligtvis
              då inte om att detta ska ske på bekostnad av trafiksäkerheten.
            </seg>
            <seg n="89862a2a">
              Det kanske mest omtalade projektet, som även har nämnts här tidigare
              i dag, är ETT-projektet, En Trave Till, som handlar om att transportera
              timmer. Det visade att man kunde transportera en viss mängd timmer
              med 33 procent färre fordon till 20 procent lägre kostnader. Detta
              projekt har nu gått vidare från att ha varit ett pilotprojekt
              till att vara ett så kallat demonstrationsprojekt, för att verifiera
              de lägre koldioxidutsläpp som man har konstaterat och för att
              ytterligare se på trafiksäkerhetsaspekter. Det är naturligtvis
              viktigt att titta på det, för det är inte helt okomplicerat att
              fordon blir väldigt långa. Det är inte motorvägar överallt, och
              det blir omkörningssituationer.
            </seg>
            <seg n="d9efde6f">
              Jag ska ge någon liten kommentar till Miljöpartiets och Vänsterpartiets
              motivreservation, som går ut på att motarbeta och begränsa utvecklingen
              av längre och tyngre fordon. Motivet är i viss mån trafiksäkerhet,
              men det största motivet är att om man får tillräckligt bra landsvägstrafik
              kan det indirekt göra järnvägen mindre konkurrensutsatt.
            </seg>
            <seg n="5f83e73a">
              Jag tycker att det är ett helt bakvänt resonemang som helt lämnar
              det trafikslagsövergripande synsättet. Varje trafikslag ska naturligtvis
              utvecklas optimalt, och konkurrenskraften ska utgå från egna meriter.
              Det står absolut inte i något motsatsförhållande till att det
              är positivt om gods kan flyttas från väg till järnväg, för där
              finns det naturligtvis vinster att göra, inte minst miljömässigt.
              Men det uppnår man genom att järnvägen också utvecklas optimalt,
              inte genom att hålla tillbaka utvecklingen av ett trafikslag för
              att gynna ett annat.
            </seg>
            <seg n="79325206">
              Jag får nog säga att Socialdemokraterna har rätt i den frågan,
              även om jag inte riktigt förstår varför de reserverar sig eftersom
              vi jobbar med frågan.
            </seg>
          </u>
          <note type="speaker" n="7d65bbee">
            Anf. 145 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-4a93b913edcc5ab9-3" n="d53aa860">
            <seg n="fede53f4">
              Herr talman! Jag skulle vilja börja med att fråga Lars Tysklind
              om fossiloberoende fordonsflotta och vad man behöver göra för
              att uppnå det. Lars Tysklind pratar om att det gäller att titta
              på alla de förslag som finns, bland annat Miljöpartiets förslag,
              för att se vad som blir mest kostnadseffektivt.
            </seg>
            <seg n="7e64cdd5">
              Vi kan ta en av de strategier vi måste jobba med, och det är
              att vi behöver fler fordon som går på förnybara drivmedel. Det
              är ju en del som vi behöver jobba med. Vi måste också effektivisera
              fordon, men där har vi kommit en bra bit. Precis som Lars Tysklind
              sade har vi energieffektiviserat i alla fall privatbilarna mycket.
              Däremot finns inte den positiva utvecklingen för de tunga transporterna.
            </seg>
            <seg n="6de70b38">
              När vi i förra veckan träffade en företrädare för branschen som
              jobbar med att ta fram drivmedel till våra bilar var hans budskap
              till oss i trafikutskottet om vad som behöver göras rätt tydligt.
              Det är många intressenter som inte vågar ta steget och starta
              biogas-, etanol- eller metanolanläggningar då man inte ser att
              de ekonomiska villkoren finns. Denne företrädare sade att vad
              som är absolut viktigast för att få fram biodrivmedel är att höja
              skatterna på det fossila. Jag tycker att det är intressant att
              man säger så från branschen.
            </seg>
            <seg n="6ddf02a4">
              Jag skulle vilja höra vad Lars Tysklind tycker om det förslaget.
            </seg>
          </u>
          <note type="speaker" n="df5286e9">
            Anf. 146 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-1" n="2a50d61a">
            <seg n="28216c91">
              Herr talman! Det enskilda förslag som Stina Bergström frågar
              om kan man ha synpunkter på. Men jag tror fortfarande, som jag
              nämnde i mitt anförande, att det är oerhört viktigt att titta
              på alla förslag så att de är genomförbara. Om man till exempel
              talar om drivmedel måste det finnas tillgång till drivmedel och
              tankställen över hela landet för att det ska få genomslag. Det
              är naturligtvis så vi måste jobba.
            </seg>
            <seg n="7bf99fc9">
              Därför är det inte helt oviktigt att göra denna typ av utredningar
              för att se vilka åtgärder som är mest kostnadseffektiva. Jag utesluter
              inte alls att många av de åtgärder som Miljöpartiet har föreslagit
              kommer att ingå i detta. Där finns det inte något motsatsförhållande.
              Men frågan är i vilken ordning man ska göra saker och ting.
            </seg>
            <seg n="f0ba4fcf">
              Målet om en fossiloberoende fordonsflotta är ett mål som har
              satts upp av Alliansen. Det står vi för, och det står fast. Det
              finns höga ambitioner i detta.
            </seg>
            <seg n="8f44bd3f">
              Om vi nu går in och tycker politiskt om varje åtgärd tror jag
              inte att det leder någonvart. Vi vet att skatter är ett viktigt
              styrmedel, så det kommer naturligtvis också att vara med i detta.
              Men hur man ska använda skatten kommer att visa sig.
            </seg>
          </u>
          <note type="speaker" n="f979a082">
            Anf. 147 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-4a93b913edcc5ab9-4" n="d53aa860">
            <seg n="6138aa1e">
              Herr talman! När det gäller skatt på det fossila och koldioxidskatt
              har man varit politiskt enig om att det är väldigt bra styrmedel
              för att få ned utsläppen. Det var vi eniga om i Klimatberedningen,
              och vår statsminister har också sagt att det är ett effektivt
              styrmedel.
            </seg>
            <seg n="0853d8aa">
              Jag tyckte att det var intressant att vi också fick det förslaget
              från branschen när det gäller att ta fram förnybara drivmedel.
              Och visst kan vi hålla på att diskutera även andra förslag. Men
              min tanke här är, precis som jag sade i mitt anförande, att 17
              år inte är lång tid. Vi måste börja fatta beslut redan nu. Vi
              kan inte hålla på och vänta på en utredning, som sedan ska leda
              till en ytterligare utredning, som sedan eventuellt ska förbereda
              något förslag som vi om ytterligare några år eventuellt ska fatta
              beslut om i riksdagen. Det måste ju komma konkreta förslag nu
              om vi ska kunna uppnå detta mål år 2030.
            </seg>
            <seg n="c4c56cc4">
              När får vi verkligen någonting att ta ställning till i riksdagen
              som betyder någonting ute i verkligheten?
            </seg>
          </u>
          <note type="speaker" n="cc32024d">
            Anf. 148 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-2" n="2a50d61a">
            <seg n="20096de0">
              Herr talman! För det första pågår många åtgärder för att uppnå
              detta. Några har nämnts här i dag.
            </seg>
            <seg n="3acc45ed">
              För det andra är vi alla överens om att skatter är ett bra styrmedel,
              inte minst koldioxidskatten. Sedan håller jag med Stina Bergström
              om att 17 år inte är någon lång tid. Det är också regeringen fullt
              medveten om. Det är därför man jobbar intensivt, och det har man
              gjort sedan man satte upp målet. Man tar inte lätt på målet, utan
              det är väldigt viktigt för alla, för regeringen och säkert för
              oss alla här i riksdagen.
            </seg>
            <seg n="82f2d958">
              Sedan ska det också ses som en stor del i den stora visionen
              för 2050 att vi ska vara ett utsläppsneutralt land. Just transporterna
              är en mycket viktig del i detta.
            </seg>
            <seg n="ba7854b3">
              Det finns inte utrymme för att misslyckas i den här ambitionen.
              Men jag vill återigen upprepa att vi inte ska beskriva utredningar
              som något negativt. Utredningar handlar egentligen om att klarlägga
              och få fram kunskap, så att man gör rätt saker. Man gör inte en
              utredning bara för att fördröja processen utan just för att kunna
              besluta om rätt saker.
            </seg>
            <seg n="4688158c">
              Även oppositionen kräver ofta utredningar i andra sammanhang
              för att klarlägga saker och ting. Jag tycker inte alls att vi
              ska se något motsatsförhållande eller att det här handlar om att
              fördröja. Det handlar faktiskt om att få fram rätt beslut i rätt
              ordning.
            </seg>
          </u>
          <note type="speaker" n="5e688f85">
            Anf. 149 LEIF PETTERSSON (S) replik:
          </note>
          <u who="leif_pettersson_2323d8" xml:id="i-7294f3b279ecc735-3" n="e14d806d">
            <seg n="0a564105">
              Herr talman! Jag ska upprepa den fråga jag ställde till Christer
              Akej och ställa den även till Lars Tysklind. Anser Lars Tysklind
              att bilbesiktning är myndighetsutövning, eller vad skulle det
              vara i annat fall?
            </seg>
            <seg n="61d9c290">
              Sedan har faktiskt priset börjat öka. Även när man privatiserade
              bilprovningen i våra grannländer dröjde det ett tag innan priserna
              ökade rejält. Jag hade ett möte med Bilprovningens vd där han
              också bekräftade detta. Pressen uppåt på priset är väldigt tydlig
              just nu, och priset på en besiktning kommer att öka i Sverige.
              Han menade att det kommer att öka ganska rejält.
            </seg>
            <seg n="3080e43c">
              Man ska inte ropa hej förrän man är över bäcken.
            </seg>
            <seg n="245a6e58">
              Jag vill också slå fast att vi vill att den tidigare ordningen
              ska råda, alltså att man ska ha kvar en ordning där AB Svensk
              Bilprovning sköter myndighetsutövningen i det här fallet.
            </seg>
            <seg n="7407e152">
              Transportstyrelsen måste ju ha något belägg för den slutsats
              man kommer till i sin rapport, där man säger att tillgängligheten
              på kvällar och helger har blivit sämre. Jag har ingen anledning
              att betvivla Transportstyrelsens slutsats på den punkten.
            </seg>
            <seg n="d5a85963">
              Sedan är det också allt fler körförbud som utfärdas därför att
              man uteblir från besiktningen och inte besiktar i tid. Det måste
              tyda på att tillgängligheten till besiktningen har blivit sämre
              eller i vart fall att informationen om att man ska besikta har
              blivit sämre. Det beror ju på att man har slagit sönder de gamla
              system som fanns för detta.
            </seg>
          </u>
          <note type="speaker" n="21a9a5cd">
            Anf. 150 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-3" n="2a50d61a">
            <seg n="dc9431ed">
              Herr talman! Jag kan börja med detta med myndighetsutövning.
              Det är klart att det är myndighetsutövning, men det finns många
              typer av myndighetsutövning som sköts utan att det direkt är en
              statlig eller kommunal verksamhet. Det kan gälla till exempel
              brandtillsyn. Då är man certifierad för att sköta myndighetsutövningen.
            </seg>
            <seg n="58233179">
              Resonemanget blir lite haltande. Tydligen gäller inte reservationen
              fullt ut där det står att myndighetsutövning ska göras i statlig
              verksamhet, utan det räcker med att lite statligt ska vara inblandat.
              Vi får väl tolka den så brett som Leif Pettersson säger att den
              ska tolkas.
            </seg>
            <seg n="4cc362ba">
              I det svenska samhället i övrigt är det absolut inte främmande
              att man bedriver myndighetsutövning med tillstånd och certifiering,
              men man gör det inte helt fritt. Detta är viktigt att ha med sig.
            </seg>
            <seg n="f42e8052">
              Som Christer Akej sade är det här en ideologisk fråga. Leif Pettersson
              gör allt som står i hans makt för att bevisa att det inte finns
              några som helst glädjepunkter i detta. Jag har inte kommenterat
              öppethållandet under kvällar och helger. Det kan hända att det
              är en marknadsanpassning. I början av omregleringen ökade ju öppethållandet
              på kvällar och helger, och man kanske tog i lite grann så att
              det inte var meningsfullt.
            </seg>
            <seg n="edffbe55">
              När det gäller körförbuden är det klart att det är upp till fordonsägaren
              att ta ansvar för sitt fordon. Varför körförbuden skulle öka har
              jag ingen synpunkt på över huvud taget.
            </seg>
            <seg n="1188fe43">
              Leif Pettersson vill bevisa att detta inte under några omständigheter
              ska lyckas. Han spekulerar kring priser. Jag kan bara säga att
              priset inte har gått upp hittills.
            </seg>
          </u>
          <note type="speaker" n="b33872b2">
            Anf. 151 LEIF PETTERSSON (S) replik:
          </note>
          <u who="leif_pettersson_2323d8" xml:id="i-7294f3b279ecc735-4" n="e14d806d">
            <seg n="42c465b1">
              Herr talman! Jo, priset har gått upp, men det har inte gått upp
              så mycket. Det har inte gått upp på de anläggningar som tillhör
              det som är kvar av Svensk Bilprovning, men det har gått upp hos
              en del andra aktörer. De har höjt sina priser ganska betydligt
              jämfört med hur det var tidigare. Men det kan vi lämna därhän,
              tycker jag. Vi får väl se vad som händer när det gäller priserna
              framöver. Vi ska nog inte ropa hej förrän vi är över bäcken när
              det gäller priserna.
            </seg>
            <seg n="1c2cb1e1">
              Sedan vill jag återkomma till frågan om investeringar, som jag
              tog upp i mitt anförande. Framför allt på den tunga sidan kommer
              det att komma många nya krav på vad som ska besiktas. Framför
              allt gäller det olika miljöåtgärder i bilarna, olika hjälpmedel
              som införs i de tunga lastbilarna och så vidare. Det kommer att
              kräva att man också på besiktningsstationerna kan ta hand om detta.
            </seg>
            <seg n="00a3af2e">
              Tror verkligen Lars Tysklind att ett företag som inte ens har
              pengar att köpa de anläggningar man tog över man var tvungen att
              låna pengar av säljaren, Svensk Bilprovning, för att klara av
              affären kommer att ha investeringspengar att lägga på detta? Jag
              tror inte det. Jag tror att vi kommer att få se en försäljning
              av hela kedjan när det börjar bli dags för det. Tro ska man väl
              kanske göra i kyrkan och inte i riksdagens kammare. Det kanske
              vi också kan lämna därhän. Men man kan i alla fall fundera på
              om de verkligen kommer att ha muskler att investera på det sätt
              som kommer att krävas för framtiden.
            </seg>
          </u>
          <note type="speaker" n="4bfe1469">
            Anf. 152 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-4" n="2a50d61a">
            <seg n="68e6f6c9">
              Herr talman! Vad är problemet? Det spekuleras vidare. Jag kan
              inte förstå vad det är som är problemet. För de lätta fordonen
              har det öppnats ett icke föraktfullt antal nya stationer. Bara
              under det här året har man öppnat i tre kommuner där det inte
              fanns besiktningsstationer tidigare. Det är en början till en
              fungerande marknad för detta. Man har visat att kvaliteten inte
              på något sätt har påverkats av det.
            </seg>
            <seg n="2345533f">
              Detta med de tunga fordonen är inte heller någon subventionerad
              verksamhet. Naturligtvis ska de också betala sina kostnader för
              besiktningen. Det jag tror kommer att vara det viktigaste för
              de tunga fordonen är att de besiktningsstationer som kommer till
              ligger på rätt ställe. Om jag har förstått den branschen rätt
              vill man att de ska ligga i de stråk som är vid logistikcentrum
              och att de ska vara lätta att komma åt, så att de ligger i flödet
              och att det inte tar någon extra tid att ta sig dit. Det kommer
              att vara en viktig affärsutmaning för dem som sysslar med tunga
              fordon.
            </seg>
            <seg n="6bf3c52b">
              Jag vill fortfarande påstå att Leif Pettersson spekulerar när
              det gäller detta. Han talar om sådant som kanske eventuellt kan
              hända. Där är vi inte, och det har inte hänt. När det gäller detta
              med priserna säger Transportstyrelsen i sin marknadsundersökning
              att de inte har förändrats i förhållande till KPI, och då är det
              väl så. Jag kan inte tro något annat i det fallet.
            </seg>
          </u>
          <note type="speaker" n="8090f8fc">
            Anf. 153 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-1" n="9e446de2">
            <seg n="5f035719">
              Herr talman! Lars Tysklind har tagit upp två saker, bland annat
              fordonsbesiktningen. Sedan hyllar Lars Tysklind Socialdemokraterna
              när det gäller det här med längre lastbilar. Kan Lars Tysklind
              förklara för mig varför man sålde ut fordonsbesiktningen? Man
              ville ha en fungerande konkurrensmarknad som gynnar konsumenten,
              läser jag i betänkandet.
            </seg>
            <seg n="411bd39b">
              I min hemstad har vi bytt från statlig till privat bilbesiktning.
              Jag vet inte på vilket sätt det gynnar konsumenten. Föregående
              talare talade om att Transportstyrelsen inte har funnit att det
              har blivit sämre även Lars Tysklind säger det. Frågan blir då:
              Var det inte bättre det skulle bli? Det skulle inte bli lika bra,
              eller hur? Det skulle bli bättre. På vilket sätt kommer det att
              bli bättre?
            </seg>
            <seg n="37909a9d">
              Har inte det här blivit lite fundamentalistisk politik, att man
              till varje pris ska kunna visa att man har sålt ut statlig verksamhet,
              även statlig verksamhet som fungerar väldigt bra? Jag har inte
              hört någon säga att bilbesiktningen inte har funkat.
            </seg>
            <seg n="185d8890">
              När det gäller de längre lastbilarna, som Lars Tysklind tycker
              är bra, undrar jag: Varför inte intensifiera arbetet med att flytta
              godstransport från väg till järnväg? Det handlar inte bara om
              att förespråka högre banavgifter. Varför inte förespråka kilometerskatt,
              om man nu vill att det ska vara likvärdiga konkurrensförutsättningar
              för järnväg och väg? Man kanske till och med ska ge lite mer fördelar
              till det som är miljövänligt.
            </seg>
          </u>
          <note type="speaker" n="b16f53d9">
            Anf. 154 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-5" n="2a50d61a">
            <seg n="3e4910c3">
              Herr talman! Om man nu pratar om det som är miljövänligt kan
              man se på det projekt som jag nämnde, ETT-projektet. Jag sade
              just att man kunde köra samma mängd timmer med 33 procent färre
              fordon till 20 procent mindre kostnader. Naturligtvis ligger de
              stora kostnadsminskningarna i att det blir mindre utsläpp. Det
              är det som man nu försöker verifiera. Ur den synpunkten kan man
              säga att det är en miljövinst att köra med de större fordonen,
              där det är lämpligt, på den typen av vägar.
            </seg>
            <seg n="7fffa10a">
              Sedan tycker jag att det är lite märkligt att både Vänsterpartiet
              och Miljöpartiet sätter det i något slags motsatsställning, att
              man ska effektivisera trafiken i alla trafikslag. Det finns absolut
              ingen motsatsställning när det gäller att jobba för att ta över
              lämpligt gods från väg till järnväg.
            </seg>
            <seg n="89119da6">
              Den bästa vägen är inte att hålla tillbaka effektivisering på
              vägsidan. Det är naturligtvis att göra järnvägen mer tillgänglig;
              det är det som det handlar om. Om det också handlar om fundamentalism
              vet jag inte. Men jag tycker nog i alla fall att det känns lite
              konstigt när man jobbar, så att säga, bakvägen i en fråga.
            </seg>
            <seg n="740d3155">
              Siv Holma pratar om fundamentalism när det gäller bilbesiktning.
              Det är väl snart en symbolfråga i nivå med apoteken. Jag kan bara
              konstatera jag får väl upprepa siffrorna att det har blivit bättre.
              Det har blivit fler stationer. De har ökat från 232 till 270 under
              2012, och ytterligare 17 stationer har tillkommit under 2013,
              om vi nu pratar tillgänglighet. Tre av de stationerna ligger i
              kommuner som tidigare inte hade besiktningsstationer. Det måste
              ändå ses som en förbättring.
            </seg>
            <seg n="a6437a36">
              Sedan håller jag med om att marknaden håller på att utvecklas.
              Den är inte färdigutvecklad. Det måste finnas både konkurrens
              och möjlighet att välja station innan man kan säga att marknaden
              är färdigutvecklad.
            </seg>
          </u>
          <note type="speaker" n="57231be3">
            Anf. 155 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-2" n="9e446de2">
            <seg n="27e8481f">
              Herr talman! Jag tycker inte att jag fick klockrena svar. När
              det gäller stordriftsfördelar med längre lastbilar glömmer Lars
              Tysklind till exempel att slitaget på vägarna ökar. Och det finns
              andra trafiksäkerhetsaspekter som man också måste ta in.
            </seg>
            <seg n="197d3f0b">
              Det som jag frågade efter var varför man inte intensifierar arbetet
              med att få mer hållbara godstransporter. Varför koncentrerar man
              sig på att man ska få stordriftsfördelarna när det gäller lastbilstransporter?
              Det finns andra sätt att arbeta på. All kraft går till En Trave
              Till. Man får mindre utsläpp för att man har större kvantitet
              på transporten.
            </seg>
            <seg n="6603630b">
              Sedan gäller det bilbesiktningen. Jag ställde egentligen frågan
              utifrån min egen hemstad, som inte är någon storstad. Jag kan
              inte se vad det kan bli för marknad där. Antalet bilar är ganska
              jämnt, och den här myndighetsutövningen måste ske på något sätt.
            </seg>
            <seg n="813f0c80">
              Det skulle då göras på ett sådant sätt att det skulle gynna konsumenten.
              Att man nu har lyckats få fler bilbesiktningsstationer där det
              inte har funnits någon kan vara en bra marknadsföringsgrej just
              i det här läget. Men om man är intellektuellt hederlig och verkligen
              försöker se de faktiska förhållandena tror jag att man ser att
              bilbesiktningen inte är lämpad för en konkurrensutsatt marknad.
              Det ska ju ske på ett trafiksäkert sätt, och vi ska kunna vara
              trygga med att de bilar som är på vägarna är av bra kvalitet.
            </seg>
          </u>
          <note type="speaker" n="f8a111fd">
            Anf. 156 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-6" n="2a50d61a">
            <seg n="262a3aaa">
              Herr talman! Jag vet egentligen inte vilken verksamhet som Siv
              Holma skulle tycka vore lämplig att konkurrensutsätta. Jag har
              inte hört om någon i någon debatt någonsin. I den frågan har vi
              helt olika uppfattningar. Det är utgångsläget.
            </seg>
            <seg n="800f71d5">
              Sedan var det detta som Siv Holma nämnde sist. Det är egentligen
              också en synpunkt som blir väldigt udda. Det är klart att det
              ska vara ett trafiksäkert sätt. Det är klart att man inte får
              bedriva en fordonsbesiktning om den inte är certifierad och håller
              kvalitet. Det hör till självklarheterna. Det är en grundförutsättning.
            </seg>
            <seg n="7bc70498">
              Där har Transportstyrelsen visat att det inte finns någonting
              som talar för att andra företag har sämre kvalitet än AB Svensk
              Bilprovning. Det är bara ett löst antagande.
            </seg>
            <seg n="b202b4de">
              Självklart blir marknader mer eller mindre uttalade det håller
              jag med om. I glesbygd och på mindre orter är naturligtvis marknaden
              mindre, och det gäller alla typer av utbud. Det är inte konstigare
              med fordonsbesiktning än med någonting annat.
            </seg>
            <seg n="f3b64ceb">
              Nu har Kil en, men det kanske inte är så troligt att det dyker
              upp en ny station i Kil nästa år, utan det kanske dyker upp en
              ny i Karlstad i stället. Det är kanske mer troligt, om man säger
              så.
            </seg>
          </u>
          <note type="speaker" n="fbfd3232">
            Anf. 157 ANDERS ÅKESSON (C):
          </note>
          <u who="anders_akesson_882924" xml:id="i-0ca15654ef134b36-0" n="623d1d72">
            <seg n="c2ea9cde">
              Herr talman! Apropå diskussionen om bilprovning gör jag två små
              reflexioner.
            </seg>
            <seg n="0d76b7a9">
              I en monopolsituation där ett företag har monopol på att utföra
              bilprovning i vårt land sätter det företaget givetvis också priserna,
              precis som Leif Pettersson spekulerade i. Men i ett läge där vi
              har flera aktörer som har certifikat för att utöva myndighetsutövningen
              biltest är det inte självklart att man höjer priset, utan man
              kanske till och med är känslig för folks betalningsförmåga och
              vilja att betala för olika service.
            </seg>
            <seg n="3c749ad1">
              Apropå myndighetsutövning från någon annan än Aktiebolaget Svensk
              Bilprovning, herr talman, finns det skäl att påminna om att det
              faktiskt är över ett decennium sedan vi överlät delar av myndighetsutövningen
              på certifierade bilverkstäder såtillvida att de tilläts släcka
              tvåor och andra påpekanden som man fick av det dåvarande monopolföretaget
              Svensk Bilprovning. Det finns inget skäl att dramatisera detta
              på det vis som oppositionen har gjort.
            </seg>
            <seg n="642f97c4">
              I övrigt, herr talman, vill jag yrka bifall till förslaget i
              det betänkande vi just nu håller på med. Det är ett bra betänkande.
              Jag tänkte särskilt belysa en fråga som är av mycket stor betydelse.
              Det är frågan om vikt och längd på lastbilar.
            </seg>
            <seg n="c7fcedaf">
              Här välkomnar ett nästan enigt utskott de försök som pågår med
              både längre och tyngre fordon. Det här är försök, herr talman,
              som har till syfte att tjäna miljön, trafiksäkerheten och transportekonomin.
            </seg>
            <seg n="27e1decd">
              Som bakgrund till just den delen av betänkandet finns en motion
              av Clas-Göran Carlsson från Socialdemokraterna. Det är en bra
              motion, men den får ändå ett avslag. Som min gamle vän och tidigare
              ledamoten Jörgen Johansson brukade säga: Den får krans med band.
              Det vill säga, den får ett väldigt vänligt avslag och ett positivt
              yttrande. Men i likhet med nästan alla motioner i riksdagen avslås
              den.
            </seg>
            <seg n="99bb4037">
              I utskottsbetänkandet i avsnittet avseende vikt och längd på
              lastbilar konstaterar utskottet att en EU-standard på lastbilar
              i vårt land skulle innebära kortare fordon. Det skulle leda till
              mer trafik, vilket i sin tur skulle öka både utsläppen av koldioxid
              och partiklar. Transportkostnaden skulle skjuta i höjden, och
              risken för olyckor skulle rimligen bli större på grund av att
              trafikmängden på vägarna skulle öka väldigt dramatiskt om vi skulle
              ha EU-standard på lastbilars längd.
            </seg>
            <seg n="14828be8">
              Vi konstaterar fortsättningsvis i utskottsbetänkandet att det
              pågår försöksverksamhet med extra långa fordon, bland annat ETT-projektet
              som nämnts tidigare. Det här kommer att övergå från försök till
              ett demonstrationsskede, och syftet med det är att verifiera en
              del av de väldigt positiva erfarenheter man har vunnit när det
              gäller koldioxidutsläpp, trafiksäkerhet och vägslitage. Man vill
              kunna verifiera det ännu starkare. Vi kan också läsa oss till
              att det pågår försöksverksamhet med så kallade fordonståg mellan
              Malmö och Göteborg, och i Göteborg ska man inleda försök med en
              extra lång buss.
            </seg>
            <seg n="dbc550f0">
              Herr talman! Det finns också skäl att nämna att Trafikverket
              i Kapacitetsutredningen, som ligger till grund för infrastrukturpropositionen,
              anger att den största och snabbaste vinsten vi kan uppnå i vår
              transportapparat är att öka kapaciteten i system som vi redan
              har genom att utnyttja det bättre, genom att utnyttja redan gjorda
              investeringar i vägar och järnvägar smartare och mer effektivt.
              Att enbart bygga nytt löser inte kapacitetsproblemen, och det
              är heller inte ekonomiskt försvarbart.
            </seg>
            <seg n="0f790aa6">
              Det här kallar vi fyrstegsprincipen, och det hyllar vi i alla
              andra sammanhang när resurserna inte räcker till och när vi vill
              framstå som begåvade ekonomiskt, miljömässigt och logistiskt.
              Systemet vi har att vårda landets vägar, järnvägar och flygfält
              behöver alltså utnyttjas på ett smartare och mer effektivt sätt,
              och det är här, herr talman, som de tyngre, längre och effektivare
              fordonen, oavsett om de går på järnväg eller väg, kommer att spela
              en väldigt stor roll.
            </seg>
            <seg n="a35e09c8">
              Så långt är utskottets betänkande en hyllning till teknikutveckling,
              miljömedvetenhet och transportekonomi. Så långt är allt väl.
            </seg>
            <seg n="574723df">
              Men så läste jag en reservation mot utskottets motivtext, kopplat
              just till motionen om lastbilars längd av Clas-Göran Carlsson.
              Reservationen är skriven av Stina Bergström, Miljöpartiet, och
              Siv Holma, Vänsterpartiet. Jag citerar: Men så länge åtgärder
              vidtas i syfte att underlätta för vägtransporter kommer järnvägen
              inte att kunna ha den konkurrenskraft som krävs. Vi anser att
              järnvägens konkurrenskraft minskar genom bl.a. det undantag Sverige
              har från EU-reglerna om längd och vikt för lastbilar. Enligt vår
              uppfattning bör det därför avskaffas.
            </seg>
            <seg n="c194e6ee">
              Herr talman! Detta är en utomordentligt underlig motivering för
              att förhindra eller till och med stoppa åtgärder som syftar till
              att göra just lastbilstrafiken miljösmartare, mer trafiksäker
              och effektivare. Utöver det signalerar reservationen en mycket
              stor brist på förtroende för eller tilltro till järnvägens förmåga
              att vara effektiv. Järnvägen ska i stället skyddas mot en effektiv
              och stimulerande konkurrens.
            </seg>
            <seg n="e6b6d24c">
              Påståendet från Miljöpartiet och Vänsterpartiet föder en rad
              frågor. På vilket sätt, herr talman, skulle miljön i vårt land
              tjäna på att vi kortar ned våra lastbilar från 24 m till 18 m
              och därmed ökar antalet lastbilar med ca 30 procent för att klara
              av transportarbetet?
            </seg>
            <seg n="8712c345">
              På vilket sätt skulle trafiksäkerheten i vårt land tjäna på att
              vi får ca 30 procent fler lastbilar på våra vägar?
            </seg>
            <seg n="23c2a2f4">
              På vilket sätt, herr talman, skulle det allmänna välståndet i
              landet öka genom att vi gör transporter på landsväg mer miljöpåverkande
              och mindre effektiva?
            </seg>
            <seg n="152f6ece">
              Herr talman! Det ankommer inte på mig att försöka besvara dessa
              frågor eftersom jag inte står bakom påståendena, men det var en
              mycket stark reflexion jag gjorde när jag läste betänkandet.
            </seg>
          </u>
          <note n="1ccbd045">
            I övrigt yrkar jag bifall till förslaget i betänkandet.
          </note>
          <note type="speaker" n="ddbb10fe">
            Anf. 158 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-4a93b913edcc5ab9-5" n="d53aa860">
            <seg n="62ffdb1b">
              Herr talman! Anders Åkesson funderar på vad som skulle hända
              om vi inte fick behålla vårt undantag och inte längre köra med
              tyngre och längre lastbilar i Sverige. Kanske skulle det hända,
              fast tvärtom, som hände när vi fick undantaget, för vad hände
              när vi fick undantaget? Jo, vi såg hur mer gods började färdas
              på vägarna i stället för på järnvägarna.
            </seg>
            <seg n="4b9686cd">
              Jag tror att precis samma sak skulle hända om vi skulle tillåta
              ännu tyngre och ännu längre lastbilar. Det är ju inte så att gods
              flyttas någon annanstans än dit där det är billigast att köra.
              Och det är precis det som är felet i dag: Det är i många fall
              billigare att köra på vägen i stället för på järnvägen.
            </seg>
            <seg n="826fd443">
              En sak handlar om undantaget. En annan sak handlar just om att
              regeringen höjer banavgifterna men inte lägger någon liknande
              avgift på vägen. I dag när vi var på utskottsutfrågning med Riksrevisionen
              och diskuterade infrastrukturinvesteringar och om vi fick valuta
              för pengarna fick vi just höra att infrastrukturministern hade
              gett Trafikverket i uppdrag att utreda hur man ska använda sig
              av banavgifter i framtiden, det vill säga göra det dyrare att
              transportera på järnvägen.
            </seg>
            <seg n="365193a6">
              När det däremot gäller kilometer- eller lastbilsskatten har man
              lämnat ett uppdrag till VTI att göra en liten utredning om hur
              man eventuellt skulle kunna införa det. Men den utredningen ska
              inte vara klar förrän efter valet, fick jag reda på.
            </seg>
            <seg n="1b80cb54">
              Hur uppnår man ett sjyst konkurrensförhållande mellan väg och
              järnväg om man inte lägger avgift på vägen och om man tillåter
              att man får köra tyngre och längre lastbilar på vägarna, Anders
              Åkesson?
            </seg>
          </u>
          <note type="speaker" n="d40bddcb">
            Anf. 159 ANDERS ÅKESSON (C) replik:
          </note>
          <u who="anders_akesson_882924" xml:id="i-0ca15654ef134b36-1" n="623d1d72">
            <seg n="a5b98e13">
              Herr talman! Jag tror att Stina Bergström och jag är överens
              om grundprincipen att varje transportslag ska stå för sin kostnad.
              Jag kommer inte ihåg den exakta ordalydelsen, men jag är rätt
              säker på att det finns hyggligt väl uttryckt i den infrastrukturproposition
              som riksdagen beslutade om strax innan jul. Det kan vara ett bra
              utgångsläge: Varje transportslag ska bära sin kostnad inklusive
              självklart den miljöpåverkan det åsamkar.
            </seg>
            <seg n="2403b84a">
              Herr talman! Stina Bergströms påstående stämmer dock inte. Vi
              fick tillåtelse att behålla den längd på lastbilar som vi redan
              hade i vårt land när vi blev medlemmar i EU. Sedan dess har andelen
              gods på järnväg i vårt land ständigt ökat, och vi är en av de
              EU-medlemmar som har högst andel gods som rullar på järnväg. Sambandet
              mellan långa lastbilar och att vi per något slags automatik skulle
              ha mindre gods på järnväg stämmer inte.
            </seg>
            <seg n="5d71eb36">
              Det är fullständigt obegripligt, herr talman, varför Miljöpartiet
              genom Stina Bergström uttrycker denna fundamentala misstro mot
              järnvägens förmåga att hävda sig. Skulle hela riksdagen omfattas
              av samma misstro skulle vi stifta lagar i riktning mot häst och
              vagn, bort från Scania och Volvo, i syfte att gynna järnväg.
            </seg>
            <seg n="ef0649ae">
              Nu gör vi inte det som väl är, utan vi tror på båda transportslagens
              förmåga att hävda sig och på intermodalt samarbete. Fyrstegsprincipen
              innebär ju att vi gör investeringarna nationellt där de gör störst
              nytta för att få en god funktion i det transportsystem vi har.
              Att nyttja transportsystemet, oavsett om det handlar om hamnar,
              flygfält, järnväg eller väg, är ett mycket begåvat sätt att använda
              pengarna. Det har vi använt hela förmiddagen i dag åt att resonera
              om i ett seminarium med Riksrevisionen.
            </seg>
          </u>
          <note type="speaker" n="40e3c914">
            Anf. 160 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-4a93b913edcc5ab9-6" n="d53aa860">
            <seg n="313d91f9">
              Herr talman! Jag tror inte att det räcker med att tro på järnvägens
              konkurrenskraft samtidigt som man inte satsar tillräckligt på
              underhåll, nyinvesteringar och reinvesteringar, samtidigt som
              man splittrar upp järnvägens organisation så att det blir tågkaos
              när det gäller samordningen. Det är någonting som vi har varit
              överens om här i riksdagen att vi behöver utreda. Det är väldigt
              glädjande att vi har fått den utredningen tillsatt.
            </seg>
            <seg n="b889400e">
              Jag tänkte att vi inte behövde prata så himla mycket mer om just
              det här, för jag vill prata lite dubbdäck med Anders Åkesson också.
              Jag blev inte riktigt klok på vad som gällde när Christer Akej
              och jag diskuterade dubbdäcken. Först sade Christer Akej att han
              tyckte att det var en bra idé att regeringen nu utreder en dubbdäcksavgift.
              Sedan slutade han med att säga att en dubbdäcksavgift ville han
              verkligen inte gå med på. Det var Miljöpartiets landsbygdsfientliga
              förslag.
            </seg>
            <seg n="a1bcae12">
              Nu är det ju så att de som driver frågan om att få införa en
              dubbdäcksavgift är Anders Åkessons och Christer Akejs allianskamrater,
              borgarråden Per Ankersjö och Ulla Hamilton här i Helsingfors.
              Det är de som verkligen förstår att det här behöver man få till,
              för det är de som står inför den situationen att Helsingfors flera
              gånger har dragits inför EU-domstolen för att inte uppfylla luftkvalitetsdirektiven.
              Snart handlar det om dryga böter som ska betalas, men framför
              allt handlar det ju om människoliv. Det handlar om 3040 människor
              i Helsingfors som varje år dör på grund av partiklar som rivs
              upp av dubbdäcken.
            </seg>
            <seg n="00576d2d">
              Nu är jag faktiskt väldigt intresserad av att få reda på vad
              Anders Åkesson tycker om Per Ankersjös och Ulla Hamiltons förslag
              om att de ska få införa en dubbdäcksavgift här i Helsingfors.
              Om inte Anders Åkesson tycker att det heller är någon bra idé
              skulle jag vilja ha reda på vad Anders Åkesson då tycker att de
              ska göra för att komma åt luftens problem här i Helsingfors.
            </seg>
          </u>
          <note type="speaker" n="3cbb1a70">
            Anf. 161 ANDERS ÅKESSON (C) replik:
          </note>
          <u who="anders_akesson_882924" xml:id="i-0ca15654ef134b36-2" n="623d1d72">
            <seg n="d1f88b2f">
              Herr talman! Så lätt ska inte Miljöpartiets Stina Bergström slinka
              ur lastbilsfrågan. I förra veckan var trafikutskottet på en gemensam
              föredragning arrangerad av Transportgruppen. Där var företrädare
              för olika transportslag i vårt land och resonerade. Det var väldigt
              intressanta inspel vi fick. Ett av dem stod Sandahls åkeri från
              Värnamo för. Vd:n där berättade med mycket stor inlevelse hur
              intermodaliteten fungerar, det vill säga hur man lyckats förena
              gummihjul och järnhjul på ett begåvat, smart, lönsamt och för
              miljön mycket bra sätt i det företaget tack vare att man var entreprenöriell.
            </seg>
            <seg n="25fdde11">
              Jag tycker att vi ska dra lärdom av den historien och andra historier
              när vi utvecklar framtidens transportsystem. Att tro att vi kan
              lyfta järnvägen genom att straffa andra transportslag är att backa
              in i framtiden. Det har aldrig varit en bra metod, herr talman.
            </seg>
            <seg n="cbe9787a">
              Dubbdäcken, Hamilton och Ankersjö jag tror på det kommunala självstyret,
              för det är en primärkommunal angelägenhet att ha en luftkvalitet
              i sina tätorter så att invånarna inte dör. Därför ska man också
              ge primärkommunerna de verktyg som behövs för att de ska kunna
              styra luftmiljön. Skulle det innebära lokala beslut om dubbdäcksavgifter
              får vi ta ställning till det. Men det är klart att primärkommunen
              som har ansvar för människors hälsa och dessutom har ansvar för
              att betala böterna som uppstår när EU påpekar detta måste ges
              verktyg.
            </seg>
          </u>
          <note type="speaker" n="aef608ce">
            Anf. 162 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-3" n="9e446de2">
            <seg n="6b27c4fe">
              Herr talman! Jag tycker att det är intressant att lyssna på Anders
              Åkesson. Jag uppfattar det faktiskt som att du motsäger dig själv.
              Å ena sidan talar du om att transportslagen ska bära sina egna
              kostnader. Å andra sidan vill Centerpartiet inte ha vägslitageavgift
              eller kilometerskatt. Samtidigt vill Centerpartiet höja banavgifterna.
              Varför fördyra godstransporter på järnväg men inte ha konkurrensneutrala
              villkor på väg?
            </seg>
            <seg n="daa6bd32">
              Jag får liksom sådana tankar som när vi hörde debatten om att
              kärnkraften ska avskaffas man ska avskaffa kärnkraften genom att
              ladda om de kärnkraftverk som finns. Det tycker jag är ett motsägelsefullt
              sätt att argumentera. Jag blir inte mer övertygad av att Anders
              Åkesson liksom kommer upp i varv och anklagar Vänsterpartiet och
              Miljöpartiet för att inte ha någon tilltro till järnvägen, tvärtom.
              Vi talar alltså om systemfrågor, metodikfrågor. Jag har väldigt
              stor tilltro till järnvägen, därför att det är ett miljövänligt
              alternativ när det gäller att transportera till exempel malmen
              från Kaunisvaara till Svappavaara. Det är mycket mer miljövänligt
              än att ta den med lastbilar, som av flera skäl är miljöovänliga
              och trafikosäkra.
            </seg>
            <seg n="2b22804a">
              Varför är Centerpartiet en så stor motståndare till att ha vägslitageavgift
              och så stor förespråkare av att höja banavgifterna? Varför?
            </seg>
          </u>
          <note type="speaker" n="938f7183">
            Anf. 163 ANDERS ÅKESSON (C) replik:
          </note>
          <u who="anders_akesson_882924" xml:id="i-0ca15654ef134b36-3" n="623d1d72">
            <seg n="febf58ca">
              Herr talman! Jag beklagar om jag har gått upp i varv. Det var
              inte min avsikt att hetsa upp mig eller ledamoten Holma. Men det
              är en engagerande fråga.
            </seg>
            <seg n="0c9022a2">
              Jag och Centerpartiet tycker att kilometerskatt på lastbilar
              är en utomordentligt dålig idé, därför att det skulle innebära
              en skatt på avstånd i ett land som är glest befolkat och med mycket
              långa avstånd. Det skulle innebära att vi skulle slå ihjäl oss
              själva och den produktionsförmåga som skogen, malmen och bruken
              har i det här landet.
            </seg>
            <seg n="a295d874">
              Självklart, herr talman, ska fordonstrafik på gummihjul och lastbil
              bära sina kostnader, men att straffbeskatta för avstånd där det
              inte ens finns järnväg att tillgå som alternativ är inte någon
              bra idé.
            </seg>
            <seg n="33c5f421">
              Ja, jag och Centerpartiet har bejakat höjning av spåravgifterna
              i vårt land för att nyttja järnväg från att ha legat på Europas
              lägsta spåravgifter till att de i dag ligger ungefär i medianen
              av spåravgifter. Det är rimligt att också järnvägsanvändarna betalar
              sin del av samhällskostnaden i den transportinfrastruktur vi bygger
              upp i landet.
            </seg>
          </u>
          <note type="speaker" n="44b1f76a">
            Anf. 164 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-4" n="9e446de2">
            <seg n="c76185cc">
              Herr talman! Återigen hör vi den här motsägelsefulla argumenteringen.
              Straffbeskattning talar man om när det gäller att stå för transportslagets
              infrastrukturkostnader. Då är det straffbeskattning. Varför inte
              förespråka att banavgifterna avskaffas? Det tycker man ju vore
              klokt. Men då säger Anders Åkesson att vi ligger lägst i Europa.
            </seg>
            <seg n="5c18e94e">
              Om vi gör samma jämförelse med kilometerskatten det finns ju
              många länder i Europa som har infört en kilometerskatt skulle
              man i så fall kunna använda det argumentet på samma sätt som Anders
              Åkesson gjorde till förmån för att höja banavgifterna. Det är
              där jag menar att det inte går ihop. Jag blir jätteförvånad över
              att Centerpartiet som gärna vill beskriva sig som det gröna partiet
              i Alliansen är så betongaktigt i den här frågan och inte är mer
              på hugget för att få en mer miljövänlig situation även när det
              gäller vägtrafiken. Ingenting som jag hör går i den riktningen.
            </seg>
            <seg n="ea016540">
              Det talas om att straffbeskatta men det finns ju metoder, och
              det tror jag att Anders Åkesson är väl medveten om. Man kan faktiskt
              differentiera en vägslitageavgift eller en kilometerbeskattning.
              Det går om man är intresserad av att göra konkurrensneutrala avgifter
              för både järnväg och väg. Men är man inte intresserad, har man
              lyssnat väldigt mycket på lobbyisterna från åkerierna, talar man
              som Anders Åkesson. Jag hade faktiskt förväntat mig mer från ett
              parti som vill framställa sig som ett miljöparti i Alliansen.
            </seg>
          </u>
          <note type="speaker" n="74b74eee">
            Anf. 165 ANDERS ÅKESSON (C) replik:
          </note>
          <u who="anders_akesson_882924" xml:id="i-0ca15654ef134b36-4" n="623d1d72">
            <seg n="fe626148">
              Herr talman! Nu vet jag inte riktigt vem som hetsade upp sig.
              Jag vill nog påstå, herr talman, att man inte får bli religiös
              i förhållande till hjul, beroende på om de är gjorda av järn eller
              av gummi.
            </seg>
            <seg n="a5049934">
              Det intressanta, herr talman, är ju vilka utsläpp och effekter
              det blir av att vi använder de här transportslagen. Är de över
              huvud taget nödvändiga? Nyttjar vi den gjorda transportinfrastrukturen
              på ett smart och begåvat sätt? Har vi modeller som gör att vi
              växlar mellan gummihjul och järnhjul på ett rationellt sätt, eller
              är vi religiösa i vårt förhållningssätt så att transporten baske
              mig är fel och ska stoppas om den inte går på järnhjul? Det är
              inte ett begåvat sätt att se på det.
            </seg>
            <seg n="2dc7cfcd">
              Jag driver och hävdar principen, herr talman, att respektive
              transportslag ska stå för sina kostnader. Jag hävdar att gummihjulstrafiken
              visst står för sina kostnader. Det verkar som att det har gått
              ledamoten Holma förbi att lastbilar betalar fordonsskatt. Så länge
              vi är med i EU jag vet att Siv Holma är tveksam till vårt EU-medlemskap,
              men det är en annan diskussion måste vi som land välja vilket
              sätt vi ska beskatta gummihjulen på. Antingen använder vi fordonsskatt
              det gör vi i vårt land, och det är dryga pengar ett normalåkeri
              får betala in eller också har vi en kilometerskatt. Man kan inte
              kombinera de två skattslagen; det är dubbelbeskattning.
            </seg>
            <seg n="c902d00a">
              Ja, vi har gått från lägst i Europa till att ligga på medianen
              vad gäller spåravgifter. Vi diskuterar att stifta lagar för att
              kunna ta ut differentierade spåravgifter och kunna ta ut straffpeng
              av den som sabbar spåren genom att rulla runt med dåligt underhållet
              rullande material allt i syfte att få dem som brukar systemen,
              oavsett om det är asfalt, räls, hamnar eller flygfält, att nyttja
              dem rationellt och smart så att de investeringar vi har gjort
              med våra gemensamma pengar nyttjas på bästa möjliga sätt. Så driver
              vi landet framåt.
            </seg>
          </u>
          <note type="speaker" n="6bd18b7e">
            Anf. 166 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-d0e50a96b229040b-0" n="f6768cd0">
            <seg n="2a8ef454">
              Herr talman! Mitt anförande kommer att vara lite annorlunda vinklat
              än de tidigare i debatten, men jag kan inleda med att säga att
              jag är väldigt tacksam för att vi har avreglerat bilbesiktningen.
              Jag hann nämligen besikta min bil precis innan tiden gick ut,
              på en privat besiktning för första gången. Jag är alltså väldigt
              glad. Det var dock i Halmstad, och jag vet inte hur stor den staden
              är om den är en storstad. Än så länge tror jag inte att den är
              det.
            </seg>
            <seg n="75a9e8f4">
              Herr talman! I filmbranschen brukar man göra uppföljare av succéfilmer
              ni vet, Rocky 1 och Rocky 2 . Det finns även andra actionfilmer.
              I detta betänkande finns det också repriser, fast det är tvärtom
              fiaskon i repris pumplagen 1 och pumplagen 2. De tre i oppositionen
              vill nu satsa på en repris med större investeringskostnader, vilka
              i slutändan kommer att betalas av bilisterna till liten eller
              obefintlig miljönytta.
            </seg>
            <seg n="b194fb94">
              Att bygga upp en landsomfattande infrastruktur för biogas är,
              med tanke på den stora variation som finns när det gäller fordon
              och drivmedel, kontraproduktivt och skulle slå ut ännu fler tankställen
              utan att konkurrensneutraliteten uppnås. Vi behöver inte fler
              experiment för svenska fordonsägare; det tillkommer ändå fler
              tankställen med olika drivmedel.
            </seg>
            <seg n="745c61e4">
              Drivmedelsutvecklingen måste kopplas ihop med fordonsutvecklingen
              så att de bränslen som är realistiska och kan levereras i tillräcklig
              omfattning finns tillgängliga. Det rimliga antagandet är att det
              i framtiden kommer att finnas flera alternativa bränslen och fordonsslag.
              Oavsett politiska ambitioner kommer verkligheten ändå att avgöra
              vad som är genomförbart och vad som inte är genomförbart inom
              realistiska ekonomiska ramar.
            </seg>
            <seg n="2e885f84">
              En ökad iblandning av fossila bränslen är ett troligt alternativ
              inom den närmaste framtiden, ofta i kombination med någon form
              av hybridteknik. Det finns en rad försök med olika former av exempelvis
              elteknik, men dessa befinner sig fortfarande på experimentstadiet.
              Man räknar med att kunna införa dem på bred front. När det gäller
              de tunga fordonen finns en hybridteknik framtagen, men kostnaderna
              per fordon är mycket höga ca 600 000 kronor extra för en lastbil.
              Man måste också komma ihåg att bränslen inte kan utvecklas hur
              som helst. För tunga fordon är kompressionsförbränningen fortfarande
              viktig på grund av dess effektiva kompressionscykel, som utskottet
              kanske borde sätta sig in i lite mer.
            </seg>
            <seg n="8aa818b2">
              Transportsektorn befinner sig på en konkurrensutsatt internationell
              marknad och får inte äventyras av politiska svenska beslut, utan
              den måste beaktas i sitt sammanhang. Sverige är redan världsledande
              på tunga fordon, och denna position får inte äventyras av populistiska
              riksdagsbeslut. Den svenska transportpolitiken bör bygga på en
              konstruktiv grund med realistiska förutsättningar som steg för
              steg ger miljövänliga transporter.
            </seg>
            <seg n="159059de">
              Herr talman! I ett tidigare inlägg fick vi höra om så kallad
              krocksäkerhet. Det kan vara på sin plats att ge en liten historielektion
              i krocksäkerhet. Den börjar med en person som kanske borde vara
              väldigt känd i dessa kretsar, för dem som hävdar detta, nämligen
              holländaren John Tjaarda.
            </seg>
            <seg n="97477187">
              John Tjaarda flyttade till USA och anlitades av Briggs Body Company,
              som i sin tur var ganska nära knutet till Ford. År 1933 presenterade
              han på Chicagoutställningen ett fordon som kallades the dream
              car. Det var en experimentbil som utgick från flygplanskonstruktioner
              med en stålrörskonstruktion runt omkring, vilket gav mycket lågt
              luftmotstånd och lägre vikt. Den var starkare och krocksäkrare
              och hade lägre bränsleförbrukning. Så kommer utvecklingen framåt
              ibland.
            </seg>
            <seg n="dd69106f">
              På denna princip utvecklades sedan serieproducerade fordon, såsom
              Lincoln Zephyr, Chrysler Airflow och sedermera också Volkswagen,
              som Ferdinand Porsche ritade med denna tankegång som grund. Sedermera,
              efter kriget, kan vi också tänka på Hudson och Tucker. Vad var
              då konstruktionen? Det var inte bara det att den var starkare,
              utan den gav också mycket lägre luftmotstånd. Det gav mycket lägre
              bränsleförbrukning och högre toppfart, något som eftersträvades
              inte minst på tävlingsbanorna.
            </seg>
            <seg n="7e31e701">
              Jag tror att det kan vara viktigt att ha med sig dessa fakta
              när vi talar om hur en bil är krocksäker den ska vara både lätt
              och stark. De nya exemplen är att man använder Kevlar. Det finns
              nu i bilar som bara kostar ca 15 miljoner kronor. De är fortfarande
              inte på marknaden, för dem som talar om att man ska ha en liten
              och krocksäker bil, men det kan vara bra att veta det för framtiden.
            </seg>
            <seg n="48d7f3c5">
              Från denna exposé övergår jag till ett annat intresse jag har,
              nämligen fordonshobbyn. I dagarna har vi kunnat titta på skolavslutningar
              och studentbaler. Studenterna kommer i sina vackra kreationer
              och kliver ur en äldre, elegant bil och så vidare. Det är inte
              givet att det alltid kommer att vara så. Det finns hot mot detta.
            </seg>
            <seg n="f01375a7">
              Engagemanget för fordonshobbyn är mycket stort i Sverige, och
              den är en del av vårt kulturarv. Det är därför inte förvånande
              att det år efter år lämnas in motioner från olika partiföreträdare
              som vill värna hobbyn. Det är viktigt att det här fortsätter,
              då det återkommande dyker upp förslag som hotar en levande folkrörelse
              cirka en halv miljon människor räknar man med är intresserade
              av och jobbar med detta.
            </seg>
            <seg n="ffe642be">
              Jag har också lämnat in en motion om att minska regelkrånglet
              vid import av fordon som delvis omfattas av orimliga regler och
              myndighetskrångel. Jag har läst svaret och ska inte ta upp de
              frågorna här, men det finns befogade skäl att tänka att man har
              tolkningar som ibland är kontraproduktiva och orimliga när det
              kommer till själva införseln.
            </seg>
            <seg n="1b0c2d13">
              Ett ännu större hot har dock dykt upp i EU-parlamentet. En motionär
              jag tror att han var från Belgien har motionerat om ett förbud
              mot att på allmän väg använda fordon som är äldre än 30 år. Då
              kan vi glömma skolavslutningarna. Eventuell körning av äldre fordon
              skulle omgärdas av stränga restriktioner, vilket skulle innebära
              ett dråpslag för den svenska fordonshobbyn. Förslaget påvisar
              en total brist på kunskap om fordon. Frågan är dessutom internationell
              och ingenting Bryssel ska ägna sig åt.
            </seg>
            <seg n="c8ea537d">
              Glädjande nog har svenska EU-parlamentariker, bland annat Alf
              Svensson från Kristdemokraterna, och andra partier protesterat
              mot förslaget som nu tills vidare är stoppat. Intresseorganisationer
              från Sverige och Europa har också agerat på ett förtjänstfullt
              sätt för att stoppa förslaget. Detta visar med önskvärd tydlighet
              att vi som värnar om hobbyn ständigt måste vara på vår vakt mot
              nya påfund från olika håll.
            </seg>
            <seg n="48a67d7d">
              Fru talman! Jag vill avsluta med att tala lite grann om dubbdäck.
              När jag tänker på dubbdäck tänker jag på olyckan på Tranarpsbron
              i Skåne. Det är alltid en avvägning mellan trafiksäkerhet och
              miljöfrågor, men man ska också komma ihåg att det är betydligt
              farligare att åka tunnelbana i Helsingfors. Enligt en undersökning
              är det nämligen högre partikelhalt nere i tunnelbanan än vad det
              är uppe på Hornsgatan. Om Miljöpartiet vill att vi ska åka mer
              tunnelbana och få i oss mer gifter där nere än vad vi får uppe
              på gatan kan vi diskutera det i sig.
            </seg>
            <seg n="4d47ba51">
              Jag tror att det är bra om man håller sig lite grann till den
              kunskap som finns. Det är alltid en avvägning, och jag tycker
              att det är bra att det finns lokala beslut om att införa eventuella
              miljözoner på annat sätt. Det innebär dock inte att vi får tappa
              huvudet när vi fattar beslut i kammaren.
            </seg>
            <seg n="ee3bb86b">
              Med detta yrkar jag bifall till förslaget i betänkandet.
            </seg>
          </u>
          <note n="698d34a9">
            Överläggningen var härmed avslutad.
          </note>
          <note n="3a55eed7">
            15 § Luftfartsfrågor
          </note>
          <note n="3de0535c">
            Föredrogs
          </note>
          <note type="speaker" n="22568d49">
            Anf. 167 SUZANNE SVENSSON (S):
          </note>
          <u who="suzanne_svensson_648489" xml:id="i-d8024182b3e37d3a-0" n="ee4ad3e9" next="i-0f2328ef215c3e90-0"/>
          <note n="ce557b16">
            Fru talman! Vi kommer nu att debattera trafikutskottets betänkande
            2012/13:TU18 Luftfartsfrågor . Jag yrkar bifall till reservation
            1 och bifall till förslaget om tillkännagivande till regeringen
            angående flygtrafikledningstjänst.
          </note>
          <u who="suzanne_svensson_648489" xml:id="i-0f2328ef215c3e90-0" n="ee4ad3e9" prev="i-d8024182b3e37d3a-0">
            <seg n="573f58e7">
              Fru talman! Jag kommer att uppehålla mig vid frågan om flygtrafikledningstjänsten,
              och jag vill påminna om hur det ser ut i Europa. Helt avreglerade
              marknader i Europa finns för närvarande i Sverige, Danmark och
              Storbritannien. I några länder är det enbart mindre flygplatser
              som är konkurrensutsatta, som i Tyskland. Där gäller inte konkurrensutsättningen
              de största 16 flygplatserna, och i Schweiz gäller det inte de
              tre största flygplatserna. Det innebär att huvuddelen av marknaden
              för ATS-tjänster där är förbehållen den nationella aktören. Marknaderna
              i till exempel Tyskland och Schweiz är styrda av statliga direktiv
              om vilka flygplatser som får konkurrensutsättas.
            </seg>
            <seg n="bd92426f">
              Utanför Europa finns det i USA, ett av de länder där det mesta
              är privatiserat, inte någon diskussion om avreglering när det
              gäller flygtrafikledning. Att den skulle vara statlig är fullständigt
              självklart.
            </seg>
            <seg n="bcaf274f">
              LFV:s, Luftfartsverkets, huvuduppgift är att tillhandahålla en
              säker, effektiv och miljöanpassad flygtrafiktjänst för civil och
              militär luftfart. Den integrerade civila och militära flygtrafikledningen
              är unik; det finns ingen annanstans i världen. I dag äger och
              sköter staten genom det statliga bolaget Swedavia och Försvarsmakten
              ett tiotal flygplatser. Övriga flygplatser ägs privat, av kommuner
              eller av regioner.
            </seg>
            <seg n="8e516589">
              Ingen behöver tveka om att vi socialdemokrater anser att de lokala
              och regionala flygplatserna är viktiga för Sveriges utveckling.
              Vi föreslår heller ingen förändring för någon av dessa flygplatser,
              som i dag har en annan flygtrafikledning än Luftfartsverkets.
              Däremot vill vi inte konkurrensutsätta flygtrafikledningen vid
              större statliga flygplatser, försvarets flygplatser eller de flygplatser
              som ligger inom samfällda TMA. Och jag vill poängtera att dessa
              flygplatser inte är utsatta för någon konkurrens i dag eftersom
              Transportstyrelsen, av olika skäl, valt att de närmaste åren endast
              ha en operatör inom de samfällda TMA-områdena.
            </seg>
            <seg n="72a9bc3f">
              Här har även IATA, som är en organisation för flygbolag som upprättar
              regler och förordningar som gäller för nästan alla flygtransporter
              över hela världen, varit skeptisk till fragmentering av luftrummet
              i Helsingforss och Göteborgs samfällda TMA.
            </seg>
            <seg n="8d7e1da3">
              För NUAC, det svensk-danska samarbetet om flygledning en route,
              vore det olyckligt att konkurrensutsätta Malmö-TMA. Det skulle
              påverka Köpenhamn-TMA och inflygningarna till Kastrup, eftersom
              Luftfartsverket och danskarnas motsvarighet har ett pågående arbete
              för att effektivisera flygledningen i ett Öresund-TMA.
            </seg>
            <seg n="a2f3dd86">
              Vi vill att vi i Sverige har kontroll över vårt eget luftrum.
              Än en gång: Sverige är unikt såtillvida att civil och militär
              flygtrafikledning är helt integrerade. Försvarsmakten har ingen
              egen flygtrafikledning utan är helt beroende av Luftfartsverkets
              flygledning. Flygtrafikledning är en central verksamhet både för
              Försvarsmakten och för flygsäkerheten. Om Sverige skulle gå in
              i en period med höjd beredskap måste försvaret ha omedelbar och
              fullgod tillgång till trafikledare. Detta behov kan inte riskeras
              genom konkurrensutsättning av för försvaret kritiska verksamheter.
            </seg>
            <seg n="031f43c3">
              Flygtrafikledning är en av de mest fundamentala funktionerna
              för säkerheten både i luftrummet och på själva flygplatsen. Det
              socialdemokratiska partiet har blivit uppvaktat av europeiska
              bolag som är intresserade av att lägga anbud på svensk flygtrafikledning.
              Vår lagstiftning gör det helt möjligt för ett bolag som blivit
              certifierat i något annat EU-land att lägga anbud på flygtrafikledningstjänsten
              i Sverige.
            </seg>
            <seg n="e5db2b03">
              Lagstiftningen i Sverige talar inte om ägarförhållanden. Låt
              oss hoppas att det i praktiken inte innebär att det på Gotland,
              där folkpartiledaren Jan Björklund vill ha ett robotförsvar som
              försvar mot den lede fi, skulle mycket väl kunna vara en trafikflygledning
              som ägs av en annan lede fi. Ägarfrågan är rätt viktig. En certifiering
              i ett land i EU skulle kunna innebära en annan ägarstruktur.
            </seg>
            <seg n="c6039181">
              Fru talman! För ganska precis ett år sedan debatterades ärendet
              angående flygtrafikledningen här i kammaren. I beredningen i trafikutskottet
              hade den samlade oppositionen majoritet vad gällde att ej konkurrensutsätta
              de statliga flygplatserna och försvarets flygplatser. Vid det
              tillfället ville Alliansen skriva ihop sig med oppositionen för
              att göra ett tillkännagivande till regeringen. Man skrev att eventuella
              ytterligare steg avseende konkurrensutsättning av flygtrafikledningstjänsten
              inte får tas förrän det pågående beredningsarbetet avslutats och
              regeringen har återkommit till riksdagen och redovisat vad som
              vidtagits för att tillförsäkra att fortsatt fullgod flygsäkerhet
              har högsta prioritet och att hänsyn tas till försvarsmaktens behov.
            </seg>
            <seg n="eb606214">
              Man skulle komma tillbaka i december 2012. Trots denna överenskommelse
              återkom regeringen aldrig, och ytterligare en flygplats inom de
              samfällda TMA har upphandlats. Det är inte utan att jag får hålla
              med Siv Holma, som förra veckan konstaterade att vi har en minoritetsregering
              som agerar som om den vore i majoritetsställning. Så är inte fallet.
              Det här visar att uppgjorda överenskommelser inte går att lita
              på när det gäller den moderatledda utskottsgruppen eller regeringen.
            </seg>
            <seg n="fa1f4128">
              Därför, fru talman, står vi återigen här i kammaren med samma
              ärende, fast denna gång ligger det ett förslag om tillkännagivande
              till regeringen på kammarens bord.
            </seg>
            <seg n="f3ad803c">
              Trots att allianspartierna har haft ett år på sig sedan förra
              beslutet att ytterligare sätta sig in i ärendet och en öppen utfrågning
              har hållits i utskottets regi drar de sig inte för att sprida
              en felaktig bild i medier. Oavsett om det är brist på kunskap
              eller om det står för något annat tycker jag att partierna i regeringsställning
              borde hålla sig för goda för att handskas så med sanningen och
              sprida felaktiga bilder på det viset som de gör.
            </seg>
            <seg n="4b4f79ed">
              Direkt efter den öppna utfrågningen för en vecka sedan skriver
              centerpartisten Helena Lindahl på VK-bloggen att S, V, MP och
              SD lägger krokben för små flygplatser och att endast Swedavia
              ska sköta flygtrafikledningen runt om på landets alla flygplatser.
            </seg>
            <seg n="9be1b9e2">
              Vet inte riksdagsledamoten Helena Lindahl vad det statliga bolaget
              Swedavia har för uppgifter? Om inte, kan jag tala om att man handhar
              verksamheten på de tio statliga flygplatserna, dock inte flygtrafikledningen,
              den står LFV för.
            </seg>
            <seg n="38c4f7c0">
              Inte nog med det, fru talman. Denna vecka går moderaten Jan-Evert
              Rådhström och centerpartisten Anders Åkesson ut och påstår att
              Karlstad, Skellefteå och Växjö kan komma att inte få fortsätta
              att upphandla sin trafikledning om vårt förslag går igenom. Sedan
              när ingår dessa flygplatser i de tio statliga flygplatserna? Ni
              sitter ju i alla fall i trafikutskottet?
            </seg>
            <seg n="aa410080">
              Fru talman! Flygtrafikledningstjänsten ingår i en utredning som
              omfattar betydligt mer än vad som gäller detta beslut. När ärendet
              kommer upp till hösten förbehåller vi oss rätten att ta ställning
              till övriga frågor utan att olika partier och organisationer talar
              om vad vi tycker i dessa frågor redan nu, vilket är fallet.
            </seg>
            <seg n="821a06c6">
              För oss står flygsäkerheten och Sveriges nationella intressen
              i centrum.
            </seg>
          </u>
          <note n="1e7fc0e6">
            Fru talman! Flygplatsen i Skellefteå gick över i kommunal ägo
            den 1 april 2010. Karlstad tog över sin den 1 december 2010, och
            Växjö flygplats har varit i kommunens ägo ännu längre.
          </note>
          <note n="b87f40ac">
            I detta anförande instämde Lars Johansson, Lars Mejern Larsson
            och Leif Pettersson (alla S).
          </note>
          <note type="speaker" n="8bc6edca">
            Anf. 168 EDWARD RIEDL (M):
          </note>
          <u who="edward_riedl_032876" xml:id="i-5d83f8dbaacf5a03-0" n="82df1818">
            <seg n="2519b030">
              Fru talman! I dag debatterar vi trafikutskottets betänkande om
              luftfartsfrågor.
            </seg>
            <seg n="a875627b">
              För ett avlångt och relativt glesbefolkat land som Sverige är
              goda flygförbindelser absolut nödvändigt. Alliansen menar att
              ett välutbyggt inrikesflyg är grundförutsättningen för att hela
              Sverige ska kunna leva och utvecklas. Flyget är en viktig del
              av det moderna sättet att leva. Vi använder flyget för att snabbt
              transportera oss långa sträckor. Det kan vara för veckans arbete
              i Helsingfors, för att hinna med ett möte i Umeå eller för att
              åka på semesterresa till Grekland. Miljontals av dessa resor är
              helt unika och sker med flygplan.
            </seg>
            <seg n="34375a5f">
              Runt om i världen sker en snabb utbyggnad av flygkapacitet. Världen
              fortsätter att krympa till följd av att vi får fler flygplan,
              fler flygbolag och nya och ännu större flygplatser. Denna utveckling
              drivs både i Sverige och runt om i världen inte minst av att vi
              får en allt bättre privatekonomi. Det är en i grunden bra utveckling
              som möjliggör fler mänskliga möten. I länder där människor upplevt
              förtryck och haft reserestriktioner är flyget ofta den stora frihetssymbolen.
            </seg>
            <seg n="833e3c99">
              Flyget har dock utmaningar. Vi människor vill resa säkert, miljövänligt
              och till rimlig kostnad. Vi ska därför fortsätta arbetet såväl
              i Sverige som tillsammans globalt för att göra flyget som transportmedel
              ännu säkrare. Vi måste också fortsätta att utveckla miljöarbetet
              inom flygområdet. Det handlar både om transporter till och från
              flygplatsen och om själva flygplatsen. Inte minst måste vi göra
              flygplanen mer miljövänliga.
            </seg>
            <seg n="614845e2">
              Det har skett och sker en snabb utveckling på detta område. Utsläppen
              minskas hela tiden. Det handlar om bättre och effektivare flygmotorer,
              nya flygbränslen, gröna inflygningar, rakare flygrutter, anpassad
              hastighet, bättre flygplanstyper och fortsatt arbete med koldioxidneutrala
              flygplatser.
            </seg>
            <seg n="a7fd3108">
              I detta betänkande behandlar vi också frågan om flygtrafikledning.
              Jag kommer att hålla mig vid den frågan en stund eftersom den
              är så pass viktig och eftersom det förslag som ligger kommer att
              kunna påverka flygplatserna negativt.
            </seg>
            <seg n="b3c42f5f">
              Det kanske är någon som följer sändningen som undrar varför miljöpartisterna
              verkar så himla glada. Jag ska försöka bringa lite klarhet i det.
            </seg>
            <seg n="b6954b27">
              Först vill jag gratulera Miljöpartiet. Jag tycker att det är
              på sin plats att här i kammaren ge lite positiv uppmuntran när
              något parti har lyckats med en fråga det länge har drivit.
            </seg>
            <seg n="f0aff283">
              Miljöpartiet har alltid varit det mest flygfientliga partiet
              i Sveriges riksdag. Man vill lägga ned flygplatser i större delen
              av Sverige. Man vill ta bort det ekonomiska stödet till flyget,
              som garanterar alla medborgare i vårt avlånga land god tillgång
              till bra kommunikationer. Man vill också göra det mycket dyrare
              för vanligt folk att flyga genom nya skatter på flygplan och flygbränsle.
            </seg>
            <seg n="0ee686e6">
              Ibland har de lyckats få med sig Vänsterpartiet i dessa flygfientliga
              frågor. Men mer än så har det sällan varit.
            </seg>
            <seg n="76a61bc8">
              Nu har dock Miljöpartiet fått med sig Socialdemokraterna, Sverigedemokraterna
              och Vänsterpartiet i en flygfientlig fråga. Det är bara att gratulera
              Miljöpartiet till denna bedrift.
            </seg>
            <seg n="28c39e51">
              Vi kan redan i dag utse Miljöpartiet till debattens vinnare.
              Förlorarna kommer vi att hitta i de kommuner där medborgarna nu
              riskerar att förlora sin flygplats.
            </seg>
            <seg n="fbc6753e">
              De som menar att det liggande förslaget från Miljöpartiet, Socialdemokraterna,
              Sverigedemokraterna och Vänsterpartiet inte handlar om en återreglering
              har enligt min mening helt fel. Det liggande förslaget från dessa
              partier, där har man enats om de olika delarna som ska begränsa
              den reform vi genomförde, innebär att 96 procent av den totala
              flygtrafiken i Sverige inte längre får konkurrensutsätta sina
              flygtrafikledartjänster.
            </seg>
            <seg n="710bd108">
              Jag kan inte annat än att tolka ert förslag som att flygplatserna
              i Västerås, Trollhättan och Norrköping, med samfällda TMA:n, inte
              ska vara konkurrensutsatta i framtiden. Samtidigt skriver den
              socialdemokratiska riksdagsledamoten Lena Hallengren i Barometern
              att Socialdemokraterna inte föreslår någon förändring för de redan
              konkurrensutsatta flygplatserna.
            </seg>
            <seg n="be9b2e3d">
              Vet ni själva vad ni vill? Eller försöker ni föra väljarna bakom
              ljuset i de städer där detta är en känslig fråga?
            </seg>
            <seg n="f875fa5b">
              Kanske är det jag som har missförstått det hela, och då väntar
              jag med spänning på att ni i talarstolen kommer att upplysa mig
              om hur det egentligen ser ut. Jag vill att ni förtydligar detta.
            </seg>
            <seg n="ae8273a4">
              Backar vi i historien var det den tidigare socialdemokratiska
              regeringen som initierade detta arbete för att avreglera flygtrafikledartjänster.
              Reformen genomfördes sedan under alliansregeringen, och vi har
              vid sidan av Luftfartsverket fått in ytterligare en aktör som
              bedriver denna verksamhet och har vunnit flera upphandlingar.
            </seg>
            <seg n="a462df1d">
              I grunden handlar det om möjligheten för flygplatser att sänka
              sina kostnader. I dag går samtliga kommunala flygplatser utom
              en med ekonomiskt underskott. Det ska hanteras med samma pengar
              som man ska ha till barnomsorg, skolverksamhet och äldreomsorg.
              Ungefär hälften av kostnaderna för en flygplats är just flygtrafikledningen,
              som tidigare har varit en statlig monopolverksamhet.
            </seg>
            <seg n="d5cddeed">
              Konkurrensen har så här långt sänkt kostnaderna med 2030 procent.
              För kommunerna är det mycket pengar. Den lokala flygtrafikledningen
              i Sverige omsätter årligen drygt 900 miljoner kronor. För redan
              pressade kommuner är det som sagt mycket pengar. Man kan genomföra
              denna reform med bibehållen säkerhet samtidigt som man minskar
              kommunernas kostnader med tiotals miljoner kronor varje år. Den
              totala besparingsvolymen blir troligen 250 miljoner kronor varje
              år i lägre driftskostnader för dem som hanterar flygplatserna.
              Med samma säkerhet, är viktigt att komma ihåg.
            </seg>
            <seg n="e4195640">
              Flygplatsen i Västerås sparade första året in 5,3 miljoner kronor
              på konkurrensutsättningen. I Växjö var det 1,4 miljoner kronor,
              i Örebro 1,3 miljoner kronor och i Trollhättan 2,1 miljon kronor.
              Det är årliga besparingar som dessa kommuner i stället kan använda
              till barnomsorg, skola och äldreomsorg.
            </seg>
            <seg n="0a645b91">
              I kommuner med en kommunal flygplats är de flesta politiker,
              oavsett partifärg, för den reform som Miljöpartiet, Socialdemokraterna,
              Sverigedemokraterna och Vänsterpartiet vill backa tillbaka. Det
              de ute i kommunerna har svårt att förstå är varför ni vill göra
              på detta sätt. De kan nämligen inte förstå varför de inte ska
              få pengar över till annan viktig verksamhet i kommunen.
            </seg>
            <seg n="8b22c881">
              Det finns de som menar att detta kan bli dödsstöten för många
              flygplatser.
            </seg>
            <seg n="c9471d3c">
              Flygplanen byggs av privata företag. De flesta flygbolag är privata.
              Piloterna är alltså avlönade av privata företag. Självklart medför
              det ingen risk att de som arbetar med flygtrafikledning har privata
              arbetsgivare, precis som piloterna. Alla jobbar utifrån samma
              strikta regelverk där säkerheten alltid är den högsta tänkbara.
            </seg>
            <seg n="ec39e924">
              För en liten tid sedan hade vi en hearing i riksdagen på just
              detta område. Alla kunniga på området konstaterade samma sak:
              Detta är inget man kan påvisa påverkar säkerheten på ett negativt
              sätt.
            </seg>
            <seg n="f2d73af5">
              Trots det vill en koalition av flygfientliga partier i Sveriges
              riksdag bestående av Miljöpartiet, Socialdemokraterna, Sverigedemokraterna
              och Vänsterpartiet backa denna reform.
            </seg>
            <seg n="0bc845d2">
              Åtminstone Socialdemokraterna har inte sina lokala politiker
              med sig på den flygfientliga politiken. Frågan är var Socialdemokraterna
              har sin partiledare Stefan Löfven. Det kanske vi också kan få
              ett svar på senare.
            </seg>
            <seg n="b364f2f4">
              Fru talman! Till Sveriges Radio sade en nyvald Stefan Löfven
              för bara ett år sedan att han inte vill återreglera några marknader
              som regeringen avreglerat. Det var troligen en markering mot föregångaren
              Håkan Juholt och den politik man uppfattade inte skulle kunna
              vinna väljarnas förtroende.
            </seg>
            <seg n="9fbedece">
              Han sade samma sak till Svenska Dagbladet, Dagens Nyheter och
              en mängd andra nyhetsmedier runt om i landet. Han skulle inte
              backa några reformer på det sättet. Ändå föreslår nu socialdemokraterna
              i trafikutskottet i praktiken en återreglering av flygtrafikledning
              i Sverige.
            </seg>
            <seg n="a03abeef">
              Min fundering är: Är det Stefan Löfven som har svängt i den här
              frågan och nu vill börja återreglera precis som sin föregångare
              Juholt trots tidigare löften? Eller är detta något som socialdemokraterna
              i trafikutskottet har kokat ihop själva? Jag hoppas att vi kan
              få lite klarhet i det innan kvällen är slut.
            </seg>
            <seg n="674b7056">
              När det gäller den kritik som levererades av Suzanne Svensson
              från talarstolen om föregående års beslut vill jag poängtera några
              saker. Det ena är att de flygplatser du räknar upp inte på något
              sätt är statliga flygplatser.
            </seg>
            <seg n="3eecc1e1">
              Tar vi Norrköping som ett exempel är det en socialdemokratiskt
              styrd kommun där de också vill spara kostnader. Man vill använda
              pengarna till sådant som man tycker är viktigt, välfärden. De
              vill spara pengar med bibehållen säkerhet. Därför är de för reformen.
            </seg>
            <seg n="d8888c3f">
              Det är dina partivänner i kommuner runt om i landet. Det är inte
              vi som har ivrat på detta. De har läst samma beslut som vi. Vi
              kan inte stoppa kommunerna i det här läget. Dina partivänner ute
              i landet vill genomföra reformen väldigt snabbt, men förstås inte
              ni här inne.
            </seg>
            <seg n="73c93bc2">
              Avslutningsvis har jag två frågor till Suzanne Svensson och Socialdemokraterna.
              Min första fråga är: Har Stefan Löfven och Socialdemokraterna
              gått tillbaka till Juholts linje trots de tidigare löftena från
              Löfven? Det skulle jag vilja veta. Det är min första fråga till
              Suzanne Svensson.
            </seg>
            <seg n="47c0dd7d">
              Min andra fråga är: Vad innebär ert förslag för flygplatserna
              i till exempel Västerås, Trollhättan och Norrköping? Du var själv
              uppe här och sade att när det var samfällda TMA skulle det vara
              osäkert. Där skulle vi inte konkurrensutsätta.
            </seg>
            <seg n="2e943428">
              Nu har vi flera flygplatser som är konkurrensutsatta. Du har
              partikamrater som är ute och säger att ni inte ska förändra. Då
              uppenbarar sig den rimliga frågan: Är det osäkert eller är det
              inte osäkert? Man måste välja vilket ben man ska stå på.
            </seg>
            <seg n="6c59fa8a">
              All expertis säger en sak. De säger att det inte finns något
              som säger att det på något sätt skulle vara farligt. Då är det
              rimligt att det får vara kvar som konkurrensutsatt och i annan
              regi. Annars borde ni rimligen inte säga till människorna i dessa
              kommuner att ni inte tänker genomföra några förändringar.
            </seg>
          </u>
          <note n="49c72318">
            Fru talman! Jag yrkar slutligen bifall till utskottets förslag
            i betänkandet förutom i punkt 5 där jag yrkar bifall till Alliansens
            reservation när det gäller flygtrafikledning.
          </note>
          <note type="speaker" n="bfbe6b7f">
            Anf. 169 SUZANNE SVENSSON (S) replik:
          </note>
          <u who="suzanne_svensson_648489" xml:id="i-881a5e8198be6478-0" n="ee4ad3e9">
            <seg n="ceb742d7">
              Fru talman! Det talas om flygfientliga partier. Vi gjorde en
              överenskommelse för ett år sedan. Jag kan konstatera att i så
              fall var väl alla partier då flygfientliga.
            </seg>
            <seg n="ad77d61a">
              Ni talar i yttrandet om att man ska ta speciell hänsyn till Försvarsmaktens
              behov. Ni skriver om det många gånger. Edward Riedl har här över
              huvud inte talat om vad ni tänker göra. Det är jag rätt intresserad
              av.
            </seg>
            <seg n="f1b4593e">
              Du sade också att vi inte konkurrensutsätter 97 procent. Med
              andra ord vill Alliansen i så fall konkurrensutsätta till exempel
              Arlanda.
            </seg>
            <seg n="4f0bb28a">
              Fru talman! Jag undrar också vilka flygplatser som ska läggas
              ned.
            </seg>
          </u>
          <note type="speaker" n="28c7a4d7">
            Anf. 170 EDWARD RIEDL (M) replik:
          </note>
          <u who="edward_riedl_032876" xml:id="i-5d83f8dbaacf5a03-1" n="82df1818">
            <seg n="a126763c">
              Fru talman! Jag ska försöka att besvara dina frågor även om jag
              noterar att du med emfas inte besvarade mina två frågor. Jag tyckte
              de var ganska enkla. Jag kommer att ställa dem igen, ifall du
              glömde bort dem på vägen fram till talarstolen.
            </seg>
            <seg n="fa746545">
              Jag börjar med att svara på dina frågor. Jag tycker att man ska
              göra det i en debatt. Annars blir det lite tråkigt för den som
              lyssnar.
            </seg>
            <seg n="f1ee8c48">
              När det gäller den första frågan fanns och finns det fortfarande
              saker i reformen som man behöver reda ut och som regeringen hade
              behövt arbeta med och förtydliga.
            </seg>
            <seg n="6d603e82">
              Jag uppfattar att det beslut som ni nu kommer att fatta tillsammans
              med Sverigedemokraterna, Vänsterpartiet och Miljöpartiet gör att
              vi inte behöver tala om det.
            </seg>
            <seg n="7f593a1a">
              Ni vill backa tillbaka hela reformen. Om vi inte längre har en
              majoritet i riksdagen blir det ganska meningslöst att försöka
              reda ut de problem som finns.
            </seg>
            <seg n="11154126">
              Det är ingen som har försökt att förneka det. Det var därför
              vi hade ett enigt tillkännagivande när det begav sig för ett år
              sedan. Det fanns och finns fortfarande saker som vi behöver reda
              ut.
            </seg>
            <seg n="caa38760">
              När det gäller Försvarsmaktens behov skriver vi också om det
              här. Det är ett arbete som jag inte i detalj kan redogöra för.
              Det är Näringsdepartementet som har haft kontakt med Försvarsdepartementet
              i de här frågorna och försökt att jobba och lösa det.
            </seg>
            <seg n="cf453304">
              På samma sätt konstaterar jag där att det blir rätt meningslöst
              att fortsätta det arbetet om vi nu stoppar reformen. Det finns
              saker som man hade behövt reda ut och lösa. Det håller jag med
              om. I det har vi ingen skild uppfattning.
            </seg>
            <seg n="e8c3789d">
              Däremot ställer jag inte upp på att det skulle vara något problem
              med säkerheten när det gäller samfällda TMA. Det är lite tråkigt
              att ni säger på det sättet. Det finns inget som pekar på det.
            </seg>
            <seg n="3cc4fe20">
              Jag ställer återigen de två frågor till dig som jag tidigare
              ställde. Vad händer med de tre flygplatser som jag räknade upp?
              Ni ger lite dubbla besked till de människor som bor där. Är det
              så att det ska backas tillbaka, eller är det inget problem att
              ha dem konkurrensutsatta?
            </seg>
            <seg n="15867044">
              Om det inte är ett problem att vi har dem konkurrensutsatta,
              varför vill ni då inte ge andra möjligheten till det? Jag skulle
              vilja att du svarar på det, Suzanne Svensson.
            </seg>
          </u>
          <note type="speaker" n="1ab0075b">
            Anf. 171 SUZANNE SVENSSON (S) replik:
          </note>
          <u who="suzanne_svensson_648489" xml:id="i-881a5e8198be6478-1" n="ee4ad3e9">
            <seg n="0bafb0c4">
              Fru talman! Jag vet inte vem som har sagt att ingenting ska hända.
              Vi har klargjort vad som står i vår skrivning och vad som gäller.
            </seg>
            <seg n="956bbead">
              Jag ställer åter frågan. Ni sade att vi inte konkurrensutsätter
              97 procent. Det måste innebära att ni ska konkurrensutsätta Arlanda.
              Jag ställde också frågan: Vilka flygplatser är det som ska läggas
              ned, som du talade om?
            </seg>
          </u>
          <note type="speaker" n="c953f9d4">
            Anf. 172 EDWARD RIEDL (M) replik:
          </note>
          <u who="edward_riedl_032876" xml:id="i-5d83f8dbaacf5a03-2" n="82df1818">
            <seg n="b4fdd711">
              Fru talman! Om vi börjar med frågan om flygplatser som ska läggas
              ned är det dina egna partivänner ute i landet som säger precis
              det. Det går att läsa i tidningarna.
            </seg>
            <seg n="16ba3181">
              Om jag inte har helt fel är flygplatsen i Västerås en sådan flygplats.
              Där säger en av dina partikamrater: Det kan bli spiken i kistan
              för vår flygplats.
            </seg>
            <seg n="aeb4e6e2">
              Er politik tillsammans med de andra flygfientliga partierna i
              den koalition ni nu har bildat riskerar den verksamheten. Det
              är väldigt synd.
            </seg>
            <seg n="5b71c682">
              Flyget badar inte i pengar. Kommunerna har många andra åtaganden.
              Det gör att det ni nu planerar att genomföra tillsammans med de
              andra allvarligt kommer att skada möjligheten för väldigt många
              runt om i landet att få ha en flygplats någorlunda nära.
            </seg>
            <seg n="e7b61235">
              Det innebär att hela Sverige inte kommer att leva om man bedriver
              en politik där flygplatser läggs ned. Det är otroligt tråkigt.
            </seg>
            <seg n="409162ff">
              Om det vore som du säger, att det inte vore något problem, skulle
              du kunna svara ganska enkelt det sista du gör här. Svara på frågan
              direkt när du nu får ordet: Vad händer med Trollhättan och Västerås?
              Kan du svara på den frågan?
            </seg>
            <seg n="f5a76583">
              Jag tror att människor undrar. Ni går ut i tidningarna och säger
              att det inte kommer att hända någonting med de flygplatserna.
              Samtidigt står det något helt annat här. Vad är det som gäller?
            </seg>
            <seg n="66f91f72">
              Om det är så klart som du säger och att ni har klargjort allt
              detta kan du svara väldigt enkelt i talarstolen. Vad innebär detta?
            </seg>
          </u>
          <note type="speaker" n="39b193c7">
            Anf. 173 ANNIKA LILLEMETS (MP):
          </note>
          <u who="annika_lillemets_d743a3" xml:id="i-55d9184dfe8f4147-0" n="0c43ba19">
            <seg n="8da22f76">
              Fru talman! Även jag tänkte i dag fokusera på flygtrafikledning.
              Sverige är i dag ett av de bästa länderna i världen vad gäller
              flygsäkerhet. Vi i trafikutskottet och riksdagen ett särskilt
              ansvar för att göra vad vi kan för att se till att Sverige fortsätter
              att vara det. Flygsäkerheten får inte äventyras. Den har högsta
              prioritet för oss i Miljöpartiet.
            </seg>
            <seg n="9517f62a">
              If it ain't broke, don't fix it om det inte är trasigt, laga
              det inte. Det är ett amerikanskt uttryck som jag kommer att tänka
              på när vi talar om konkurrensutsättning av flygtrafikledning.
              Sverige har en flygtrafikledningstjänst i världsklass. Varför
              då splittra upp och föra in onödig osäkerhet?
            </seg>
            <seg n="4cce2616">
              Varje överlämning är ett riskmoment. Ju fler aktörer som är inblandade,
              desto fler risktillfällen får man. Så blir det om man splittrar
              upp och fragmentiserar och har olika aktörer i till exempel samfällda
              TMA:n.
            </seg>
            <seg n="2c3fa623">
              Flygtrafikledningstjänsten är en viktig form av myndighetsutövning
              som i huvudsak bör utföras av just en myndighet, inte av privata
              aktörer. Särskilt kritiskt är det i Sverige, där den civila och
              militära flygtrafikledningen för luftfarten är integrerad. Det
              är ett unikt system i världen. En väl fungerande och ändamålsenligt
              organiserad flygtrafikledning är väsentlig för såväl god flygsäkerhet
              som rikets säkerhet. Därför bör den som kan tänka sig att låta
              privata aktörer ta över mycket flygtrafikledning fundera över
              de säkerhetspolitiska aspekterna, vilket Suzanne Svensson var
              inne på.
            </seg>
            <seg n="76d87e6c">
              Det är klokt att inte tänka dogmatiskt och använda en och samma
              lösning på alla problem. Tankelåsningar leder ofta väldigt fel.
              Konkurrensutsättning är mantrat för allianspartierna. Konkurrensutsättning
              löser alltid alla problem. Allt blir bättre med konkurrensutsättning
              och konkurrens, enligt dem. På vissa områden stämmer det. Det
              behövs mer konkurrens på vissa områden. Men jag önskar att allianspartiernas
              företrädare skulle rikta sina ansträngningar mot att förbättra
              konkurrensen till de områden där det verkligen skulle behövas
              konkurrens. För att nämna ett exempel är det enligt min mening
              sorgligt att en torftig likriktning och enfald börjar prägla våra
              städer när till exempel mångfalden av små lokala kaféer, restauranger
              och kiosker trängs undan av stora kedjor. Här finns mycket att
              göra för att förbättra konkurrensen och främja en fungerande marknad,
              eller en marknad över huvud taget.
            </seg>
            <seg n="82924772">
              Men att till varje pris försöka krysta fram en marknad för samhällskritiska
              verksamheter som flygtrafikledningstjänster är något helt annat.
              Det är ingen bra idé. Vårt fragmentiserade järnvägssystem är ett
              avskräckande exempel. Det är viktigt att stämma i bäcken och se
              till att det inte uppstår en liknande oreda i flygtrafikledningen.
              Det kan visa sig bli både farligt och dyrt i längden.
            </seg>
            <seg n="e063165c">
              Låt mig nämna några av problemen med konkurrensutsättning av
              flygtrafikledningstjänsten. Om Luftfartsverket förlorar för många
              uppdrag att driva torn och därmed inte längre har tillräckligt
              mycket kompetens kvar kan Försvarsmakten till slut tvingas bygga
              upp sin egen kompetens igen. Det blir dyrt och är onödigt. Ska
              det finnas redundans i systemet, alltså flygledare som är beredda
              att ta över om någon privat aktör inte klarar av sitt uppdrag,
              drar sig ur det, kanske går i konkurs? Hur välskrivna kontrakt
              vi än har är vite en klen tröst om det går fel. Samhällskritisk
              verksamhet får inte styras med vite. Det finns många fler frågetecken
              gällande till exempel kompetensförsörjning och ansvar för underhåll
              och infrastruktur. Jag vill även nämna gröna inflygningar. Edward
              Riedl var inne på miljöaspekterna här. Det blir svårare i de samfällda
              TMA:na om man har fler aktörer att samordna.
            </seg>
            <seg n="a3792c65">
              Vidare går stordriftsfördelar förlorade om flygtrafikledningen
              splittras upp på många olika aktörer. I tidningen Ny Teknik skrev
              man i går, vill jag minnas, att tekniken nu är på plats för att
              Örnsköldsviks flygplats ska kunna bli först i världen med fjärrstyrd
              flygledning. Tanken är att flygledarna ska sitta i Sundsvall och
              dirigera planen på 15 mils avstånd med hjälp av kameror. Detta
              kan innebära en effektivitetsvinst. Luftfartsverket säger till
              Ny Teknik att de bedömer att tekniken kan vara intressant för
              ca 25 flygplatser i Sverige och att intresset är stort internationellt.
              Men, konstateras i artikeln, för att Örnsköldsvik och Sundsvall
              ska kunna använda den nya tekniken krävs att Luftfartsverket vinner
              den upphandling av flygtrafiktjänsten som nu pågår på de båda
              flygplatserna.
            </seg>
            <seg n="978243ef">
              Jag finner det anmärkningsvärt att upphandlingar av flygtrafiktjänst
              fått fortsätta, vilket Suzanne Svensson redogjorde för, till och
              med i ett samfällt TMA, trots att riksdagen beslutat att så inte
              skulle ske förrän det pågående beredningsarbetet avslutats och
              regeringen återkommit till riksdagen och redovisat vad som gjorts
              för att säkra flygsäkerhetens högsta prioritet och hänsyn till
              Försvarsmaktens behov. Varför håller inte regeringen överenskommelsen
              om detta? Det vore mycket intressant att höra vad regeringspartierna
              säger om det.
            </seg>
            <seg n="5d35588f">
              Det är för mig en mycket märklig inställning att, som regeringspartiernas
              representanter gör, prioritera kortsiktig prispress i några av
              landets kommuner som väljer att subventionera regionala flygplatser.
              Vi prioriterar flygsäkerhet. Jag vill uppmana företrädarna för
              de borgerliga partierna att kasta av sig de marknadsfundamentalistiska
              skygglapparna. Tänk större, tänk längre! Vi måste undvika fragmentisering,
              osäkra ansvarsförhållanden och ökad kostsam upphandlingsbyråkrati.
            </seg>
            <seg n="93dbb80b">
              Jag upprepar: Se hur det gått med drift och underhåll av järnvägen!
              Så kan vi inte hantera även flygledningen. Vi måste stämma i bäcken
              och undvika att föra in osäkerhet i en så samhällskritisk funktion.
              Ordning och reda är minst lika viktigt i luften som på spåren.
              Det är därför bra att vi nu har en majoritet för att skapa förutsättningar
              för att behålla det. Utskottets majoritets förslag är att den
              lokala flygtrafikledningstjänsten på Swedavias flygplatser, de
              militära flygplatserna och flygplatser som Försvarsmakten har
              ett stort behov av samt flygplatser inom samfällda terminalområden
              enbart ska utövas av Luftfartsverket.
            </seg>
            <seg n="db0322e5">
              Med vår politik vill vi göra flyg i södra Sverige onödigt. Vi
              vill satsa på att bygga ut järnväg och kollektivtrafik i stället.
              Då behöver man kanske inte ha så många flygplatser och så mycket
              flyg. Det är en väldigt positiv politik. Vi tänker framåt. Vi
              tänker på kommande generationer och att också de ska ha en god
              miljö. Jag ser att Edward Riedl har begärt replik på mig, så vi
              får säkert tillfälle att diskutera detta vidare.
            </seg>
            <seg n="5b115412">
              Jag vill även nämna att vi vill göra om Bromma flygplats till
              en boplats. Vi vill också frigöra andra städer som har centralt
              belägna flygplatser från de miljöproblem och det markutnyttjande
              som dessa flygplatser ger upphov till.
            </seg>
            <seg n="acb201bc">
              För tids vinnande nöjer jag mig med att yrka bifall till reservation
              4 om avveckling av flygplatser, även om jag naturligtvis står
              bakom alla Miljöpartiets reservationer. Jag vill också yrka bifall
              till betänkandets förslag till beslut angående flygtrafikledningstjänst
              under punkt 5.
            </seg>
            <seg n="758e0577">
              (FÖRSTE VICE TALMANNEN: Jag får be ledamoten om ett förtydligande.
              Reservation 4 är skriven av Jan-Evert Rådhström. Det står henne
              naturligtvis fritt att yrka bifall till den, men jag föreslår
              reservation 3.)
            </seg>
            <seg n="c8c9e16b">
              Kära nån! Då blev det alldeles galet! Men jag förstår att Jan-Evert
              Rådhström blev glad. Tänka sig! Jag menade punkt 4. Naturligtvis
              yrkar jag bifall till reservation 3 under punkt 4, Avveckling
              av flygplatser. Nu blev det alldeles rätt.
            </seg>
          </u>
          <note type="speaker" n="4c7eea05">
            Anf. 174 EDWARD RIEDL (M) replik:
          </note>
          <u who="edward_riedl_032876" xml:id="i-5d83f8dbaacf5a03-3" n="82df1818">
            <seg n="7eb4dacd">
              Fru talman! Det är tråkigt att Annika Lillemets skrämmer människor
              när det gäller flygsäkerheten. Detta har vi haft en hearing om.
              Vad gäller flygsäkerheten finns bara ett läge: högsta tänkbara
              säkerhet i alla avseenden, oavsett vem som bygger planen, vem
              som flyger dem och vem som opererar i tornen och på flygplatserna.
              Detta är alla överens om, har vi kunnat konstatera. Retoriken
              som bygger på att man ska skrämma människor när det gäller säkerheten
              tycker jag är lite tråkig. Jag vill bara ha det sagt.
            </seg>
            <seg n="68c9d687">
              När det gäller de samfällda TMA-områden som du räknade upp undrar
              jag lite grann var ni ser riskerna. Du säger att det blir fler
              överlämningar. Som jag förstår det innebär detta inte något annat
              än att de som sitter i tornen får andra arbetsgivare eller kan
              få; det behöver inte bli så. Och så ser det ut redan i dag. Det
              är olika arbetsgivare som avlönar piloten respektive den som sitter
              i tornet och så vidare. Detta har hittills inte varit något problem.
              Man kan prata med varandra ändå. Det är så man gör, oavsett vem
              som avlönar en. Var ser ni risken dyka upp?
            </seg>
            <seg n="ee9c9971">
              När det gäller försvaret och att vi ska ha en ganska god kapacitet
              för flygtrafikledning i händelse av kris och krig vill jag ha
              sagt att 70 procent av all flygtrafikledning i Sverige utgörs
              av det vi kallar en route-verksamheten. Den finns inte med i den
              här reformen. Den är statlig. Rimligen finns det en hel del människor
              som jobbar där.
            </seg>
            <seg n="f4eb2929">
              Det är intressant att Annika Lillemets tar upp Ö-vik. Det är
              ett privat företag i form av Saab som driver utvecklingen. Det
              är bra, givetvis tillsammans med LFV.
            </seg>
            <seg n="55e26a1c">
              Jag vill ändå ställa min fråga om Trollhättan, Västerås och Norrköping.
              Kanske du bringa klarhet i vad som ska hända med de flygplatserna.
            </seg>
          </u>
          <note type="speaker" n="2c02b332">
            Anf. 175 ANNIKA LILLEMETS (MP) replik:
          </note>
          <u who="annika_lillemets_d743a3" xml:id="i-55d9184dfe8f4147-1" n="0c43ba19">
            <seg n="543f1afa">
              Fru talman! Självklart ska man sträva efter att minimera antalet
              överlämningar. De kommer säkert att fungera. Alla är professionella
              och duktiga, men det blir ändå ett ökat moment av osäkerhet. Det
              är inte jag som säger det, utan det framgår av utredningarna och
              människor som kan detta bättre än jag. Man ska minimera antalet
              kockar för att soppan ska bli bra.
            </seg>
            <seg n="a6b31b11">
              Därför är det olyckligt med en splittring. Jag ser också problem
              om någon inte klarar av att uppfylla sitt kontrakt. Vad gör vi
              då? Ska det hela skötas med hjälp av vite? Hur många flygledare
              ska sitta standby om något händer? Vilken redundans ska vi ha?
              Vem ska betala den om kommuner som nu subventionerar flygplatser
              ska spara pengar? Då förlorar vi skattepengar på annat håll.
            </seg>
            <seg n="f24f87ba">
              Har Edward Riedl tänkt att flygresenärerna ska betala? I så fall
              på vilket sätt? Vi tycker att det är rimligt att varje transportslag
              bär sina egna kostnader. Vi här i kammaren råder inte över hur
              olika kommuner väljer att spendera sina skattepengar. Vi hoppas
              naturligtvis att de gör det klokt och väljer att satsa på miljövänliga
              transporter och välfärd i stället för att subventionera flygplatser
              som inte klarar sig på marknadens villkor.
            </seg>
          </u>
          <note type="speaker" n="cc2c53a6">
            Anf. 176 EDWARD RIEDL (M) replik:
          </note>
          <u who="edward_riedl_032876" xml:id="i-5d83f8dbaacf5a03-4" n="82df1818">
            <seg n="326982c1">
              Fru talman! Låt oss först se på frågan om överlämningar. Jag
              förstår fortfarande inte, men vi kanske inte kommer längre i frågan.
              Det blir inte fler personer eller fler torn. Det kommer även i
              fortsättningen att vara lika många torn och rimligen lika många
              personer som kommer att jobba i tornen. De kommer att ha lite
              olika arbetsgivare. Vi ser redan i dag privata flygbolag, och
              de har inte samma arbetsgivare. Med er logik, om olika arbetsgivare
              alltid innebär en risk när man ska prata med varandra, borde ni
              vilja förstatliga nu borde jag kanske inte säga för mycket också
              flygbolagen och allt annat. Men det blir inte färre kontakter
              med varandra vid inflygningar.
            </seg>
            <seg n="1188c94b">
              Det är klart att varje överlämning är ett riskmoment, men det
              blir varken fler eller färre överlämningar beroende på vilken
              arbetsgivare de olika personerna har. Det är min poäng.
            </seg>
            <seg n="799d8004">
              Vi ska självklart inte låta flygledare stå standby. Det är som
              i alla andra yrken; man måste jobba med yrket för att behärska
              det. Självklart ska inte en kader människor sitta och vänta på
              om något händer. De som redan jobbar där ska vid en förhöjd risksituation
              eller liknande gå in. Sådana frågor har med hjälp av säkerhetsklassning
              och så vidare lösts inom andra områden. Det kan rimligen inte
              vara svårt att göra här heller.
            </seg>
            <seg n="353d69a0">
              Jag ställer denna sista fråga ändå, fast jag tror att jag inte
              kommer att få något svar. Nu har jag provat med både Annika Lillemets
              och Socialdemokraterna. Med det förslag ni har lagt fram tillsammans,
              vad händer med flygplatserna i Trollhättan, Västerås och Norrköping?
              Det finns fler flygplatser, men vi börjar med dem. Vad händer
              med förslaget? Hur ser ni på de flygplatserna? Ska bandet backas
              för dem, eller är det okej att de har det så? Kritiken är att
              det är problem med säkerheten, och då tycker ni att det är okej
              med sämre säkerhet för dem. Politiker från ert håll är emot den
              reform vi genomförde som innebär att absolut ingenting ska ändras.
              Vad händer med Trollhättan, Västerås och Norrköping?
            </seg>
          </u>
          <note type="speaker" n="e17d02c8">
            Anf. 177 ANNIKA LILLEMETS (MP) replik:
          </note>
          <u who="annika_lillemets_d743a3" xml:id="i-55d9184dfe8f4147-2" n="0c43ba19">
            <seg n="a205cfde">
              Fru talman! Först var det frågan om överlämningarna. Om man sitter
              i samma rum i ett samfällt TMA-område blir det lättare än om man
              sitter på olika håll med olika arbetsgivare. Så är det utan tvivel.
              Det är inte jag som har hittat på detta, utan det är de som kan
              verksamheten bättre än jag som varnar.
            </seg>
            <seg n="54754b58">
              Vi ska undvika fragmentisering. Det är inte ett lämpligt område
              för en marknad. Vad händer med flygplatserna? Det är upp till
              kommunerna. Vad vill de satsa sina pengar på? Så är det, helt
              enkelt. Det är inte något som vi bestämmer här i kammaren. Varje
              transportslag ska bära sina egna kostnader.
            </seg>
            <seg n="30ba054a">
              Vi är inte beredda att sälja ut ett fungerande system för kortsiktiga
              vinster i kommuner. Jag skulle vilja veta hur Edward Riedl ställer
              sig till samordningen med försvaret. Nu vet jag inte om han kan
              svara.
            </seg>
            <seg n="79215ef4">
              (FÖRSTE VICE TALMANNEN: Nej, det kan han inte svara på.)
            </seg>
            <seg n="24f6d529">
              Det kan han inte svara på. Det var synd. Jag hade gärna velat
              veta. Men det kanske någon av hans allianskamrater kommer att
              utveckla närmare.
            </seg>
          </u>
          <note type="speaker" n="3f42fb2d">
            Anf. 178 LARS TYSKLIND (FP):
          </note>
          <u who="lars_tysklind_527bfb" xml:id="i-e08d751447711add-0" n="2a50d61a" next="i-c845c2b6471fcc54-0">
            <seg n="37fdf198">
              Fru talman! Det här är en intressant debatt där det ena argumentet
              har ställts mot det andra. Vi får reda ut vad samfällt TMA innebär.
              Det är inte fråga om färre torn. Det samfällda TMA-området i Göteborg
              består av Landvetter, Säve, Trollhättan och Såtenäs flygflottilj.
              De har naturligtvis egna torn med egna flygledare. Ett samfällt
              TMA-område innebär inte att de sitter på ett ställe och pratar
              med varandra och dricker kaffe tillsammans. De sitter på olika
              ställen. Det är precis som Edward Riedl säger, det vill säga att
              det är inte fler eller färre överlämningar.
            </seg>
          </u>
          <note n="cc1320de">
            Fru talman! Jag yrkar bifall till förslaget i betänkandet förutom
            utskottets ställningstagande under punkt 5, flygtrafikledningstjänst,
            där jag yrkar bifall till reservation 4, som vi har tillsammans
            med allianspartierna, och avslag på övriga reservationer.
          </note>
          <u who="lars_tysklind_527bfb" xml:id="i-c845c2b6471fcc54-0" n="2a50d61a" prev="i-e08d751447711add-0">
            <seg n="7ecd58ba">
              Betänkandet behandlar 16 motionsyrkanden från allmänna motionstiden
              2012. Vad vi än säger om det förra tillkännagivandet flyttar man
              med det här nya tillkännagivandet fram positionerna. Det vore
              konstigt om vi inte hade invändningar mot det. Jag kommer också
              att lägga fokus på punkten som behandlar flygtrafikledningstjänst
              och hur den tjänsten kan utvecklas framåt i Sverige. Jag tycker
              även att vi från moralisk synpunkt ska prata lite om miljöfrågan,
              vilket även Edward Riedl tog upp. Inte minst när det gäller flyget
              är miljön en viktig och central fråga.
            </seg>
            <seg n="d023e37c">
              Fru talman! Sedan september 2010 är marknaden för flygledningstjänst
              avreglerad och kan upphandlas i konkurrens. Frågan har både före
              det beslutet och därefter fortsatt att vara föremål för en politisk
              debatt som många gånger varit lite märklig, speciellt vad gäller
              den helt centrala frågan om flygsäkerheten.
            </seg>
            <seg n="47c4160c">
              I replikskiftet nyss klargjordes frågan. Det är kanske fel att
              säga att flygsäkerheten är en icke-fråga, men det är en icke-fråga
              därför att flygsäkerheten kan bara finnas i ett enda läge. Flygsäkerheten
              är den absoluta förutsättningen för att bedriva en sådan verksamhet
              över huvud taget. Det går inte att lägga ett anbud med att det
              finns lite och billig flygsäkerhet. Flygsäkerheten är en absolut
              grundförutsättning. Jag tror inte att någon av er skulle gå till
              flygplatsledningen i Trollhättan eller Västerås och säga att de
              inte är så säkra som andra. Det är en absurd diskussion.
            </seg>
            <seg n="2e417566">
              Fru talman! Vid trafikutskottets offentliga utfrågning för 14
              dagar sedan fick vi också helt klara besked. Där fanns de tre
              statliga myndigheterna Transportstyrelsen, Luftfartsverket och
              Försvarsmakten representerade samt en del aktörer. ACR, Sveriges
              regionala flygplatser och Swedavia fanns på plats.
            </seg>
            <seg n="3f8a8c6e">
              Samtliga aktörer gav samfällt besked. Dessa frågor handlar inte
              om flygsäkerhet. Det är inte vad frågan gäller. Vi kan en gång
              för alla avföra frågan från debatten. Man får ha andra argument
              som faktiskt bär.
            </seg>
            <seg n="1b9dd99f">
              Transportstyrelsen har en central roll som ansvarig myndighet,
              en garant, genom att ge tillstånd, certifiera och se till att
              folk har den kompetens de ska ha och upprätthåller kompetensen
              på sikt. Transportstyrelsen ska se på utrustning och att systemen
              är funktionella. Transportstyrelsen ansvarar för att ingen får
              starta en flygning utan att alla mycket strikta krav är uppfyllda.
              Transportstyrelsen har vidare tillsynsansvaret.
            </seg>
            <seg n="d86e4702">
              Transportstyrelsen framförde också vid utfrågningen att man inte
              har fått några som helst indikationer, genom händelserapportering
              eller utförd tillsyn, att flygsäkerheten skulle ha påverkats negativt
              av konkurrensutsättningen. Det är inte vad frågan gäller. Det
              vore ju konstigt om den hade påverkats, eftersom exakt samma krav
              gäller för alla som levererar flygtrafik. Det vore en mycket märklig
              utveckling om vissa skötte det mer och andra mindre. Sköter man
              det dåligt är man inte med på banan. Det får bara inte hända.
            </seg>
            <seg n="aa00305f">
              Fru talman! Jag tycker med detta som bakgrund att det är direkt
              anmärkningsvärt att den samlade oppositionen i sitt majoritetsställningstagande
              framför att vid avregleringen av flygtrafikledningstjänster tillmättes
              dock inte flygsäkerhetsfrågorna högsta betydelse. Det är klart
              att de alltid tillmäts högsta betydelse. Det är i grunden ett
              absurt ställningstagande.
            </seg>
            <seg n="13dfa247">
              Jag kan bara än en gång konstatera att den uppfattningen inte
              delades av någon av de myndigheter och övriga aktörer som deltog
              vid trafikutskottets utfrågning för 14 dagar sedan. Tvärtom man
              bedyrade att det inte var detta frågan gällde.
            </seg>
            <seg n="a6275cde">
              Fru talman! Trollhättan-Vänersborgs flygplats ligger i Vänersborgs
              kommun, men det är en regional flygplats som ägs av fyra kommuner.
              Jag känner väl till den och använder den ibland då den ligger
              i närheten av där jag bor. Den har haft privat flygledning sedan
              den 1 januari 2012 och var då den fjärde i raden i Sverige. Tidigare
              hade Västerås, Växjö och Örebro gått över till andra aktörer än
              Luftfartsverket. Sedan har även andra kommit efter och ska gå
              över den 1 januari 2014, och det är Kalmar, Norrköping, Skellefteå,
              Jönköping och Karlstad.
            </seg>
            <seg n="cff0a84b">
              Genom att byta leverantör sänkte man sina kostnader med 550 000
              kronor för Trollhättan-Vänersborgs flygplats. Det ska sättas in
              i ett sammanhang där man har en omsättning på 20 miljoner och
              där flygledning är den absolut högsta enskilda kostnaden. Avtalet
              med ACR, det privata företaget, kostar knappt 2,5 miljoner.
            </seg>
            <seg n="63e482de">
              Ska man ens behöva säga att ingen som helst kvalitetssänkning
              har konstaterats? Varför skulle man göra det? Det är ett kvalificerat,
              godkänt och certifierat företag.
            </seg>
            <seg n="eae96e51">
              Dessutom kan man konstatera att just Trollhättan-Vänersborgs
              flygplats ligger granne med Såtenäs flygflottilj och inom Göteborgs
              samfällda TMA. Detta har fungerat väldigt bra. Som jag sade ingår
              i det samfällda TMA även Säve och Landvetter.
            </seg>
            <seg n="06449137">
              Detta går inte att utläsa på något annat sätt än att Trollhättan-Vänersborgs
              flygplats är en av de regionala flygplatser där den samlade oppositionen
              i varierande färger, det vill säga Socialdemokraterna, Miljöpartiet,
              Sverigedemokraterna och Vänsterpartiet, har kommit överens om
              ett tillkännagivande som innebär att en väl fungerande verksamhet
              inte får fortsätta. Den ingår trots allt i Göteborgs samfällda
              TMA.
            </seg>
            <seg n="81c7c104">
              Det känns lite märkligt att ni i de fyra partier som har samlat
              er bakom tillkännagivandet inte tillsammans också har funderat
              på vem som ska betala de ökade kostnaderna för våra regionala
              och kommunala flygplatser när de förhindras att handla upp flygtrafikledning
              i konkurrens.
            </seg>
            <seg n="4867c4b7">
              Västerås flygplats har nämnts vid några tillfällen, och ordförande
              för styrelsen där heter Lena Söderberg och är socialdemokrat.
              Jag ska nu citera ur Vestmanlands Läns Tidning, och man kan ju
              säga att det inte behöver vara sanning. Men jag har ingen anledning
              att tro att de inte citerar rätt. Där säger Lena Söderberg så
              här:
            </seg>
            <seg n="1bb96bb5">
              Om det handlade om säkerheten skulle jag förstå resonemanget,
              men det gör det inte. Vi får inte en krona av staten. Då tycker
              jag att det är en kommunal angelägenhet vem vi väljer.
            </seg>
            <seg n="2b3ad635">
              Lena Söderberg konstaterar också att Västerås stad redan lämnat
              15 miljoner i driftsbidrag, och de kanske inte tycker att de har
              större utrymme för det i sin kommunala budget. De sänkta kostnader
              de har fått är avgörande för den flygplatsen.
            </seg>
            <seg n="d929bacd">
              När det gäller samordning mellan militärt och civilt flyg, så
              kallad integrerad flygtrafiktjänst, är det också person och kompetens
              som är avgörande. Skulle det finnas några otydligheter på detta
              område är de naturligtvis lösbara. Till exempel uttryckte Transportstyrelsen
              vid den tidigare nämnda utfrågningen att deras roll är att tillvarata
              olika intressen och balansera vid konflikter. Med andra ord är
              inte heller detta något långsiktigt argument för att göra en total
              återreglering.
            </seg>
            <seg n="674883c7">
              Även miljöfrågan lyfts upp som ett argument tillsammans med flygtrafikledningstjänsten
              i påståendet att gröna inflygningar skulle försvåras. Det argumentet
              håller inte heller, eftersom gröna inflygningar är ett generellt
              koncept som omfattar alla flygledare inom EU. Det är inte någonting
              som man är med i eller inte är med i, utan det gäller att man
              är med i det systemet.
            </seg>
            <seg n="b8c2861f">
              För övrigt när det gäller miljöargumenten kan vi se på de flygplatser
              vi har i Sverige att det lokalt pågår ett gediget miljöarbete,
              så vi ser att det inom flyget finns stora ambitioner att göra
              vad man kan inom miljösektorn. Det gäller naturligtvis även på
              internationell nivå när vi pratar om utsläppshandel och så vidare.
              Sverige jobbar hårt för att det ska bli ett globalt system, för
              det är det enda som är gångbart i längden när det gäller flyget.
            </seg>
          </u>
          <note n="8ea51934">
            I detta anförande instämde Gunnar Andrén (FP).
          </note>
          <note type="speaker" n="9830f552">
            Anf. 179 SUZANNE SVENSSON (S) replik:
          </note>
          <u who="suzanne_svensson_648489" xml:id="i-881a5e8198be6478-2" n="ee4ad3e9">
            <seg n="8546dff4">
              Fru talman! När det gäller Transportstyrelsen och ett moratorium
              har vi ju haft en diskussion om vad som är sagt och inte sagt.
              Departementet påstår att det är så och att man därmed också har
              tagit det till den 31 december 2014 innan man går in i nästa fas.
              Man har också pratat om tekniska överlämningar och att man måste
              kontrollera att det fungerar. Så visst har det med flygsäkerhet
              att göra.
            </seg>
            <seg n="74ac76be">
              Vad gäller den totala återreglering som Lars Tysklind pratar
              om förstår jag inte vad han menar. När vi har tittat på det är
              det 50 procent av flygplatserna som kan fortsätta att göra sina
              upphandlingar. Ni räknar på ett annat sätt, och ni pratar naturligtvis
              om Arlanda i fråga om de 97 procenten.
            </seg>
            <seg n="eb886c92">
              Jag måste komma tillbaka till försvaret igen. Där får vi inget
              svar. Det har gått ett år sedan vi ställde den frågan till departementet.
              Det gjorde vi tillsammans, och ändå tycker ni att det inte har
              varit värt att jobba med det. Jag hörde Edward Riedl säga här
              tidigare att det inte var någon mening att fortsätta det. Men
              det har ju inte påbörjats, om jag förstod det rätt. Kan Lars Tysklind
              kanske svara på den frågan?
            </seg>
          </u>
          <note type="speaker" n="b006409e">
            Anf. 180 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-7" n="2a50d61a">
            <seg n="26b1452b">
              Fru talman! När det gäller Transportstyrelsens moratorium har
              det tydligen haglat en del olika synpunkter om vad det egentligen
              innebär. Men Transportstyrelsen har sin klara uppgift. Ska det
              in några nya företag som ska ha flygtrafik är det de som ska ge
              tillstånd och certifiera företagen. Jag antar att de har grepp
              om vilka moratorier de har gjort och inte gjort.
            </seg>
            <seg n="c24af52f">
              Det handlar naturligtvis om tekniska överlämningar och att de
              har med flygsäkerhet att göra. Mitt påstående var inte att det
              inte finns moment som handlar om flygsäkerheten. Men det är ingen
              skillnad mellan dem som betalar ut lönen. En flygledare som är
              anställd av Luftfartsverket har samma ansvar som en som är anställd
              av någon annan. Vi kan jämföra det med legitimationsyrken inom
              vården. En privatanställd kirurg har inte mindre ansvar än en
              landstingsanställd kirurg. De har exakt samma yrkesansvar. Det
              gäller flygledarna också. De sitter inte där som anställda av
              Luftfartsverket och har mer ansvar än de som är anställda av en
              privat aktör. När du sitter i tornet har du exakt samma yrkesansvar.
              Jämförelsen med piloter är ganska bra i sammanhanget.
            </seg>
            <seg n="ab43228c">
              Sedan var det fråga om vilka flygplatser som ska drabbas. Då
              får vi tolka tillkännagivandet som att det är felskrivet. Precis
              som Edward Riedl tog upp ingår alla de tre flygplatserna i Trollhättan,
              Västerås och Norrköping i samfällda TMA. Då är det en helt orimlig
              tanke att just de tre skulle ha slunkit förbi och ska få fortsätta,
              när ni dessutom säger att det inte är riktigt säkert på något
              konstigt sätt.
            </seg>
            <seg n="03968bdf">
              Det är klart att man är orolig både i Västerås och i Trollhättan
              för att ett sådant här beslut innebär att de får backa sina upphandlingar.
              Det är en självklarhet.
            </seg>
          </u>
          <note type="speaker" n="3b7a9026">
            Anf. 181 SUZANNE SVENSSON (S) replik:
          </note>
          <u who="suzanne_svensson_648489" xml:id="i-881a5e8198be6478-3" n="ee4ad3e9">
            <seg n="5a3382a1">
              Fru talman! Om man tittar på ekonomin för landsbygdsflygplatserna,
              om jag får kalla dem så, ser man att det har rätt stor betydelse
              hur det ekonomiska bidraget till dem ser ut. Jag känner att ni
              hela tiden undviker att svara på detta med försvarets behov. Jag
              skulle vilja ställa den frågan en gång till.
            </seg>
          </u>
          <note type="speaker" n="2b14166b">
            Anf. 182 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-8" n="2a50d61a">
            <seg n="dbe51d42">
              Fru talman! Vi har den integrerade flygtrafiktjänsten i Sverige,
              och den påverkas egentligen inte av detta. Man delar flygledare.
            </seg>
            <seg n="4d9c055d">
              Det svenska försvaret flyger över hela landet. Jag var och talade
              med flygledarna i Trollhättan, och de säger att det inte finns
              några problem. De tycker att det fungerar bra, och de ligger ändå
              granne med en flygflottilj. Återigen vill jag hänvisa till det
              som Transportstyrelsen sade. De har ju att balansera olika intressen
              och lösa eventuella konflikter. Det tillhör också deras uppgift
              i tillståndsprocessen, men det är inget argument för att inte
              gå vidare.
            </seg>
            <seg n="4970b298">
              På något sätt har man den konstiga synen att det var så bra,
              men kostnadsmässigt har det ju blivit en jätteförändring. 550
              000 kronor för Trollhättans flygplats är jättemycket pengar. Det
              kan låta som en struntsumma, men ser man till hela den summa som
              är upphandlingsbar och utsatt för konkurrens är det 800900 miljoner.
              Kan man då göra besparingar på 20 procent är det bara att räkna
              på vad det innebär för de flygplatser det gäller.
            </seg>
            <seg n="dfed4424">
              Om man tar bort dem som inte får vara med i ert tillkännagivande
              är det bara 4 procent av passagerarunderlaget kvar. Det är i praktiken
              en total återreglering, ingenting annat.
            </seg>
          </u>
          <note type="speaker" n="e8dcf92b">
            Anf. 183 ANDERS ÅKESSON (C):
          </note>
          <u who="anders_akesson_882924" xml:id="i-4b72b01453e54364-0" n="623d1d72" next="i-301e560c96cf414c-0"/>
          <note n="95c4796c">
            Fru talman! Låt mig inleda med att yrka bifall till utskottets
            förslag så när som på punkten 5, där jag självklart i likhet med
            tidigare allianstalare yrkar bifall till reservation 4.
          </note>
          <u who="anders_akesson_882924" xml:id="i-301e560c96cf414c-0" n="623d1d72" prev="i-4b72b01453e54364-0">
            <seg n="40a1d6ac">
              Fru talman! För väldigt många orter och regioner i vårt land
              är flyget det enda realistiska transportslaget när man ska lite
              längre, kanske till Helsingfors eller Bryssel i sin yrkesutövning,
              då man ska förmå besökare att i konkurrens med andra besöksmål
              komma till just min ort eller min del av landet eller kanske om
              man ska åka direktcharter till Barcelona för att se på fotboll.
              Kort sagt, för den del av vårt land som ligger lite bortom de
              tre storstadsområdena är flyget en överlevnadsfråga och en fråga
              om livskvalitet.
            </seg>
            <seg n="8a7aab82">
              I dag har vi en absolut majoritet av flygplatser i landet som
              ägs och drivs av kommuner och regioner. Utan undantag ligger dessa
              flygplatser på ställen där just tillgången till flyget möjliggör
              att platsen, orten eller regionen är en del av en allt större
              omvärld. Vi talar om orter som Arvidsjaur, Vilhelmina, Kalmar,
              Växjö och Ängelholm.
            </seg>
            <seg n="1264caae">
              Att äga och driva en lokal eller regional flygplats det görs
              nästan alltid av en kommun är med något enstaka undantag alltid
              en förlustaffär. Det innebär att ägaren, en kommun, får underskottsfinansiera
              driften. Det innebär att man i den kommunala budgeten får prioritera
              resurser för att kunna nå sin omvärld och bedriva en växande besöksnäring
              på orten. Resurserna till flygplatsen, som självklart anses livsviktig,
              konkurrerar med resurserna till skolan, barnomsorgen och äldreomsorgen
              och annan primärkommunal verksamhet. Det är ett vanligt dilemma
              för våra politikerkollegor i primärkommuner, men det gör det för
              den skull inte enkelt.
            </seg>
            <seg n="bcd81af6">
              Fru talman! Givet detta har vi i Sveriges riksdag inga som helst
              skäl att fatta beslut som gör att ansvaret för att hålla och driva
              en flygplats på massor av mindre orter i vårt land blir dyrare,
              svårare och kanske över tiden omöjligt. Vi har inga skäl att fatta
              några sådana beslut i Sveriges riksdag.
            </seg>
            <seg n="af9ad733">
              Fru talman! Säkerheten har diskuterats mycket här i kväll. Den
              kommer alltid i första rummet när det gäller transporter över
              huvud taget och i all synnerhet när vi diskuterar flyg och flygtrafikledning.
              Därför är det bra att Sverige är ett av de bästa länderna i världen
              vad gäller flygsäkerhet, och det är en position som vi självklart
              ska behålla.
            </seg>
            <seg n="96ea8954">
              Det debatten i dag har kommit att handla om är huruvida det faktum
              att vi har mer än en statlig tjänsteutövare på området flygtrafikledning
              påverkar säkerheten med att flyga. Jag tycker att vi ska konstatera
              och vara ärliga och eniga om att konkurrensutsättning av den lokala
              flygtrafikledningstjänsten inte på något sätt innebär att säkerheten
              riskerar att försämras. Samma höga säkerhetskrav gäller givetvis
              för alla leverantörer av flygtrafikledning.
            </seg>
            <seg n="ff65a8df">
              Utbildningskraven för flygtrafikledare är reglerade på EU-nivå.
              Det är mycket omfattande kunskapskrav. Statliga Transportstyrelsen
              utfärdar certifikat till företag och utövar tillsyn över de företag
              som uppfyller mycket de stränga säkerhetskrav som finns, och Transportstyrelsen
              utövar också tillsyn över dem som blivit godkända att utöva flygtrafikledning.
            </seg>
            <seg n="7cb1178e">
              Fru talman! Komna så här långt kan vi då konstatera att vi på
              just denna punkt i betänkandet har en utskottsmajoritetet bestående
              av Socialdemokraterna, Vänsterpartiet, Sverigedemokraterna och
              Miljöpartiet vars förslag i praktiken innebär att vi återreglerar
              marknaden för lokal flygtrafikledning.
            </seg>
            <seg n="fd64a188">
              Drivkrafterna bakom denna oheliga allians att komma fram till
              detta för de mindre flygplatserna mycket bekymmersamma ställningstagande
              har vi kanske fått delvis dissekerade i tidigare inlägg, och de
              är väldigt olika, men effekten för 3040 lokala flygplatser i vårt
              land är icke desto mindre fullständigt förödande. Effekten av
              detta ställningstagande för återreglering och monopolism riskerar
              att leda till väsentligt högre kostnader för att äga och driva
              en flygplats. Det blir precis som jag varnade för i min inledning.
            </seg>
            <seg n="7658005e">
              Vi har fått beskrivet för oss hur flygtrafikledningstjänsten
              utgör större delen av kostnaden för driften av en flygplats. Enligt
              mitt och andras sätt att se det innebär en återreglering ett mycket
              hårt slag mot de mindre, kommunala och regionala flygplatserna
              då dessa genom en återreglering skulle förlora möjligheten att
              kontrollera sina kostnader. I förlängningen kan det innebära att
              mindre flygplatser får svårt att fortsätta sin verksamhet. De
              läggs ned. Ambitionen att hela landet skulle leva offrades på
              monopolismens altare.
            </seg>
            <seg n="73ade82e">
              Fru talman! Än en gång yrkar jag bifall till utskottets förslag
              så när som på punkten 5, där jag yrkar bifall till reservation
              4.
            </seg>
          </u>
          <note type="speaker" n="38ac4277">
            Anf. 184 SIV HOLMA (V):
          </note>
          <u who="siv_holma_f5027c" xml:id="i-f962205845b6f0c9-5" n="9e446de2">
            <seg n="a86d8ec7">
              Fru talman! Jag måste börja med att säga att jag nu har lyssnat
              på många från allianspartierna som talar om att det här är en
              återreglering. Det här är ingen återreglering. Jag ska återkomma
              till varför.
            </seg>
            <seg n="578a3111">
              Jag yrkar avslag på reservation 4 om flygtrafikledningstjänst,
              som minoritetsregeringspartierna har formulerat. Jag yrkar bifall
              till reservation 3 om avveckling av Bromma flygplats, som Miljöpartiet
              och Vänsterpartiet står bakom.
            </seg>
            <seg n="3f1b6901">
              Fru talman! Jag instämmer i det mesta som utskottsmajoritetspartiernas
              företrädare har sagt i debatten om vikten av att inte konkurrensutsätta
              flygtrafikledningstjänsten på Swedavias flygplatser, de militära
              flygplatserna och flygplatser som Försvarsmakten har ett stort
              behov av, inklusive flygplatser inom samfällda TMA-områden. TMA
              står för Terminal Control Area, det vill säga kontrollerat luftrum.
              För dessa ska Luftfartsverket också fortsättningsvis utöva flygtrafikledningstjänsten.
            </seg>
            <seg n="389c67ad">
              Flygsäkerheten när det gäller flygtrafikledningen är, som många
              har varit inne på, det absolut viktigaste. Sverige har en flygsäkerhet
              i världsklass. Jag menar att det är viktigt att fortsätta att
              ha en flygsäkerhet som är en av världens bästa.
            </seg>
            <seg n="fdfd834d">
              Trafikutskottet höll den 16 maj en offentlig utfrågning om flygtrafikledningstjänsten
              där berörda aktörer redogjorde för hur de såg på den fortsatta
              utvecklingen av marknaden för lokal flygtrafikledningstjänst.
              Den offentliga utfrågningen resulterade i att jag blev stärkt
              i uppfattningen att flygtrafikledningstjänsten, som är en form
              av myndighetsutövning, huvudsakligen ska utföras av en myndighet
              och inte av privata aktörer.
            </seg>
            <seg n="dca6ad5d">
              En viktig sak i sammanhanget är att det, när man gör någon form
              av ansvarsutkrävande, som är ett offentligt åtagande, är enklare
              än när det är fler. Det tycker jag är ganska självklart.
            </seg>
            <seg n="6fb2eb40">
              Den civila och militära flygtrafikledningen är samordnad i Sverige,
              vilket gör det ännu viktigare att inte privatisera verksamheten.
              Försvarsmakten har i dag inga egna flygtrafikledare utan är beroende
              av Luftfartsverket för att få sina behov tillgodosedda, och det
              är viktigt att Försvarsmaktens behov kan tillgodoses i alla beredskapslägen.
              Det är också på sin plats att poängtera att det är olämpligt att
              privata företag har tillgång till känslig information om Sveriges
              försvar.
            </seg>
            <seg n="475d5581">
              Fru talman! Riksdagen har redan förra året riktat ett tillkännagivande
              till regeringen om att eventuella ytterligare steg i att konkurrensutsätta
              inte får ske förrän beredningsarbetet av den statliga utredningen
              avslutats. Det är viktigt för exempelvis Edward Riedl att komma
              ihåg.
            </seg>
            <seg n="9b5a436e">
              Utredningen hade slagit fast att flygtrafiktjänsten är ett offentligt
              åtagande. Den föreslog bland annat att det övre luftrummet inte
              skulle konkurrensutsättas och att Luftfartsverket skulle ha ansvar
              för bland annat flygtrafikledningstjänsten i det övre luftrummet,
              lokal flygtrafikledningstjänst för de militära flygplatserna,
              infrastruktur och beredskapsplanering. Sedan fick regeringen ett
              uppdrag från riksdagen att efter sin beredning redovisa för riksdagen
              att regeringen vidtagit åtgärder för att tillförsäkra att fortsatt
              fullgod flygsäkerhet hade fått högsta prioritet och att de hade
              tagit hänsyn till Försvarsmaktens behov. Flera har varit inne
              på att den återkopplingen inte kom.
            </seg>
            <seg n="269ca551">
              Fru talman! Ett intressant faktum är att regeringen återigen,
              kanske man skulle säga i strid med riksdagens beslut har tillåtit
              konkurrensutsättning av flygtrafikledningstjänsten på Norrköpings
              flygplats som ligger inom ett samfällt TMA-område.
            </seg>
            <seg n="7499ac05">
              Edward Riedl attackerar utskottsmajoriteten. Men hur ser Riedl
              på majoritetsbeslut i riksdagen? Är det någonting som man från
              en minoritetsregering måste följa? Jag tycker att det är riksdagen
              som är Sveriges högsta beslutande organ, och riksdagen står över
              regeringen.
            </seg>
            <seg n="32448e66">
              Det är uppenbart att vi här har ytterligare ett exempel på att
              minoritetsregeringen gör sina egna tolkningar av vad riksdagsmajoritetens
              beslut innebär. Det är dessutom ganska patetiskt när Åkesson och
              flera andra från borgerliga partier gråter krokodiltårar över
              att riksdagsbeslutet hotar flygtrafiken på icke-statliga flygplatser,
              exempelvis i norra Sverige. Det är faktiskt deras egen regering
              som har försämrat de statliga driftsbidragen till kommunala flygplatser
              i norra Sverige, till exempel Arvidsjaur, Gällivare och Pajala,
              till förmån för flygplatserna i de södra delarna av landet.
            </seg>
            <seg n="8f16be55">
              Dessutom har jag förstått att de namngivna flygplatserna, som
              bland annat Åkesson tar upp, inte berörs av kommande aktuella
              riksdagsbeslut.
            </seg>
            <seg n="fb29f2e0">
              Vad gäller det kommande beslutet är det klockrent. För säkerhets
              skull upprepar jag det. Den lokala flygtrafikledningstjänsten
              på Swedavias flygplatser, de militära flygplatserna och flygplatser
              som Försvarsmakten har ett stort behov av samt flygplatser inom
              TMA-områden ska även fortsättningsvis enbart utövas av Luftfartsverket.
            </seg>
            <seg n="ddf270c1">
              Fru talman! Jag ska avsluta med det andra bifallsyrkandet, som
              jag hade. Det handlar om flygtrafiken på Bromma flygplats. Den
              är ett av Helsingforss största miljöproblem. Den genererar såväl
              buller som utsläpp av ett flertal föroreningar. Därtill kommer
              att området är hårt ansträngt av trafikleder. Utöver miljöhänsyn
              och behov av bostäder i Helsingfors tillkommer alltså säkerhetsrisker.
            </seg>
            <seg n="8d217f85">
              Det finns fullgoda flygplatsalternativ i Helsingforssregionen,
              vilket gör att Bromma flygplats kan ersättas med bland annat Skavsta.
              Vid en avveckling av Bromma flygplats frigörs byggbar mark till
              bostäder. Det finns mark för att bygga 4 000 nya bostäder. Eftersom
              avtalen med Bromma flygplats är skrivna på, vad jag minns, 30
              år är det rimligt att uppdra till regeringen att sätta i gång
              en process där Bromma flygplats avvecklas.
            </seg>
          </u>
          <note type="speaker" n="afe60f21">
            Anf. 185 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-9" n="2a50d61a">
            <seg n="f3649a73">
              Fru talman! Om jag uppfattade Siv Holma rätt sade hon: Det är
              ingen återreglering. Vad är det då? Det är fråga ett.
            </seg>
            <seg n="61775885">
              Sedan upprepade Siv Holma tillkännagivandet. Det har vi själva
              läst många gånger. Jag tror att de flesta har läst det. Det är
              två flygplatser som har haft en annan aktör under en ganska lång
              tid, eller i alla fall sedan 2012. Det är Trollhättan och Västerås.
              Vad händer med de två flygplatserna? På något vis backar ni från
              den frågan och tycker: Nej, de får nog fortsätta så där lite lagom,
              för det är inte så farligt.
            </seg>
            <seg n="6a83eee9">
              Men det måste vara en någorlunda klar linje som ni vill hålla.
              Annars blir det jättekonstigt. Osäkerhet blir det i alla fall.
              Det går inte att komma runt att både Trollhättan och Västerås
              ligger inom samfällda TMA.
            </seg>
            <seg n="993e6522">
              Nu vet jag inte riktigt om Siv Holma var inne så mycket på flygsäkerheten,
              men jag kan ändå ställa frågan: Anser Siv Holma att det vi diskuterar
              i dag har någonting med flygsäkerheten att göra, alltså vem som
              har flygledning? Kan vi vara överens om att vilken flygledare
              vi än har måste det vara en certifierad flygledare som faktiskt
              har ett ansvar, och flygsäkerheten måste alltid ligga på högsta
              nivå?
            </seg>
          </u>
          <note type="speaker" n="a836256d">
            Anf. 186 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-6" n="9e446de2">
            <seg n="6159745e">
              Fru talman! När det gäller frågorna om vad som händer med vissa
              flygplatser, som Lars Tysklind tar upp, skulle jag vilja säga
              så här: Om regeringen hade gjort sin hemläxa, det vill säga återrapporterat
              till riksdagen efter att man berett den statliga utredningen,
              hade många frågor varit besvarade.
            </seg>
            <seg n="8604d91f">
              När jag har läst det här och lyssnat har jag uppfattat det som
              att det är status quo, alltså att det är oförändrat i förhållande
              till det som det har varit utifrån utredningen, som kom med de
              förslagen.
            </seg>
            <seg n="0585cc63">
              Till exempel Lars Tysklinds allianskollega Anders Åkesson talar
              om Arvidsjaur, Vilhelmina och så vidare. De är absolut inte berörda
              av det. Det vet jag däremot, för det har jag tagit reda på.
            </seg>
            <seg n="dd96b8f2">
              Vi hade alltså kunnat vinna väldigt mycket med en regering som
              hade fullföljt det tillkännagivande som också Lars Tysklind och
              regeringspartierna var överens om att göra. Men det fullföljdes
              inte, och det beklagar jag, för om det hade fullföljts hade många
              av de här frågorna varit besvarade.
            </seg>
          </u>
          <note type="speaker" n="e0fccab2">
            Anf. 187 LARS TYSKLIND (FP) replik:
          </note>
          <u who="lars_tysklind_527bfb" xml:id="i-4c4e5a163edca831-10" n="2a50d61a">
            <seg n="fe37ca0b">
              Fru talman! Det är inte så att ett tillkännagivande bara försvinner,
              utan det finns naturligtvis kvar. Men det som är problemet här
              är att fyra partier S, MP, SD och V har valt att gå ett steg vidare
              och dra slutsatsen att nu är det konkret återreglering som gäller.
              Det är inte fråga om regeringen. Jag vet inte om det är något
              slags hämndaktion för att regeringen inte har gjort sin hemläxa,
              som Siv Holma säger, men i praktiken står det så.
            </seg>
            <seg n="42fb98c0">
              Flygplatserna i Norrland är inte inblandade i detta av den enkla
              anledningen att norr om Helsingfors finns det inget samfällt TMA-område.
              Det är därför helt grönt för Norrland. Om det är Siv Holmas enda
              vy i detta behöver vi inte diskutera det vidare.
            </seg>
            <seg n="3fc05ef5">
              De facto ligger dock både Trollhättan, Västerås och Norrköping
              inom samfällda TMA:områden. Västerås och Trollhättan har i dag
              privata leverantörer i flygledningen, och det fungerar bra. Ska
              de behöva ta bort det? Det är egentligen det som är frågan, för
              det vore ju fullständigt ologiskt om det bara ska vara Luftfartsverket
              som har flygledning inom samfällda TMA-områden. Då kan man inte
              ha två flygplatser som fortsätter.
            </seg>
            <seg n="da164975">
              Jag tycker att ni är skyldiga dessa flygplatser ett klart besked
              om vad de ska förhålla sig till. De spekulerar ju i detta nu.
              Jag läste upp citatet från Västerås. Siv Holma kan höra även med
              Trollhättan. De spekulerar och följer den här debatten väldigt
              noga, för det är väldigt betydelsefullt för dem vad det här kommer
              att utmynna i och vilka kostnader det kommer att bli. Det är alltså
              ingen obetydlig fråga för dem det gäller i praktiken och i verkligheten.
            </seg>
            <seg n="e0ea2b0b">
              Sedan kan vi alltid hålla på och diskutera vem som har gjort
              vad inom politiken; det här är ändå den verklighet som de har
              att hantera. Siv Holma kan stå här och vara arg på regeringen,
              det accepterar jag, men inte bara för sakens skull, utan att tveka
              och utan att ge besked om beslut som påverkar så mycket i verksamheten
              ute i landet.
            </seg>
          </u>
          <note type="speaker" n="e7246c76">
            Anf. 188 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-7" n="9e446de2">
            <seg n="c7c99bf3">
              Fru talman! Den verklighet som vi befinner oss i är en konsekvens
              av vad den sittande regeringen har undvikit att göra. Jag tycker
              fortfarande att det är väldigt oklart. Det går ju inte bara att
              uttrycka det som att det handlar om vilken kompetens man har när
              det handlar om att till exempel tillgodose Försvarsmakten och
              dess behov av flygledningstjänster.
            </seg>
            <seg n="8fe8ed9b">
              På den offentliga utfrågningen uttrycktes oro över hur det här
              skulle bli. Det man hade gjort 1978, det vill säga att man hade
              slagit ihop det här från att man hade den här samordningen, det
              sökte man ju svar på också från regeringens sida. Det var ingen
              som svarade på det, inte heller någon företrädare för partierna
              i minoritetsregeringen.
            </seg>
            <seg n="6d8ff742">
              Det här är konsekvensen av att handläggningen av dessa frågor
              har skötts så otroligt dåligt, och det som är så intressant är
              att när man sköter sig illa sägs det vara oppositionens fel när
              det faktiskt är regeringen som har ansvaret för att de här frågorna
              ska fungera på det sätt som är bäst för alla.
            </seg>
            <seg n="b8cf5ae2">
              Allianspartierna var ju med på tillkännagivandet förra året.
              Ändå vårdades inte den överenskommelsen. Ändå gjorde man inte
              så att man verkligen såg till att regeringen informerade riksdagen
              om de här frågorna som man klart och tydligt hade varit överens
              om.
            </seg>
          </u>
          <note type="speaker" n="54a549b4">
            Anf. 189 EDWARD RIEDL (M) replik:
          </note>
          <u who="edward_riedl_032876" xml:id="i-5d83f8dbaacf5a03-5" n="82df1818">
            <seg n="4ed240b5">
              Fru talman! När det gäller frågan om militära hemligheter och
              privata företag kan det vara väl värt att påminna Siv Holma om
              att det finns rätt många privata företag som har relativt mycket
              insyn i det svenska försvaret, det av den enkla anledningen att
              den mesta försvarsmaterielen inte tillverkas av statliga företag
              utan av företag som Saab, Bofors, Hägglunds och så vidare, och
              det gör att privata företag har ganska god insyn i försvaret.
              Däremot har vi en ordning där vi säkerhetsklassar personalen.
              Olika samhällsskick har valt olika lösningar för det här, men
              det har funkat relativt bra i västvärlden.
            </seg>
            <seg n="500bfd7c">
              Det var svaret på Siv Holmas första fråga.
            </seg>
            <seg n="227b892e">
              Precis tvärtemot vad Siv Holma påstår är det faktiskt så att
              vi har flyttat pengar från södra Sverige till norra Sverige när
              det gäller flyget. Siv Holma har alltså helt fel och är ute och
              cyklar även här.
            </seg>
            <seg n="639fe31a">
              Det som har hänt är att vi har en ordning där vi upphandlar trafiken
              där det inte finns möjlighet att på marknadsmässig grund sköta
              flygtrafiken. På orter som är beroende av flygtrafik men där det
              inte går att upprätthålla en marknad har vi gett flygplatserna
              ökat stöd, och det har vi gjort på bekostnad av flygplatser företrädesvis
              i södra Sverige.
            </seg>
            <seg n="c433bde7">
              Sedan är det så att vi har flyttat över de här pengarna i länsplanerna.
              Vi har alltså inte tagit bort pengar för flyget, utan vi har gett
              regionerna möjlighet att prioritera själva.
            </seg>
            <seg n="3b82d7c1">
              När det gäller överenskommelsen som vi har pratat om flera gånger
              är det viktigt att poängtera att vi bara kan styra över statliga
              flygplatser, inte över de kommunala. Då hade vi varit tvungna
              att stifta lag i kammaren. Men de kommuner som har genomfört upphandlingar
              är socialdemokratiska kommuner som har tyckt att det här har varit
              en bra idé.
            </seg>
            <seg n="34a113b1">
              Jag har en fråga till Siv Holma som jag också har ställt till
              de kamrater som hon genomfört den här reformen med, det vill säga
              Socialdemokraterna, Sverigedemokraterna och Miljöpartiet: Vad
              innebär det här för Trollhättan, Västerås och Norrköping? Om ni
              nu bestämmer er för att det här är vägen att gå, då måste ni kunna
              svara dem. Vad innebär detta?
            </seg>
          </u>
          <note type="speaker" n="7310ce1b">
            Anf. 190 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-8" n="9e446de2">
            <seg n="fbfa02a5">
              Fru talman! Nu är det så här att riksdagen har inte verkställighetsmakten,
              utan det har regeringen. Regeringen ska verkställa vad riksdagen
              fattar beslut om, och den frågan kommer då att få skötas av Riedls
              minoritetsregering.
            </seg>
            <seg n="ae624fb6">
              När det gäller de företag som nämndes som producerar materiel
              till försvaret är det företrädesvis svenska företag, och det finns
              säkerhetsklassade personer som jobbar med detta. Men när man gör
              en sådan här konkurrensutsättning kommer det ju inte bara att
              vara företag från Sverige eller Norden, utan det är i stort sett
              hela EU-området som kommer att vara involverat i sammanhanget.
            </seg>
            <seg n="0ce65552">
              Man kan tycka att det inte är något större problem och att man
              kan lösa allting, men vi fick aldrig något svar på det här när
              vi för ett år sedan gav ett uppdrag till regeringen att komma
              tillbaka till riksdagen och redogöra för hur man löst Försvarsmaktens
              behov i det här sammanhanget. Man gav inget besked alls.
            </seg>
            <seg n="bd9a0143">
              När det gäller driftsbidrag till icke statliga flygplatser har
              jag tittat på de här handlingarna. Jag ser i alla fall ingen ökning
              av anslaget vad gäller driftsbidragen. Man har gjort om det. Man
              har slagit ihop det så att driftsbidraget till icke statliga flygplatser
              ska konkurrera med alla andra. På det sättet hävdar man att det
              här innebär en förstärkning.
            </seg>
            <seg n="a1e38858">
              Så läser inte jag den lösning som Trafikverket gjorde. Arvidsjaur
              var till och med i kontakt med mig och uttryckte att detta kommer
              att bli en försämring, och jag tror på dem.
            </seg>
          </u>
          <note type="speaker" n="c013013a">
            Anf. 191 EDWARD RIEDL (M) replik:
          </note>
          <u who="edward_riedl_032876" xml:id="i-5d83f8dbaacf5a03-6" n="82df1818">
            <seg n="9ba9e667">
              Fru talman! Jag sade det inte i mitt förra inlägg, för tiden
              medgav inte det, men självklart är det så att regeringen ska rätta
              sig efter en riksdagsmajoritet. På det har vi inga olika synpunkter.
              Men det Siv Holma missar är det faktum att om man bildar en riksdagsmajoritet
              i någon riktning, då måste man också kunna berätta vad det är
              man faktiskt vill. Siv Holma har rätt i att det är regeringen
              som ska verkställa de beslut som riksdagen fattar. Om det har
              vi inga olika åsikter, men det kan rimligen vara rätt bra för
              en regering att veta vad det är ni faktiskt vill, och då kan ni
              hänvisa till att, jo, det står där.
            </seg>
            <seg n="bd4575f7">
              Men om det står där kan väl Siv Holma berätta för dem som lyssnar
              och framför allt för dem som bor i Trollhättan, Västerås och Norrköping:
              Vad är det praktiskt som kommer att förändras? Vad är det ni vill?
              Ni fyra partier som får majoritet fattar nu ett beslut. Vad är
              det ni vill ska hända med de här flygplatserna? Det måste du rimligen
              kunna svara på. Person efter person från de partier som ni nu
              har bildat majoritet tillsammans med har duckat för den frågan.
              Jag skulle vilja att du, Siv, faktiskt berättar vad det är ni
              vill ska ske.
            </seg>
            <seg n="f0a862b8">
              När det gäller den sista biten handlar det om det tillkännagivande
              vi gjorde för ett år sedan. Vi är helt överens om att det fanns
              och fortfarande finns en del saker att reda ut. Man kan tycka
              att regeringen jobbar för långsamt, att den inte gör exakt det
              man vill och så vidare. Men om man fortfarande tror på reformer
              nu vet jag att Vänsterpartiet inte gör det, men det kanske finns
              något annat parti i den allians ni har bildat mot flyget som gör
              det och om man är intresserad av att faktiskt göra någonting vettigt
              av det här är det rimligen så att man hade kunnat påpeka det i
              stället och sagt att vi vill att ni löser ut den här frågan. Skynda
              er! Se till att lösa den konflikt som finns med försvaret. Då
              hade man kunnat hantera det. Ni väljer tvärtemot att säga nej,
              stopp, nu räcker det. Ge gärna svaret när det gäller Trollhättan,
              Västerås och Norrköping!
            </seg>
          </u>
          <note type="speaker" n="1abb5273">
            Anf. 192 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-9" n="9e446de2">
            <seg n="d343ae58">
              Fru talman! Jag tycker att Riedl gör det väldigt lätt för sig.
              Han tycker att det är helt okej att en regering abdikerar från
              sitt ansvar, och det är inte första gången. Så fort saker och
              ting inte går enligt minoritetsregeringens önskemål är det någon
              annans fel hela tiden. Det ingår ju i ett regeringsansvar att
              man måste hitta lösningar. Vi som står bakom det här beslutet
              har inte talat om att några flygplatser ska läggas ned. Det finns
              alltid lösningar på allting.
            </seg>
            <seg n="316f25f7">
              Jag är väl medveten om att den här lösningen kanske kostar mer.
              Det har också tagits upp i underlaget. Men jag är beredd på att
              det blir lite dyrare därför att det finns andra saker som man
              vinner, till exempel samordning, som jag tycker är oerhört viktigt.
              I och med att vi har samordnat civila och militära flygledningstjänster
              tycker jag att det är jättebra.
            </seg>
            <seg n="f68d5541">
              Det är ni som smiter ifrån hela tiden. Ni vill inte diskutera
              vad det finns för konsekvenser för Försvarsmakten. Ni talar bara
              om att det är en kompetensfråga. Jag anser inte att det är en
              kompetensfråga. Som någon sade tidigare, varför ska man laga någonting
              som inte är sönder? Om vi har en av världens bästa flygledartjänster,
              varför ska vi inte slå vakt om den och fortsätta att ha det så
              när det fungerar så väldigt bra?
            </seg>
            <seg n="243db2df">
              Jag upplever inte att någon av dem som har talat före mig i den
              här majoriteten har duckat, utan de svarar inte det du vill att
              de ska svara, det vill säga att några flygplatser ska läggas ned.
              Det är ni som oroar er helt i onödan. Det är inte tal om att några
              flygplatser ska läggas ned. Det finns bara i er fantasi.
            </seg>
          </u>
          <note type="speaker" n="81ad0c5d">
            Anf. 193 ANDERS ÅKESSON (C) replik:
          </note>
          <u who="anders_akesson_882924" xml:id="i-0ca15654ef134b36-5" n="623d1d72">
            <seg n="4517b08e">
              Fru talman! Apropå säkerhet, varifrån försvarsmateriel kommer
              och Siv Holmas replik om att det ju var svenska företag, Saab,
              Hägglunds etcetera, finns det skäl att påpeka att den senast införskaffade
              försvarshelikoptern är amerikansk. Men det var en parentes.
            </seg>
            <seg n="dcc3ff78">
              Jag blev apostroferad för att gråta krokodiltårar över att flygplatserna
              i Arvidsjaur, Vilhelmina med flera ställen i norra Sverige och
              i södra Sverige, på ett 35-tal mindre orter, över tiden självklart
              hotas av nedläggning när man inte på ett rationellt sätt kan upphandla
              det som utgör en av de dyraste driftkostnaderna för att bedriva
              flygsäker flygtrafik. Och regeringen skulle medverka till att
              omfördela statliga stödpengar till flygplatser från norra Sverige
              till södra Sverige. Det uppfattade jag, fru talman, att Siv Holma
              sade från talarstolen i sitt huvudanförande.
            </seg>
            <seg n="3e7ae3dc">
              Då måste jag fråga Siv Holma: Var det rätt? Har jag uppfattat
              Siv Holma rätt?
            </seg>
          </u>
          <note type="speaker" n="9bf41df2">
            Anf. 194 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-10" n="9e446de2">
            <seg n="a44ee736">
              Fru talman! När det gäller förändringen av driftsbidrag till
              icke-statliga flygplatser är den uppgift som jag har att grunda
              mig på vad Arvidsjaur har förtäljt mig. Jag har också undersökt
              vad resultatet blev när regeringen fattade beslutet. Då gjorde
              man om hur det här driftsbidraget skulle fördelas ut. Man gjorde
              det till ett länsbidrag, och man använde en summa som var den
              lägsta möjliga som till exempel Arvidsjaur hade fått under de
              senaste sex sju åren. Jag kan inte tolka det på något annat sätt
              än att det är en försämring.
            </seg>
            <seg n="242d6d97">
              Det som jag tycker är så tragiskt i det här sammanhanget, Anders
              Åkesson, är att din partikamrat Stefan Tornberg har skrivit en
              debattartikel i Piteå-Tidningen jag antar att han har fått uppgifterna
              från dig där han säger att det här beslutet kommer att hota flygtrafiken
              i Arvidsjaur, Pajala och Gällivare. Vad jag har förstått i dag,
              när jag har tagit reda på saker och ting, är att dessa flygplatser
              icke är berörda av det här beslutet. Vad grundar sig Anders Åkesson
              på när han säger att dessa flygplatser påverkas av det beslut
              som riksdagen kan komma att fatta vid nästa voteringstillfälle?
            </seg>
          </u>
          <note type="speaker" n="79422dbd">
            Anf. 195 ANDERS ÅKESSON (C) replik:
          </note>
          <u who="anders_akesson_882924" xml:id="i-0ca15654ef134b36-6" n="623d1d72">
            <seg n="ac8e23e2">
              Fru talman! För någon timme sedan blev jag ordinerad av en annan
              ledamot att lugna ned mig lite. Jag får nästan kvittera den ordinationen
              nu.
            </seg>
            <seg n="f811ebdd">
              Vad gäller det statliga stödet, fru talman, är det precis tvärtom.
              För några år sedan, 20072008, omfördelades rätt rejäla medel från
              södra Sveriges flygplatser till norra Sveriges flygplatser. Jag
              blev personligen uppringd av väldigt upprörda flygplatsledningar
              i Växjö, Kalmar med flera som var jättearga över att den borgerliga
              regeringen omfördelade. Jag tror att det var Åsa Torstensson dessutom.
            </seg>
            <seg n="05b2e7c1">
              Jag var, fru talman, personligen på plats i Arvidsjaur i våras
              och har tagit reda på precis det som nu lätt kan riskera att hända
              därför att Trafikverket tittar på ett nytt fördelningssystem.
              Det är inte beslutat, fru talman, men det är på gång. Det är bra
              att Arvidsjaur också uppvaktar ledamoten Holma. Hon kanske till
              och med skulle åka till Arvidsjaur, besöka dem och sätta sig in
              i riktigt vad det innebär.
            </seg>
            <seg n="c71f564e">
              Självklart, fru talman, hotas Arvidsjaur, Vilhelmina, Kalmar,
              Växjö, Ängelholm och 30 lokala, mindre flygplatser till om vi
              genom ett monopolistiskt beslut i Sveriges riksdag återreglerar
              trafikledningen för flygplatser och reducerar marknaden att agera
              på, det vill säga den marknad där du kan utöva konkurrens på en
              ytterst liten bråkdel av den totala flygmarknaden. Självklart
              påverkar det förutsättningarna i Arvidsjaur, Vilhelmina med flera
              ställen att orka driva sina flygplatser. Självklart påverkas de
              av detta.
            </seg>
          </u>
          <note type="speaker" n="b86eb281">
            Anf. 196 SIV HOLMA (V) replik:
          </note>
          <u who="siv_holma_f5027c" xml:id="i-f962205845b6f0c9-11" n="9e446de2">
            <seg n="d42bd7fd">
              Fru talman! Arvidsjaur, Pajala, Gällivare och Vilhelmina vet
              jag inte ingår i den uppräkning som finns i det här riksdagsförslaget.
              Så är det. Jag kan rekommendera Anders Åkesson att kontakta Stefan
              Tornberg och göra en liten källgranskning vad gäller detta. Jag
              förstår inte vad det finns för anledning att oroa dessa flygplatser
              helt i onödan.
            </seg>
            <seg n="cf9d6b6c">
              Jag tycker att det är bra att Anders Åkesson ändå ger mig lite
              rätt när han talar om att fördelningssystemet har förändrats,
              senast det som ska börja gälla 2013. Vad jag har tittat på var
              ett regeringsbeslut. Jag minns inte exakt datum, men det var i
              mars. Det är inte så länge sedan. Där framgick det hur man hade
              kommit fram till detta. Där framgick det också att Trafikverket
              hade föreslagit förändringar. Det blev ett annat fördelningssystem,
              och resultatet av detta talar för, som jag förstod det, att man
              har fått mindre.
            </seg>
            <seg n="fa1dbce5">
              Varför tar jag upp driftsbidraget? Jo, jag menar att driftsbidraget
              kan vara någonting som Anders Åkesson, vars parti finns med i
              regeringen, kan kompensera utifall det blir fördyringar. Eftersom
              de som jag har nämnt inte är med i de här sammanhangen men de
              andra flygplatserna kanske är det, finns alla chanser att göra
              så att det här blir riktigt bra för de berörda och även för dem
              som inte är direkt berörda.
            </seg>
          </u>
          <note type="speaker" n="77eef7e3">
            Anf. 197 TONY WIKLANDER (SD):
          </note>
          <u who="tony_wiklander_23625a" xml:id="i-884522fe4e327df5-1" n="4f7f2bdd">
            <seg n="dd84d86e">
              Fru talman! Jag ska inleda med att säga att jag i stort instämmer
              i Suzanne Svenssons inledningsanförande. Däremot har jag här i
              dag hört väldigt mycket hur man recenserar och misstänkliggör
              andra partier för deras bevekelsegrunder för sina beslut, i det
              här fallet gällande konkurrensutsättning av flygtrafikledningen,
              och det tänker jag inte göra. Jag har inte heller några heliga
              och ännu mindre några oheliga allianser i det här sammanhanget,
              utan jag talar för Sverigedemokraterna och ingenting annat.
            </seg>
            <seg n="16157280">
              Trots att vi är rätt nya i den här församlingen har vi genom
              åren sett nog av misslyckade avregleringar och misslyckade konkurrensutsättningar.
              Jag behöver bara nämna taxi, elbolag och järnvägen så har jag
              sagt några stycken. Det finns fler exempel.
            </seg>
            <seg n="d19939b8">
              Vi hade för några dagar sedan en hearing i Skandiasalen angående
              det här, där allehanda experter ställde upp. Jag ställde då en
              enda fråga, och den ställde jag till i det här fallet konkurrenten
              till Luftfartsverket; jag tror att de går under beteckningen ACR.
              Jag frågade lite naivt hur det kommer sig att man kan sänka kostnaderna
              med 30 procent. Jag tycker att det var en rätt väsentlig fråga
              att få ett svar på, men det fick jag inte annat än att man lite
              blekt uttryckte att de var så effektiva.
            </seg>
            <seg n="2ec5bc38">
              I går, vill jag minnas att det var, kom man också med ett pressmeddelande
              där man faktiskt fläskade på budet lite grann nu var det närmare
              40 procent. Jag vet inte hur ett företag bär sig åt. Låt oss säga
              att Luftfartsverket har en del överrock i form av byråkrati. Det
              är mycket möjligt; jag kan inte deras arbetsform. Den går i så
              fall att rätta till, men det kan ändå inte vara förklaringen.
              Även de nya som har sådana ambitioner måste nämligen hålla sig
              med en viss administration. I annat fall kommer de inte att klara
              av det.
            </seg>
            <seg n="03bb54c8">
              När jag hörde om de 30 procenten kom jag osökt att tänka på DSB,
              det danska tågbolag som tog över järnvägen nere i Öresundstrakten
              med ett anbud som låg just 30 procent under övriga anbudsgivare.
              Det slutade som bekant i katastrof och kostade regionen mycket
              pengar. Därför kan jag förstå att det första jag hörde om Swedavia
              var att man krävde en uppbackning, det vill säga att Luftfartsverket
              om det här nu inte skulle fungera får se till att hålla en reservstyrka.
              Swedavia tackade mycket artigt nej till det och sade: På det sättet
              jobbar inte vi.
            </seg>
            <seg n="c62a3ae5">
              När vi väl hade kommit så långt hade jag inga problem att ta
              slutlig ställning i det här. Vi menar nämligen inom Sverigedemokraterna
              att allt faktiskt inte lämpar sig för utförsäljning eller konkurrens.
              Det finns en del saker samhället faktiskt bör ha kontroll på.
              Med det sagt yrkar jag bifall till majoritetstexten, det vill
              säga bifall till förslaget i utskottets betänkande och avslag
              på reservationerna.
            </seg>
            <seg n="756f85fc">
              Jag har en liten grej till. Jag hörde här, fru talman, om piloterna
              som var anställda i privata bolag och att det fungerade med säkerheten.
              Jag vill då i korthet nämna att den bästa försäkringen med piloterna
              är att de är med på planet. Det är inte flygledarna.
            </seg>
          </u>
          <note type="speaker" n="7679d99e">
            Anf. 198 JAN-EVERT RÅDHSTRÖM (M):
          </note>
          <u who="jan-evert_radhstrom_37a861" xml:id="i-089b3a02cef4f50f-0" n="5761682e">
            <seg n="c23069f3">
              Fru talman! Mycket har sagts i den här debatten, och jag tror
              att förvirringen i många stycken har varit total när vi har hört
              Suzanne Svensson försöka förklara vad det är som egentligen gäller.
            </seg>
            <seg n="e398217c">
              Jag börjar med att i talarstolen fråga Suzanne Svensson: Vilka
              kommunala flygplatser kommer inte att bli berörda inom samfällda
              TMA-områden, så som har sagts ett antal gånger? Jag läser i utskottets
              ställningstagande för Socialdemokraterna, Sverigedemokraterna,
              Vänsterpartiet och Miljöpartiet. Det står att flygtrafikledningstjänsten
              på Swedavias flygplatser, de militära flygplatserna och flygplatser
              som Försvarsmakten har ett stort behov av samt flygplatser inom
              samfällda TMA-områden även fortsättningsvis enbart ska utövas
              av Luftfartsverket.
            </seg>
            <seg n="b1761b1f">
              Då vill jag läsa från ett papper jag har fått från Transportstyrelsen
              om vilka flygplatser som ingår inom samfällda TMA-områden. Papperet
              är alltså från Transportstyrelsen. Det står att förutom de statliga
              flygplatserna, som är elva stycken, är det Västerås, Eskilstuna,
              Norrköping, Linköping, Skavsta, Säve, Trollhättan, Såtenäs, Ängelholm,
              Kristianstad, Ljungbyhed och några ytterligare som inte har någon
              speciellt stor persontrafik. Stämmer detta, Suzanne Svensson,
              eller stämmer inte det ni säger i ert ställningstagande?
            </seg>
            <seg n="3b3d7e46">
              Siv Holma vill inte alls kännas vid vad de har beslutat utan
              överlåter åt regeringen att tolka det tillkännagivande de har
              gjort. Det är dock väldigt enkelt att tolka, och det vore klädsamt
              om Siv Holma kunde ta i sin mun att de vill återreglera flygtrafiken
              på de kommunala flygplatserna.
            </seg>
            <seg n="b7144e75">
              Fru talman! Det har varit ett antal debatter i landet. Suzanne
              Svensson nämnde också det och ville påstå att jag är ohederlig
              när jag säger att det äventyrar trafiken på andra flygplatser.
              Det är precis det jag gör; det är ju dina partikamrater, Suzanne
              Svensson, som ser en stor fara med det beslut ni fattar här i
              Sveriges riksdag. Karlstad flygplats är ett exempel. De har i
              dag upphandlat sin trafik, till en besparing på 1 miljon kronor
              per år. Det är inget matematiskt trick man måste göra när man
              kan konstatera att möjligheterna till flygledningskonkurrens försvinner
              på 96 procent av alla flygplatser med persontrafik i Sverige om
              era beslut blir verklighet. Det finns inget ACR eller någon annan
              som vill ta upp konkurrensen på den lilla marknad som är kvar.
            </seg>
            <seg n="6afad1ed">
              Vi har två värmlänningar i utskottet, Lars Mejern Larsson och
              Stina Bergström, som är mycket medvetna om att den privata aktör
              som finns inte kommer att kunna verka i Sverige. De får i stället
              gå tillbaka till den dyrare flygtrafikledningstjänsten, vilket
              innebär 1 miljon i ökade kostnader för värmländska Karlstad flygplats.
              Man kan väl gratulera, som Edward Riedl sade, till att ha lyckats
              med den fientliga flygpolitiken så att flygplatser riskerar att
              läggas ned.
            </seg>
            <seg n="8f9d00da">
              Lillemets tog i sitt anförande upp att de inte är beredda att
              sälja ut ett fungerande system. Kan Lillemets gå upp i talarstolen
              och säga att det är sämre flygtrafikledning på de flygplatser
              där det i dag finns en annan aktör? Kan Lillemets påstå att man
              på vissa ställen i Sverige har sämre flygtrafikledning än där
              Luftfartsverket sköter den?
            </seg>
            <seg n="3a2d859e">
              Jag tycker att det är allvarligt att vi har politiker i denna
              sal som på detta sätt, så utstuderat, påstår att vissa aktörer
              är sämre än andra. Det finns bara en nivå vad gäller flygtrafikledning
              i Sverige, och det är högsta nivån och lika för alla.
            </seg>
            <seg n="539465af">
              Fru talman! Jag nöjer mig med att i den kanske viktigaste frågan
              få svar av Suzanne Svensson: Gäller det som har sagts i trafikutskottet
              eller inte? Det tror jag att Flygsverige begär.
            </seg>
            <seg n="41cc1c16">
              Peter Larsson, vd för Svenska regionala flygplatser, är väldigt
              tydlig med vad som kommer att ske med de flygplatser som finns
              inom samfällda TMA-områden. Har hela Sveriges flygbransch missförstått
              vad det är som ni håller på att genomföra? Samtidigt begär Siv
              Holma att det är regeringen som ska tolka vad det är ni vill,
              men ni har inte ens själva i någon replik denna kväll kunnat tala
              om vad tillkännagivandet innebär.
            </seg>
            <seg n="25a3fb5a">
              Jag tycker, fru talman, att den debatt vi haft här i kväll är
              i det närmaste beklämmande med uteblivna svar och tolkningsföreträden
              där ni inte kan stå för vad ni faktiskt driver igenom i Sveriges
              riksdag. Detta är allvarligt, fru talman.
            </seg>
          </u>
          <note n="54292934">
            I detta anförande instämde Edward Riedl, Anna Rheyneuclaudes
            Kihlman och Jessica Rosencrantz (alla M), Lars Tysklind (FP),
            Anders Åkesson (C) och Annelie Enochson (KD).
          </note>
          <note type="speaker" n="025cfc48">
            Anf. 199 ANDERS YGEMAN (S):
          </note>
          <u who="anders_ygeman_d54639" xml:id="i-246a072fddb2b247-0" n="658edc59">
            <seg n="308d6ba4">
              Fru talman! Det finns ett ordspråk som lyder att tomma tunnor
              skramlar mest. Det är väl ungefär det vi har fått höra här i dag.
            </seg>
            <seg n="d662bd1b">
              Det blir en väldigt konstig debatt när den viktigaste flygfrågan
              gäller ekonomin vid Västerås kommunala flygplats, inte möjligheten
              att försvara landet med flygstridskrafter, inte säkerheten vid
              våra svenska flygplatser, inte flygsäkerheten och inte miljön.
              Även om jag har full respekt för omsorgen om ekonomin vid Västerås
              kommunala flygplats förstår jag inte prioriteringen. Hur kommer
              det sig att efter två timmar av debatt är man fortfarande kvar
              där och inte diskuterar vår möjlighet att försvara landet, inte
              diskuterar flygsäkerheten inom det samfällda TMA-området?
            </seg>
            <seg n="8e0ba313">
              Det kanske är läge att tillföra lite fakta. I Sverige har vi
              52 trafikerade flygplatser. 4 av dem är utsatta för konkurrens
              i dag och drivs av en annan operatör än Luftfartsverket. 5 ytterligare
              har varit föremål för upphandling i strid mot det riksdagsbeslut
              som Jan-Evert Rådhström stödde.
            </seg>
            <seg n="16a21035">
              Vi vill att de statliga flygplatserna, som till dags dato är
              10, och de flygplatser som drivs av försvaret ska fortsätta att
              ha Luftfartsverket som flygtrafikledningsoperatör. Trots att de
              i formell mening är konkurrensutsatta inom samfällda TMA-områden
              är det inte i och med att vi har moratorium, övergångsperiod eller
              kalla det vad du vill fram till den 31 januari 2014 några flygplatser
              som är utsatta för det. Skälet till det är överlämningarna, som
              är den kritiska faktorn när det gäller flygsäkerheten. Där finns
              det teknikfrågor och säkerhetsfrågor som inte är lösta. Det är
              det, ödmjukt, som ligger bakom vårt ställningstagande. Så länge
              man inte löst säkerhetsfrågorna och teknikfrågorna vill vi inte
              gå vidare med konkurrensutsättningen.
            </seg>
            <seg n="cd038d75">
              I den meningen är inte flygplatserna i Trollhättan eller Västerås
              något problem. De ligger i utkanten av TMA-områden och har försvinnande
              få överlämningar. Däremot skulle det vara ett problem om vi skulle
              konkurrensutsätta Lantvetter, Arlanda eller Gotlands flygplats,
              med den försvarspolitiska betydelse de har. Därför vill jag fråga
              Jan-Evert Rådhström: Är det okej att konkurrensutsätta Arlanda?
              Det är väl där du får ihop 7080 procent av de 96 procent som du
              nämnde. Är det okej att konkurrensutsätta Gotlands flygplats?
              Samtidigt som folkpartisterna vill sätta missiler på Gotland ska
              utländska företag kunna sköta flygledningen av våra JAS-plan.
            </seg>
            <seg n="7d74f99c">
              Vi ser er fälla krokodiltårar över kostnadsbesparingen. Den beror
              på att Luftfartsverkets pensionsvillkor inte är lösta. Löser ni
              den frågan är björnparten av kostnadsskillnaden borta.
            </seg>
            <seg n="753cda17">
              Jag bejakar konkurrensutsättningen av de regionala och kommunala
              flygplatserna. Det var vi socialdemokrater som inledde den, men
              vi undantog de samfällda TMA-områdena. Vi undantog försvarets
              flygplatser och de statliga. Det är den utvecklingen vi vill fortsätta
              med. För oss är flygsäkerheten prioriterad. För oss är möjligheten
              att försvara landet med flygstridskrafter prioriterad. För oss
              är miljön och de gröna inflygningarna prioriterade. Därför tar
              vi denna time-out.
            </seg>
          </u>
          <note n="b40644eb">
            I detta anförande instämde Lars Mejern Larsson, Leif Pettersson
            och Suzanne Svensson (alla S) samt Siv Holma (V).
          </note>
          <note type="speaker" n="9d510b25">
            Anf. 200 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-089b3a02cef4f50f-1" n="5761682e">
            <seg n="aa8a1454">
              Fru talman! Det blir lite svårt när man kommer in i kammaren
              i slutet av en debatt att börja med en fråga som blev avförd för
              ett par timmar sedan. Flygsäkerheten var vi rörande överens om,
              samtliga politiska partier. Den frågan är klar. Det är högsta
              säkerhet som gäller. Det är lite synd att Ygeman tar upp en tråd
              som redan är fastsydd.
            </seg>
            <seg n="d6c2145c">
              Vad gäller att regeringen skulle agera i strid mot vad riksdagen
              har sagt tror jag att det är på sin plats att många av dem som
              talat här i dag funderar på vad som har sagts. Ygeman vet om det,
              för Ygeman var med i diskussionerna. Vi gjorde nämligen upp att
              vi inte skulle konkurrensutsätta någon av Swedavias flygplatser,
              de statliga flygplatserna. Men vi har inte makt över de kommunala.
              Om ni hade tolkat det så att det skulle gälla de kommunala flygplatserna
              måste jag säga till Ygeman, och jag hoppas att han är så insatt
              att han vet det, att det skulle ha krävts en lagändring. Då skulle
              vi ha stiftat lag för att förhindra kommunerna att konkurrensutsätta
              sina flygplatser. Men det begär inte Ygeman, inte Siv Holma, inte
              Lillemets eller någon annan. Här råder det ingen tvekan om vad
              som gäller.
            </seg>
            <seg n="ed00259f">
              Så säger Ygeman att det inte är så farligt med en del flygplatser
              som ligger i utkanten av TMA-områden.
            </seg>
          </u>
          <note type="speaker" n="510f7f94">
            Anf. 201 ANDERS YGEMAN (S) replik:
          </note>
          <u who="anders_ygeman_d54639" xml:id="i-246a072fddb2b247-1" n="658edc59">
            <seg n="d78522b2">
              Fru talman! Jag ber om ursäkt för att jag inte var i kammaren
              i början av debatten. Det beror på att jag deltog i en debatt
              som även Jan-Evert Rådhström var anmäld till, men han skickade
              en ersättare. Däremot har jag haft möjligheten att på tåget följa
              debatten debatterna sänds ju som tur är numera via webben och
              jag har inte hört att någon säkerhetstråd skulle vara fastsydd.
            </seg>
            <seg n="835938c3">
              Vad händer om Arlanda flygplats konkurrensutsätts och tusentals
              överlämningar blir till? Jag ställde en fråga till Jan-Evert Rådhström
              om hur det ser ut med Arlanda. Jag fick inget svar. Jag ställde
              en fråga om det vore okej att försvarets flygplatser flygleddes
              av en utländsk operatör som kanske har helt andra säkerhetspolitiska
              intressen än Sverige. Jag fick inget svar.
            </seg>
            <seg n="9bbec48f">
              Debatten fortsätter att handla om Västerås kommunala flygplats
              ekonomi, inte om flygsäkerheten, om miljön, om vår möjlighet att
              försvara Sverige.
            </seg>
            <seg n="b65d9660">
              Det är klart att om den främsta prioriteringen för politiken
              är att slå vakt om ekonomin för Västerås kommunala flygplats är
              ert ställningstagande logiskt. Om ställningstagandet i stället
              handlar om hur vi klarar flygsäkerheten framåt, hur vi klarar
              miljön framåt och hur vi klarar förmågan att försvara Sverige
              blir debatten mer komplicerad.
            </seg>
            <seg n="424aa26a">
              Om vi socialdemokrater tvingas välja väljer vi flygsäkerheten
              framför ekonomin för Västerås kommunala flygplats. Om vi tvingas
              välja väljer vi miljön framför ekonomin för Västerås kommunala
              flygplats. Om vi tvingas välja väljer vi förmågan att försvara
              Sverige framför ekonomin för Västerås kommunala flygplats.
            </seg>
            <seg n="1f1a2e06">
              Kanske är det möjligt att några av dessa frågetecken går att
              räta ut. Men till dess slår vi vakt om flygsäkerheten, om förmågan
              att försvara Sverige och om möjligheten att ha en progressiv miljöpolitik
              genom gröna inflygningar.
            </seg>
          </u>
          <note type="speaker" n="452dff59">
            Anf. 202 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-089b3a02cef4f50f-2" n="5761682e">
            <seg n="4cf6bcaa">
              Fru talman! Det är allvarligt när Ygeman kan blanda äpplen och
              päron på detta sätt. Vi har sagt att vi inte ska konkurrensutsätta
              någon av Swedavias flygplatser. Regeringen ska återkomma med en
              proposition i frågan. Regeringen bereder detta och är beredd att
              komma med en proposition.
            </seg>
            <seg n="f9481f6d">
              Problemet är att Ygeman och hans vänsterkolleger tar steget att
              definitivt säga nej även till kommunala flygplatser. Ni tar ett
              jättekliv till vänster som är förödande för svensk flygfart.
            </seg>
            <seg n="16a96c06">
              Jag hör mer och mer att det tonar in i Sverigedemokraternas uppfattning
              när ni börjar tala om utländska personer. Det börjar, mina vänner,
              bli en otäck debatt. Vi talar om att det finns säkerhetsklassad
              personal, men Ygeman talar om utlänningar. Det är allvarligt.
            </seg>
            <seg n="d5a0396a">
              Vi har i dag många nationaliteter som sköter flygtrafikledning.
              Det är inget problem. Ett problem för Sverigedemokraterna och
              Ygeman är dock att det kan finnas utländska företag som har uppdrag
              i Sverige. Men alla som får operera i Sverige är godkända av Transportstyrelsen,
              och det finns ingen skillnad på säkerhet.
            </seg>
            <seg n="cd72f9ce">
              Här tycker jag att er närhet till Sverigedemokraterna skönjes
              alltför tydligt, tyvärr.
            </seg>
          </u>
          <note type="speaker" n="2b048c86">
            Anf. 203 ANDERS YGEMAN (S) replik:
          </note>
          <u who="anders_ygeman_d54639" xml:id="i-246a072fddb2b247-2" n="658edc59">
            <seg n="7ecb899f">
              Fru talman! Jag började mitt anförande med att säga att tomma
              tunnor skramlar mest, och sällan har jag blivit mer sannspådd
              än nu.
            </seg>
            <seg n="38072513">
              Jag läser högt: (bet. 2011/12:TU15, rskr. 2011/12:248) klargjort
              att ytterligare steg av konkurrensutsättning av flygtrafikledningstjänster
              inte ska ske förrän det pågående beredningsarbetet avseende den
              avlämnade statliga utredningen SOU 2012:27 är avslutat.
            </seg>
            <seg n="fe83463b">
              Det står inte ett ord om statliga flygplatser och inte ett ord
              om Swedavia, vilket Jan-Evert Rådhström felaktigt påstod.
            </seg>
            <seg n="1c2aeb2f">
              Vidare påstår Jan-Evert Rådhström att jag sade utlänningar. Vad
              har du fått det ifrån? Gå tillbaka och läs protokollet innan du
              påstår något sådant!
            </seg>
            <seg n="e977105a">
              Jag sade att de flygplatser som sköter flygledningen till det
              svenska försvaret, våra JAS-plan, kan komma att kontrolleras av
              företag som ägs av makter som har andra säkerhetspolitiska intressen.
            </seg>
            <seg n="cf5f608b">
              I morgon ska Försvarsberedningen lämna över sin säkerhetspolitiska
              analys. Har de med det faktum att några av de länder de gör bedömningar
              av i fortsättningen kan flygleda de svenska JAS-planen? Vad får
              det för säkerhetspolitiska implikationer? Den frågan är inte klargjord.
              Innan den är det tänker vi inte riskera något.
            </seg>
            <seg n="b907bc88">
              Vi har haft flera uppvaktningar i utskottet om säkerheten. Det
              är känt i hela världen att den säkerhetskritiska faktorn är överlämningarna.
              Ju fler kritiska överlämningar, desto större hot mot säkerheten.
              Vi är därför inte beredda att gå vidare och konkurrensutsätta
              fler flygplatser inom samfällda TMA-områden förrän det är klargjort.
              Det är möjligt att regeringen kan klargöra det, men man har hittills
              inte gjort det.
            </seg>
            <seg n="f8f9810e">
              Så här ser vår prioritering ut: flygsäkerhet och försvarsförmåga.
            </seg>
          </u>
          <note n="698d34a9">
            Överläggningen var härmed avslutad.
          </note>
          <note n="ae5d6c5a">
            16 § Bordläggning och beslut om förkortad motionstid
          </note>
          <note n="4e34a36b">
            Anmäldes och bordlades
          </note>
          <note n="5b08ba19">
            Kammaren biföll regeringens förslag att motionstiden för prop.
            2012/13:173 skulle förkortas till åtta dagar. Motionstiden skulle
            utgå fredagen den 7 juni .
          </note>
          <note n="fd31992d">
            17 § Anmälan om interpellationer
          </note>
          <note n="ddac33f5">
            Anmäldes att följande interpellationer framställts
          </note>
          <note n="83005cc2">
            den 30 maj
          </note>
          <note n="ea86e125">
            Gunilla Carlsson
          </note>
          <note n="6f3d6c91">
            Kent Persson
          </note>
          <note n="8a6a3231">
            Leif Jakobsson
          </note>
          <note n="8a6a3231">
            Leif Jakobsson
          </note>
          <note n="8a6a3231">
            Leif Jakobsson
          </note>
          <note n="8a6a3231">
            Leif Jakobsson
          </note>
          <note n="d919ab95">
            Monica Green
          </note>
          <note n="b3bb5ccf">
            Gunilla Svantorp
          </note>
          <note n="ea86e125">
            Gunilla Carlsson
          </note>
          <note n="9a1c4e80">
            Marie Nordén
          </note>
          <note n="ac8e65f0">
            Hans Hoff
          </note>
          <note n="5fa0b12a">
            Jonas Gunnarsson
          </note>
          <note n="49a092a9">
            Interpellationerna redovisas i bilaga som fogats till riksdagens
            snabbprotokoll tisdagen den 4 juni.
          </note>
          <note n="9524957a">
            18 § Anmälan om frågor för skriftliga svar
          </note>
          <note n="bf93084f">
            Anmäldes att följande frågor för skriftliga svar framställts
          </note>
          <note n="83005cc2">
            den 30 maj
          </note>
          <note n="73831c35">
            Stina Bergström
          </note>
          <note n="73831c35">
            Stina Bergström
          </note>
          <note n="c2600cae">
            Carina Adolfsson Elgestam
          </note>
          <note n="86348fb6">
            Frågorna redovisas i bilaga som fogats till riksdagens snabbprotokoll
            tisdagen den 4 juni.
          </note>
          <note n="e49b573d">
            19 § Anmälan om skriftliga svar på frågor
          </note>
          <note n="0a118bee">
            Anmäldes att skriftliga svar på följande frågor inkommit
          </note>
          <note n="83005cc2">
            den 30 maj
          </note>
          <note n="4da2b728">
            Christina Oskarsson
          </note>
          <note n="e470adac">
            Mats Pertoft
          </note>
          <note n="4d75a5c2">
            Svaren redovisas i bilaga som fogats till riksdagens snabbprotokoll
            tisdagen den 4 juni.
          </note>
          <note n="32cc62a6">
            20 § Kammaren åtskildes kl. 22.05.
          </note>
          <note n="dbde786e">
            Förhandlingarna leddes
          </note>
          <note n="1cd7fc99">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
