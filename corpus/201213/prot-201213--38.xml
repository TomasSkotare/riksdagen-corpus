<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--38</head>
          <docDate when="2012-12-06">2012-12-06</docDate>
        </div>
      </front>
      <body>
        <div>
          <note n="5b342063">
            ﻿
          </note>
          <note n="90125514">
            Riksdagens protokoll
          </note>
          <note n="579969dc">
            2012/13:38
          </note>
          <note type="date" n="335a42f0">
            Torsdagen den 6 december
          </note>
          <note n="3e27eec8">
            Kl. 12:00 - 20:40
          </note>
          <note n="f7cdd817">
            1 § Justering av protokoll
          </note>
          <note n="e576cdff">
            Justerades protokollet för den 30 november.
          </note>
          <note n="51315aac">
            2 § Avsägelse
          </note>
          <note n="6227b3f6">
            Tredje vice talmannen meddelade att Thomas Strand (S) avsagt
            sig uppdraget som suppleant i konstitutionsutskottet.
          </note>
          <note n="ccdd7cb0">
            Kammaren biföll denna avsägelse.
          </note>
          <note n="47fe22e0">
            3 § Anmälan om kompletteringsval till konstitutionsutskottet
          </note>
          <note n="a09d3c6a">
            Tredje vice talmannen meddelade att Socialdemokraternas riksdagsgrupp
            på grund av uppkommen vakans anmält Marie Granlund som suppleant
            i konstitutionsutskottet.
          </note>
          <note n="b7a1876c">
            Tredje vice talmannen förklarade vald till
          </note>
          <note n="ef639270">
            suppleant i konstitutionsutskottet
          </note>
          <note n="4aa7005d">
            4 § Anmälan om fördröjt svar på interpellation
          </note>
          <note n="2e97db13">
            Till riksdagen hade inkommit följande skrivelse:
          </note>
          <note n="6409e25b">
            Interpellation 2012/13:146
          </note>
          <note n="c43dae98">
            Interpellation 2012/13:146 Situationen i Somalia
          </note>
          <note n="5a1b35cd">
            Interpellationen kommer att besvaras torsdagen den 17 januari
            2013.
          </note>
          <note n="a1ee634a">
            Skälet till dröjsmålet är resor.
          </note>
          <note n="e830905e">
            Carl Bildt
          </note>
          <note n="70d0ddc2">
            5 § Hänvisning av ärende till utskott
          </note>
          <note n="805a8132">
            Föredrogs och hänvisades
          </note>
          <note n="d6996639">
            den 29 januari 2013
          </note>
          <note n="d0c6bf64">
            6 § Förnyad bordläggning
          </note>
          <note n="4fa22020">
            Föredrogs och bordlades åter
          </note>
          <note n="1a6182cb">
            7 § Försvar och samhällets krisberedskap budgetåret 2013
          </note>
          <note n="d2336b75">
            Föredrogs
          </note>
          <note n="cf5f66d9">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="2cf4b8e2">
            Anf. 1 PETER HULTQVIST (S):
          </note>
          <u who="peter_hultqvist_bd16a0" xml:id="i-d49e58142ca41440-0" n="c7294070">
            <seg n="6c8c216b">
              Herr talman! Just nu pågår två processer som är av största vikt
              när det gäller trovärdigheten för vår förmåga att värna Sveriges
              suveränitet och säkerhet. Det handlar dels om uppbyggnaden av
              det nya personalförsörjningssystemet till Försvarsmakten, dels
              om uppgraderingen av JAS. Om något av dessa två projekt misslyckas
              får det mycket allvarliga konsekvenser. Det kommer att noteras
              av omvärlden, men det kommer också att sänka förtroendet för Försvarsmakten
              bland det svenska folket och i slutändan ha en negativ effekt
              för vår försvarsförmåga.
            </seg>
            <seg n="75edee77">
              Som riksdagsledamöter har vi därför ett avgörande och djupt allvarligt
              ansvar för det som nu sker. Det finns inte utrymme för alltför
              snabba, lättsinniga och dåligt underbyggda bedömningar. Vårt agerande
              måste styras av långtgående seriositet. Vi måste allvarligt ta
              hänsyn till och kalkylera in de långa uppbyggnads- och ledtider
              som bör prägla förändringar inom en försvarsmakt.
            </seg>
            <seg n="5a1f135c">
              Ett grundläggande förhållningssätt måste vara att aldrig blunda
              för problemen; man ska aldrig skönmåla och tro att man kommer
              undan verkligheten genom att politisera beskrivningen av vardagen
              och verkligheten. Sådant brukar spricka och krackelera i konfrontationen
              med vardagens vedermödor. Det enda som då återstår är trovärdighetsproblem.
              Med det följer en successivt vikande förmåga att hantera de problem
              som de facto existerar och måste lösas.
            </seg>
            <seg n="6a51823a">
              Med detta som utgångspunkt vill jag kommentera dels situationen
              inom personalförsörjningen, dels JAS uppgradering.
            </seg>
            <seg n="dad2d19e">
              Först är det personalförsörjningen. I dag finns det enligt uppgifter
              4 144 kontraktsanställda heltidssoldater. Målet är 6 600. Avhoppen
              är stora. Beroende på förband ligger de mellan 15 och 30 procent.
              Försvarsmakten själv räknar med en avhoppsnivå på 19 procent i
              år, vilket är 90 procent högre än beräknat. Detta gör det svårt
              att skapa nödvändig stabilitet i personalförsörjningen. Åtgärder
              krävs inom hela skalan när det gäller premier, möjligheter till
              utbildning, förbättrade sociala villkor, översyn av försäkringar,
              återkommande övningar med rätt kvalitet och en stor flexibilitet
              i ledarskapet som klarar av att tackla riskerna för avhopp. Det
              finns en politisk uppgörelse med inslag av det jag nu har räknat
              upp som måste förverkligas i sin hela och fulla vidd.
            </seg>
            <seg n="b0bcfa4d">
              Vikten av att arbeta med detta visar också det faktum att de
              tidvis anställda soldaterna och gruppbefälen i år skulle ha uppgått
              till 4 700. Det reviderades sedan till 2 000. Målet är totalt
              9 500. I verkligheten finns nu 873, enligt de uppgifter som finns
              att förfoga över. Det är svårare att rekrytera än vad man trott.
              Troligtvis har näringslivets vilja att bidra överskattats. Att
              vara deltidsanställd soldat ställer krav på både arbetsgivare
              och arbetskamrater. Men oavsett orsak kan man konstatera att regeringens
              ambition att skapa ett snabbt, lättillgängligt försvar som kan
              användas här och nu lider av allvarliga trovärdighetsproblem.
            </seg>
            <seg n="5835f09a">
              Arméinspektören skriver så här i ett meddelande i september 2012:
            </seg>
            <seg n="9c7f705b">
              Arméns personal känner på kort sikt stor oro för pågående omstruktureringar
              av basorganisation 2013 och bland annat det stöd som kan påräknas
              efter omorganisationen. Dessutom finns det flera frågetecken och
              oro i det mer långsiktiga perspektivet, frågor som: Får Försvarsmakten
              ordning på materielsituationen? Blir det någon större insats efter
              Afghanistan och Kosovo? Hur ska förbanden kunna rekrytera och
              bibehålla de anställda soldaterna tillräckligt lång tid? Hur ska
              förbanden orka och hinna öva på plutons- och kompaninivå i tillräcklig
              omfattning? Märk väl: plutons- och kompaninivå i tillräcklig omfattning.
              Vad händer med Försvarsmaktens ekonomi efter 2015 och dess påverkan
              på arméstridskrafterna? Det är exempel på områden och frågor som
              bidrar till en del osäkerhet inför framtiden. Det är dessa frågetecken
              och denna oro, både i det korta och det längre perspektivet, som
              snabbt kan bidra till att framtidstron blir stukad och förbandsandan
              utvecklas i icke-önskvärd riktning.
            </seg>
            <seg n="231c8c5b">
              Det här är alltså arméinspektörens ord, och jag tycker att man
              bör ta dem på allvar. Vi måste inse att denna utmaning är mycket
              stor. Ursprungligen planerades den nya personalförsörjningen för
              att vi skulle ha ca 2 000 personer i missioner permanent. Hur
              realistiskt är det? Det är knappast någon som tror på det i dag.
              Det är synnerligen relevant att ställa frågan om den nya organisationen
              bygger på realistiska grunder.
            </seg>
            <seg n="a1bacda0">
              De glada tillrop som hörs från regeringspartierna om hur många
              ungdomar som svarat på rekryteringskampanjer har mycket lite att
              göra med förmågan att långsiktigt bygga en stark och fungerande
              organisation. Just signalerna om stora avhopp i kombination med
              Riksrevisionens konstateranden om bristande bemanning inom flygvapnet
              och marinen är allvarliga. I förlängningen drabbas den svenska
              insatsförmågan negativt. Detta är ingenting som det går att blunda
              för.
            </seg>
            <seg n="b6ab9856">
              Trots att vi från socialdemokratiskt håll röstade emot att göra
              den allmänna värnplikten vilande och införa det nya systemet försöker
              vi nu bidra konstruktivt för att åtgärda svagheter och problem.
              Men ska det gå att komma någonvart krävs mer av vidsyn och förmåga
              till flexibla omvärderingar från regeringens sida. Framför allt
              måste den skönmålande och propagandistiska inställningen till
              det nya systemets förträfflighet överges. Det är ett problem att
              regeringen har blivit som en fånge i det nya personalförsörjningssystemet
              och dess principer.
            </seg>
            <seg n="6283cf8a">
              Lämpliga åtgärder i det korta perspektivet kan vara följande:
            </seg>
            <seg n="cbbcafc8">
              Just personalförsörjningen är den viktigaste och känsligaste
              delen av försvaret. Om inte en stabil och väl fungerande organisation
              kan skapas har det negativa följder för Sveriges säkerhetspolitiska
              situation. Det kan inte nog understrykas vilket ansvar som nu
              vilar på våra axlar, så utrymmet för lättsinnighet och en skönmålande
              attityd är minimalt och imponerar inte på fler än de närmaste
              i den egna kretsen.
            </seg>
            <seg n="67078a6f">
              Från socialdemokratiskt håll föreslår vi att förbandsanslaget
              genom en omfördelning förstärks med 150 miljoner kronor, detta
              för att bättre kunna möta upp mot de behov av förbättrade villkor
              som föreligger samt för att täcka kostnader för en höjd ambitionsnivå
              när det gäller övningsverksamheten. Vi markerar här en högre ambitionsnivå
              än regeringen.
            </seg>
            <seg n="2f4313c9">
              Sedan vill jag komma in på ärendet om uppgradering av JAS Gripen.
              Att uppgradera JAS till den nya E-versionen är ett nödvändigt
              beslut. Om svenskt flygvapen och luftförsvar ska vara relevant
              under tidsperioden 20202030 finns det inget alternativ. Det sker
              en successiv uppgradering av flygstridskrafterna i vårt närområde.
              I framför allt Ryssland finns tydliga ambitioner att förbättra
              både slagkraft och prestanda. Beställningar av nya flygplan har
              redan skett. Dessutom pågår en mycket tydlig upprustning av såväl
              marin som armé. Sverige måste förhålla sig till detta militära
              förmågelyft.
            </seg>
            <seg n="ab86e15e">
              Att uppgradera JAS är från ekonomisk synpunkt den mest fördelaktiga
              lösningen. Varje annat utländskt alternativ är dyrare. Den nya
              tillkommande kostnaden uppgår till ca 30 miljarder kronor fram
              till 2040, detta eftersom grundkostnaden för att vidmakthålla
              JAS-systemet med sin nuvarande kapacitet under samma tidsperiod
              ligger på nivån 6065 miljarder kronor.
            </seg>
            <seg n="6c6c4456">
              Med en uppgradering av JAS vidmakthåller och utvecklar vi dessutom
              den svenska kompetensen på området. Vi är ett av få länder i världen
              med kunnande och kapacitet att utveckla stridsflygssystem. Detta
              har positiva effekter också på den civila sektorn. Varje satsad
              krona ger enligt forskning på området en helhetseffekt motsvarande
              2:60 kronor. Uppgraderingen av JAS är i huvudsak ett försvars-
              och säkerhetspolitiskt projekt, men det har också avsevärda industriella
              effekter. Det ska understrykas och vara tydligt.
            </seg>
            <seg n="f8a976ee">
              Från socialdemokratiskt håll stöder vi också ambitionen att fullfölja
              ett kontrakt med Schweiz när det gäller köp av 22 JAS Gripen.
              Schweiz är som ett neutralt land en idealisk partner för Sverige.
              Att fullfölja en sådan affär vore för svenskt vidkommande bra
              ur kostnadsdelningssynpunkt men också för att öppna dörren för
              framtida export.
            </seg>
            <seg n="182e6a96">
              Det som är ett problem i JAS-projektet är finansieringen. I ett
              tioårsperspektiv är 5,5 miljarder kronor inte finansierade. Regeringen
              hänvisar till att det ska ske inom ramen för försvarsmaktens materielkonto
              genom omfördelningar. Det är definitivt inget som är enkelt. Efter
              vad jag hittills har sett av regeringens argumentation måste jag
              säga att man på ett grovt sätt underskattar de problem som detta
              medför.
            </seg>
            <seg n="4da4a1e0">
              Till största delen ska JAS-uppgraderingen finansieras via det
              så kallade anskaffningskontot, som uppgår till 95 miljarder kronor.
              Samtidigt finns det för att försvaret ska prestera rimlig operativ
              kapacitet ofinansierade materielbehov på en nivå av 25 miljarder
              kronor. Det handlar om väldigt mycket. Det handlar om Herculesplan
              som behöver förnyas, granatkastare som är ålderstigna och terrängfordon
              som inte håller måttet. Ja, detta finns inom Försvarsmaktens alla
              olika verksamheter.
            </seg>
            <seg n="a8a95269">
              Ibland kallas detta önskelistor. Jag tycker att det är ett felaktigt
              begrepp i sammanhanget. Det handlar om reella behov där det blir
              fråga om svåra prioriteringar. Det kan bli kännbara bortprioriteringar
              som får direkt effekt på vår operativa förmåga, om vi inte klarar
              ut detta på något sätt.
            </seg>
            <seg n="e33ed4e4">
              Att i ett för Sverige så viktigt projekt som JAS-uppgraderingen
              inte ha en stabilare och fastare finansiering anser vi inte är
              ansvarsfullt, detta speciellt som försvarets materielanslag är
              hårt ansträngt redan i dag. Av den orsaken har vi från socialdemokratiskt
              håll erbjudit regeringen en långsiktig politisk uppgörelse i ett
              tioårsperspektiv.
            </seg>
            <seg n="f52c7c5a">
              Jag vill peka på det intressanta att ett oppositionsparti, i
              det här fallet riksdagens största, erbjuder regeringen en möjlighet
              till uppgörelse och även presenterar hur det skulle kunna gå till
              på ett realistiskt sätt. Det är alltså inte regeringen som tar
              initiativ till detta, utan det är det största oppositionspartiet
              som gör det.
            </seg>
            <seg n="b75761c1">
              Syftet är att få en tioårig uppgörelse som omfattar ca 3 miljarder
              kronor för att förbättra finansiering och stabilitet. Första året
              skulle det ske genom en omfördelning på 300 miljoner kronor från
              anslaget för internationella insatser som skulle gå till materielanslaget.
            </seg>
            <seg n="c38ff0d9">
              Det bygger vi på att insatsen i Afghanistan trappas ned nästa
              år och att insatsen i Kosovo ska avvecklas. Vi går i år mot ett
              mycket stort överskott på just kontot för internationella insatser.
              Det kommer att finnas utrymme för en omfördelning utan att kända
              engagemang på något sätt kommer att drabbas. Det kommer med vårt
              förslag till och med att finnas utrymme för nya åtaganden om situationen
              skulle kräva det.
            </seg>
            <seg n="93340d6e">
              Problemet är att regeringen inte vill diskutera sakförhållandena
              i det här fallet utan mest ägnar sig åt generella ordval som att
              det blir svårare att göra nya åtaganden och så vidare. Man vill
              inte se det stora glappet, det stora överskottet i sammanhanget.
              Det vill man liksom inte diskutera.
            </seg>
            <seg n="542ef198">
              Jag tycker att det är allvarligt när vi inte utifrån ett sakförhållande
              kan diskutera vilka förbättringar och omfördelningar som skulle
              kunna göras. Långsiktigt på tio år är JAS-finansieringen ett problem.
              Det finns oerhörda behov på materielsidan. Att göra en uppgörelse
              om detta skulle underlätta på många sätt.
            </seg>
            <seg n="ee31c754">
              Jag tycker att det är konstigt att man har tackat nej till vårt
              erbjudande. Man borde ta ett djupare och större ansvar för detta.
              Man skjuter problemlösningen på framtiden. Det är definitivt inget
              bra förhållningssätt.
            </seg>
            <seg n="555ce4c3">
              Vi har varit fullt seriösa i vårt erbjudande, och jag hade verkligen
              önskat att man hade kunnat komma fram i detta. Det hade varit
              en bra signal till omvärlden att vi är överens även om finansieringen.
              Det handlar inte om så mycket pengar att det skulle ha varit ett
              omöjligt projekt på något sätt. Men det hade inneburit att man
              hade fått ändra i den budget som regeringen inledningsvis har
              lagt fram. Finansdepartementet hade väl då fått gå med på justeringar
              av siffrorna. Men det borde ha varit ett litet offer för att ända
              in i finansieringen åstadkomma en bredare uppställning i riksdagen
              bakom projektet.
            </seg>
            <seg n="b6d36236">
              Nu finns det tyvärr en liten oenighet om finansieringen. Jag
              tycker att det är anmärkningsvärt. Regeringen borde ha tagit chansen,
              om man hade tänkt fullt ut i den här frågan.
            </seg>
            <seg n="c1d4c3f9">
              Jag vill också notera att det finns en majoritet i försvarsutskottet
              som förordar inrättandet av en så kallad objektsram för JAS-projektet.
              Om det också blir riksdagens beslut innebär det att riksdagen
              under årliga, ordnade, återkommande former får en utförlig beskrivning
              av penningåtgången och hur långt de olika delarna i projektet
              har kommit. Försvarsmakten har tidigare förordat just en objektsram
              för JAS-projektet. Men regeringspartierna säger konstigt nog nej.
            </seg>
            <seg n="7d11afd2">
              För min del vill jag understryka vikten av att regeringen respekterar
              ett eventuellt majoritetsbeslut i riksdagen på denna punkt och
              förhåller sig till det på ett positivt sätt. Allt annat vore ur
              demokratisk synpunkt oerhört märkligt och skulle ge ett intryck
              av trots och nonchalans i förhållande till riksdagen.
            </seg>
            <seg n="0ec66eea">
              Det sista säger jag med tanke på att riksdagen under föregående
              år samlade en majoritet bakom krav på objektsramar i materielprojekt
              samt att anslaget till de frivilliga försvarsorganisationerna
              åter skulle föras in i statsbudgeten. Men så har inte skett trots
              riksdagens beslut. Nu förordar en majoritet återigen att detta
              ska verkställas. Det är inte rimligt att försvarsutskottet ska
              behöva föreslå ett tillkännagivande på samma punkt två år i rad.
              Men det bygger på att regeringen inte har velat respektera de
              beslut som riksdagen har fattat.
            </seg>
            <seg n="8813e846">
              Det är allvarligt. Jag tycker också att regeringen om det blir
              majoritet på de här punkterna måste respektera det och fullfölja
              det som då är riksdagens uttalade vilja. Jag vill alltså understryka
              vikten av att regeringen respekterar och förhåller sig positiv
              till verkställandet av riksdagsbeslut och tillkännagivanden från
              riksdagens sida.
            </seg>
            <seg n="cdd89b98">
              Mot bakgrund av detta yrkar jag bifall till Socialdemokraternas
              budgetförslag.
            </seg>
          </u>
          <note n="8bb96441">
            I detta anförande instämde Clas-Göran Carlsson, Peter Jeppsson,
            Åsa Lindestam och Anna-Lena Sörenson (alla S).
          </note>
          <note type="speaker" n="f3721a4f">
            Anf. 2 CECILIA WIDEGREN (M):
          </note>
          <u who="cecilia_widegren_1c7149" xml:id="i-b45f48f81daeabf2-0" n="efeb7c75">
            <seg n="c6baaf6f">
              Herr talman! Det säkerhetspolitiska läget i vår omvärld kräver
              att Sverige har ett försvar som är redo att både skydda svenskt
              territorium och delta i internationella insatser att ta vårt solidariska
              ansvar på andra ställen i världen. Det ställer krav på en försvarsmakt
              med förmågor att möta olika typer av utmaningar och inte minst
              på en försvarsmakt som också visar respekt och är förtroendeingivande
              både inför sin uppdragsgivare, svenska folket, och inför sin omvärld.
            </seg>
            <seg n="e6ec8dbb">
              Herr talman! Samhällets sårbarhet har de senaste 24 timmarna
              påmint oss om. Civil krisberedskap och krishantering och samhällets
              robusthet är extra viktiga i stunder som dessa. Låt mig därför
              inledningsvis vända mig till det svenska hemvärnet, som på plats
              ute i dag i olika delar av landet gör fantastiska insatser. Jag
              nämner till exempel Insatskompani Sankt Erik, som just nu kör
              tillsammans med räddningstjänsten för att stärka de sjuktransporter
              som pågår i Snökaossverige. Hemvärnet gör också flera typer av
              eftersöksarbeten i det snökaos vi har just nu.
            </seg>
            <seg n="945a3e8e">
              Hemvärnet är gripbart här och nu och utgör en stor del av den
              förmåga som vi i dag har att fatta beslut om.
            </seg>
            <seg n="78280a54">
              Målen för det svenska försvaret är att enskilt eller tillsammans
              med andra inom och utom landet försvara Sverige och främja vår
              säkerhet, hävda Sveriges suveränitet, värna suveräna rättigheter
              och nationella intressen, förebygga och hantera konflikter och
              krig samt skydda samhället och dess funktionalitet genom stöd
              till olika civila myndigheter och till svenska folket.
            </seg>
            <seg n="9a4cff95">
              Herr talman! Alliansregeringens budgetproposition och försvarsutskottets
              budgetbetänkande omfattar drygt 46 miljarder av svenska skattebetalares
              kronor. Varje krona är lika viktig att värna. De är medel och
              resurser för att värna vår trygghet och vår säkerhet, till försvaret
              och till samhällets krishantering.
            </seg>
            <seg n="e79b883c">
              För detta finns det ansvarsfulla och kunniga medarbetare som
              varje dag gör ordentliga insatser. Jag vänder mig också inledningsvis
              till dem, till medarbetare på Myndigheten för samhällsskydd och
              beredskap, Rekryteringsmyndigheten, FRA, Must, FOI, FMV, Kustbevakningen,
              Haverikommissionen, Försvarsexportmyndigheten, Försvarets underrättelsetjänst
              och Försvarsmakten med dess soldater, hel- och deltidsanställda,
              officerare, specialistofficerare, sjömän och civila medarbetare.
            </seg>
            <seg n="ab4c227a">
              Herr talman! Sedan 2006 har Sveriges bnp vuxit ungefär fem gånger
              så mycket som snittet i eurozonen. Ansvarsfull allianspolitik
              har gjort detta möjligt. Vi har drygt 200 000 fler sysselsatta
              i Sverige i dag än 2006. Om Sverige hade haft lika svag tillväxt
              som i södra delen av Europa hade vi i riksdagen haft 100 miljarder
              mindre att fördela till välfärd, försvar, trygghet och säkerhet.
              Med en tydlig budgetproposition, en investeringsbudget för framtiden
              som stärker konkurrenskraften, förbättrar investeringsklimatet,
              satsar på forskning och har långsiktigt fokus på grunden till
              fler arbeten och med reformer för ökad konkurrenskraft har vi
              i dag en stark finansiering som också gör det möjligt att fortsatt
              satsa på försvaret och den civila krishanteringen. Alliansregeringen
              har just presenterat en sjunde gemensam budget en stark budget,
              inte minst med tanke på vår omvärld.
            </seg>
            <seg n="4f98bf6e">
              Budgetpropositionen för försvarsområdet och den civila krishanteringen
              omfattar 46 miljarder. Det är en ökning med 300 miljoner för det
              så kallade förmågelyftet JAS Gripen. Försvarsministern kommer
              ytterligare att kommentera detta. Det handlar om utrymme för att
              anskaffa ytterligare JAS Gripen tillsammans med minst ett partnerland.
              Jag vill i det här sammanhanget framhålla inte minst det samarbete
              som pågår med Schweiz.
            </seg>
            <seg n="f85218d0">
              Riksdagen sade redan 2009 att Sverige under lång tid behöver
              ett kvalificerat luftstridssystem. Försvarsmakten har utrett det,
              alliansregeringen har föreslagit det, och Sveriges riksdag har
              i dag att fatta beslut. Det är ett viktigt, historiskt och stort
              beslut för den här kammaren, på lång sikt och för kommande generationer.
            </seg>
            <seg n="e916658b">
              Herr talman! Regeringens ansvarsfulla finanspolitik värnar uthålliga
              offentliga finanser och skapar handlingsutrymme så att vi också
              kan satsa på försvarets kärnverksamhet det som är det absolut
              viktigaste: övning, förband, träning och det som varje dag sker
              på våra grundorganisationsenheter runt om i landet. Vi gör en
              förstärkning med 460 miljoner kronor 2013 som ett led i en förstärkning
              som har pågått under ett antal år och som kommer att fortsätta.
              Utskottet bedömer självklart att budgetpropositionen är väl avvägd
              inför det inriktningsbeslut som Sveriges riksdag fattade 2009
              om historiska, stora reformer på försvarsområdet.
            </seg>
            <seg n="6cf4054e">
              Vi går nu mot ett mer användbart, flexibelt och tillgängligt
              försvar den sista diskriminerande lagstiftningen är nu borta och
              ett försvar som är tillgängligt här och nu. Ytterst handlar denna
              stora reform om huruvida vi i Sveriges riksdag har förtroende
              för dem som varje dag har att utföra detta. Som medborgarnas företrädare
              ställer vi krav på mål, målbilder, delmål och kriterier, men andra
              har att verkställa dem, och vi följer sedan aktivt upp det arbetet.
            </seg>
            <seg n="d2cb7b16">
              Men vi detaljstyr inte. Det är inte politikernas uppgift att
              lägga sig i vad andra professionellt har att utföra.
            </seg>
            <seg n="57ced261">
              Herr talman! Fyra splittrade oppositionspartier med fyra separata
              budgetförslag där miljardbelopp skiljer förslagen åt lyckas ändå
              enas om en del i Sverigedemokraternas budgetförslag som S hoppar
              på och som Vänsterpartiet och Miljöpartiet med lätthet faller
              in i, nämligen att behålla en ursprunglig försvarsorganisation
              som hör gårdagen till men inte morgondagen.
            </seg>
            <seg n="f1d4d686">
              Det pågår en stor resa nu, en försvarsreformresa. Vi befinner
              oss i år 2 av många fler år för att genomföra det stora riksdagsbeslut
              som fattades 2009. Detta är jag otroligt ödmjuk inför. Alliansregeringen
              är ödmjuk inför detta. Jag tror också att de som jobbar med detta
              varje dag är ödmjuka inför den uppgiften. Den är stor. Det är
              inte bara en försvarsreform det är en samhällsreform, och det
              gäller att vi är lyhörda. Min kollega Johan Forssell kommer att
              återkomma till dessa delar i sitt inlägg om en stund.
            </seg>
            <seg n="0b70a766">
              Försvarsmaktens budgetunderlag stärker att vi går vidare på den
              här resan och fullföljer detta. Vi lämnar det gamla, föråldrade
              och förrådsställda invasionsförsvaret bakom oss med dess gamla
              strukturer, och vi använder skattebetalarnas pengar och resurser
              på ett effektivare sätt. Men vi som politiker detaljstyr inte.
              Vi litar på dem därute som varje dag har att utföra sin uppgift.
            </seg>
            <seg n="374666c6">
              Försvarsmakten och alliansregeringen vill därför behålla verksamheten
              i Eksjö, Swedec, men använda skattekronorna på ett bättre sätt.
              Vi har därför största förtroende för att Försvarsmakten själv
              vänder på kronorna på bästa möjliga sätt.
            </seg>
            <seg n="c46b349a">
              Trots att ett enigt finansutskott med tydlig anspråkspåverkan
              talar om att detta bryter mot riksdagens ramverk vill ändå oppositionspartierna
              göra något som kan vara att detaljstyra en myndighets dagliga
              uppgift. Jag beklagar detta. Det har många dimensioner i sig.
              Jag tror säkert att vi kommer att få se effekter av detta inte
              minst i förtroendefrågan framöver.
            </seg>
            <seg n="f3a80405">
              Herr talman! Återkommande ber riksdagen regeringen att vara mer
              transparent, inte minst i sin redovisning. Detta är en självklarhet.
              För beslutsfattare är det otroligt viktigt. Därför har alliansregeringen
              påbörjat en resa för att förstärka inte minst materielredovisningen,
              som har kritiserats i försvarsutskottet under flera år. Trots
              att det görs förbättringar varje år har de fyra splittrade oppositionspartierna
              enat sig om att det inte räcker. Vad är det ni vill ha mer av?
              Det pågår en resa och ett förbättringsarbete. Man genomför det
              riksdagen har fattat beslut om. Men ökad transparens har en benägenhet
              att till slut bli ett mantra utan innehåll. Jag menar att det
              inte ska vara ett mantra. Jag menar att det ska ha ett reellt
              innehåll. Jag menar också att regeringen har påbörjat och genomför
              det arbete som riksdagen också har bett om.
            </seg>
            <seg n="2f542df6">
              De tillkännagivanden som oppositionspartierna lyckas samlas kring
              är förankrade i förra årets utgångspunkt. De har egentligen inget
              i sak att göra utan mer i form. De redovisas i skrivelse 75, och
              arbete pågår. Regeringen tar det på största allvar och genomför
              en utvärdering kopplad till frivilligorganisationerna. Det är
              dock ingen som har sagt att tidsgränsen bara är ett år. Det viktigaste
              är ändå att arbetet blir gjort.
            </seg>
            <seg n="bbde3a78">
              Herr talman! Oppositionspartiernas försvarspolitiska motioner
              visar med all önskvärd tydlighet på en stor oenighet mellan de
              fyra partierna. Miljardbeloppen spretar. Det finns inget reellt
              alternativ i dag i svensk försvarspolitik. Däremot finns det på
              många områden goda dialoger, regelbundna och ibland oregelbundna,
              för att hitta bredare överenskommelser i svensk försvars- och
              säkerhetspolitik.
            </seg>
            <seg n="004f4eca">
              Men jag måste ändå ställa en fråga till Socialdemokraterna. Man
              minskar med 300 miljoner kronor när det gäller internationella
              insatser. Då gör man en tydlig markering: mindre internationell
              solidaritet.
            </seg>
            <seg n="0a514866">
              Libyeninsatsen kostar ungefär 220 miljoner. Det är alltså jämförbart
              med att plocka bort Libyeninsatsen. Tchadinsatsen kostade 320
              miljoner. Det är alltså likvärdigt med att vi inte skulle vara
              med i en sådan insats framöver.
            </seg>
            <seg n="7148546a">
              Socialdemokraterna vill dra ned MSB:s resurser, den civila krishanteringen,
              med 75 miljoner kronor. Det är likvärdigt med att man plockar
              bort all oljeskyddsberedskap, som kostar 66 miljoner kronor, eller
              två år av skydd mot olyckor, all den utbildningen.
            </seg>
            <seg n="42d2b10b">
              Vad är det man vill plocka bort i den verksamhet som i dag genomförs
              på det civila krishanteringsområdet när man väljer att minska
              budgeten på det här området?
            </seg>
            <seg n="e908c307">
              Herr talman! Det är förvånansvärt att så många oeniga förslag
              kan presenteras och att man ändå kan finna en enighet i detaljerna.
              Det skapar lite oro inför framtiden. Men jag är ändå hoppfull
              över att man på längre sikt vill se försvars- och säkerhetspolitiken
              som ett område där vi hittar långsiktiga och tydliga överenskommelser
              över blockgränserna.
            </seg>
          </u>
          <note n="e1000a5e">
            I detta anförande instämde Stefan Caplan, Johan Forssell, Anders
            Hansson, Johan Johansson och Abdirizak Waberi (alla M).
          </note>
          <note type="speaker" n="585adede">
            Anf. 3 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-d49e58142ca41440-1" n="c7294070">
            <seg n="33787857">
              Herr talman! När man leder en verksamhet och sitter i en politisk
              roll som minister och har en riksdagsmajoritet eller det kan vara
              en kommunal församling brukar man försöka komma överens med andra.
              Då är det en förlust och en oskicklighet att hamna i minoritet.
              Det är där problemet sitter.
            </seg>
            <seg n="2604ecea">
              Det handlar om Cecilia Widegrens och Karin Enströms oförmåga
              att hitta majoriteter och föra en dialog så att vi kan komma överens
              och även tillmötesgå rena självklarheter. Det är där man har grundproblemet.
              Det är så det ser ut, Cecilia.
            </seg>
            <seg n="14d3d1e1">
              Detta vet de som har en viss politisk erfarenhet av att leda
              olika typer av politiska församlingar och organisationer.
            </seg>
            <seg n="d9d9c7c8">
              Sedan tror jag inte att Cecilia, med det record som finns när
              det gäller detaljstyrning, ska prata med alltför stora ord i det
              sammanhanget.
            </seg>
            <seg n="3aaf2de5">
              Genomförandegruppens existens vill jag påminna om. Riksrevisionen
              skrev att man till och med hade varit inne och rotat så pass mycket
              i Försvarsmakten att regeringen inte kunnat garantera den svenska
              försvarsförmågan. Regeringen har inte gett riksdagen tillfredsställande
              information. Det är en lång rad punkter av svidande kritik som
              handlar om detaljstyrning. Jag tycker inte att det finns anledning
              att tala särskilt högt i de sammanhangen.
            </seg>
            <seg n="da6fb104">
              Sedan gäller det Swedec. Man gör dåliga beslutsunderlag. Försvarsdepartementet
              meddelar finansutskottet att man sparar 710 miljoner 2013. Försvarsmakten
              meddelar att man sparar 0 kronor 2013. Då är det ett så pass dåligt
              underlag att ni ska ha bakläxa. Då är det sunt att riksdagen säger
              nej. Det är er egen oförmåga det handlar om och ingenting annat.
            </seg>
            <seg n="4f54b227">
              Sedan var det detta med stark finansiering. Det är en brist på
              5,5 miljarder under den kommande tioårsperioden i fråga om JAS-projektet.
              Och ni vägrar att göra upp. Det är inte en stark finansiering,
              utan det är dåligt ansvarstagande.
            </seg>
          </u>
          <note type="speaker" n="1ce6fe68">
            Anf. 4 CECILIA WIDEGREN (M) replik:
          </note>
          <u who="cecilia_widegren_1c7149" xml:id="i-b45f48f81daeabf2-1" n="efeb7c75">
            <seg n="18044df0">
              Herr talman! Grunden till att vi kan stå här i dag, i ett parlament
              i Europa, och tala om förstärkta insatser vad gäller försvar och
              den civila krishanteringen är att Sverige har en god ordning på
              statens offentliga finanser. Vi kan i dag fördela 46 miljarder
              av skattebetalarnas pengar, eftersom alliansregeringen under sju
              år har tagit ansvar för ekonomin, hela samhällets ekonomi.
            </seg>
            <seg n="6089eb3f">
              Då är det förvånansvärt att en opposition inte i sitt eget budgetförslag
              kommer fram till att en excellent verksamhet av internationell
              karaktär i Eksjö inte kan få organisera sig enligt Försvarsmaktens
              egna förslag. Oppositionen finner att Sverigedemokraterna har
              en bättre del i sitt budgetförslag. S, V och MP hoppar med lätthet
              på det och ger Försvarsmaktens förslag underkänt och alliansregeringens
              budgetförslag underkänt. De underkände också sina egna budgetförslag,
              eftersom S, V och MP inte heller hade med detta. Det är alltså
              Sverigedemokraterna, som föreslår att det gamla förrådsställda
              invasionsförsvaret ska komma tillbaka, som har den rätta uppfattningen
              i detta.
            </seg>
            <seg n="60fd67ae">
              Det är något förvånande att man i Sveriges riksdag vill sitta
              och detaljstyra en excellent specialistmyndighet det handlar om
              Försvarsmaktens egen förmåga att bedöma hur vi ska röra oss från
              det gamla försvaret till det nya.
            </seg>
            <seg n="aa125788">
              Vi ska följa, vi ska leda, och vi ska styra upp. Men vi ska inte
              detaljstyra i sak. Det är dessutom ramlagsvidrigt, eftersom det
              är anslagspåverkande. Det är djupt beklagligt att ett utskott
              går fram till kammaren med ett sådant förslag.
            </seg>
          </u>
          <note type="speaker" n="74321c42">
            Anf. 5 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-d49e58142ca41440-2" n="c7294070">
            <seg n="f73ab717">
              Herr talman! Det var mycket hög röstvolym och dåliga sakargument
              i det här inlägget.
            </seg>
            <seg n="bc81e695">
              Det är Carina Häggs motion som har fått helt bifall. Det är en
              socialdemokratisk motion. Du kan naturligtvis ägna dig åt det
              här trickseriet om vem som har följt vem, men jag kan konstatera
              att det i texten är Carina Häggs motion som det hela handlar om,
              och det är en socialdemokratisk motion.
            </seg>
            <seg n="421b6ed0">
              Sedan kanske ni får inse faktum. Man har dåliga beslutsunderlag.
              Man kan inte presentera för utskottet vad det är för pengar man
              sparar, utan vi sitter med två olika uppgifter. Dessutom har finansutskottet
              tagit ställning till en felaktig siffra. Man påstås spara 710
              miljoner nästa år, vilket man inte gör.
            </seg>
            <seg n="fe7c4532">
              Då ska ni ha hemläxa. Då får ni gå hem och göra om och göra bättre.
              Det är det här som är mycket av problemet just nu. Ni slarvar
              med underlag. Det är dåliga beredningsprocesser. Det är för svaga
              förslag som kommer till riksdagen.
            </seg>
            <seg n="8c37155e">
              Du borde kanske, som vice ordförande i utskottet, ha en viss
              integritet och kräva av regeringen att man ska komma till parlamentet
              med någonting som är bättre än dessa halvdana underlag.
            </seg>
            <seg n="055a22f8">
              Sedan var det detta med stark finansiering. Det är en brist på
              5,5 miljarder under tio år för JAS-projektet, vårt största och
              viktigaste projekt. Men det berör du inte. Där har ni inget svar.
              Det är ett oerhört stort tryck på materielsidan i Försvarsmakten.
            </seg>
            <seg n="5e75d683">
              Vi erbjuder en överenskommelse för att få till stånd någon sorts
              vett och balans i det här och dessutom ge en signal till omvärlden
              som visar att vi är överens om det här projektet fullt ut. Då
              säger ni nej. Då vill ni inte diskutera.
            </seg>
            <seg n="ca173d68">
              Ni har haft chansen, och ni har sagt nej till den. Det är obegripligt
              för de flesta. Ni skulle kunna ta vara på möjligheten att göra
              upp i ett tioårsperspektiv, stabilisera JAS och göra projektet
              än mer trovärdigt. Men då sitter ni fast. Det kanske ligger prestige
              i att ni inte vill ändra de siffror som Finansdepartementet från
              början har presenterat.
            </seg>
          </u>
          <note type="speaker" n="69a42326">
            Anf. 6 CECILIA WIDEGREN (M) replik:
          </note>
          <u who="cecilia_widegren_1c7149" xml:id="i-b45f48f81daeabf2-2" n="efeb7c75">
            <seg n="5da5254b">
              Herr talman! Ytterst handlar det om förtroende. Det handlar om
              förtroende för att riksdagen kan fatta beslut och sätta upp målbilder
              och att de excellenta myndigheterna kan utföra de uppgifter som
              vi ber om. Och vi kan sedan utvärdera och följa upp. Ytterst handlar
              det om förtroende.
            </seg>
            <seg n="37db8fd2">
              Eftersom Socialdemokraterna själva i sin budgetberedning under
              hösten inte kom fram till detta, utan det var bara i Sverigedemokraternas
              riksdagsmotion om budget som detta presenterades, är det klart
              att det handlar om något annat än det reella innehållet i den
              frågan.
            </seg>
            <seg n="f3087418">
              För oss handlar det ytterst om att vi har förtroende för de myndigheter
              som har att genomföra en historisk och gigantisk samhällsreform.
              De gör detta varje dag. Och vi har sedan ett uppdrag att följa
              upp det.
            </seg>
            <seg n="709aaf79">
              Jag tycker dessutom att det är anmärkningsvärt att man går på
              det här. Det är anslagspåverkande och strider därmed mot den ramlag
              som vi har i Sveriges riksdag och ska följa.
            </seg>
            <seg n="61b4f346">
              Det är ordning och reda i statsfinanserna. Det ska det vara om
              det gäller försvaret eller om det gäller andra frågor. Den uppgiften
              har vi att följa upp.
            </seg>
            <seg n="5f585a1b">
              Jag beklagar att Peter Hultqvist inte tar chansen att beskriva
              vad det är som gör att Socialdemokraterna förändrar sin internationella
              solidaritetstanke när man minskar omfånget av de kommande internationella
              insatserna.
            </seg>
            <seg n="ebaf838b">
              Vad är det som har hänt inom socialdemokratin som gör att man
              vill ha det här skiftet? Jag menar att det är jämförbart med en
              insats i Libyen. Det är jämförbart med en insats i Tchad. Det
              är insatser som man väljer att lägga undan i de kommande årsbudgetarna.
            </seg>
            <seg n="480ddf24">
              Jag tycker att det är en större och mer långsiktig fråga, inte
              bara för Socialdemokraterna. Det är en större fråga för Sveriges
              riksdag och för Sverige om vi inte fortsatt ska ha den här höga
              ambitionsnivån när det gäller att jobba med internationella insatser.
            </seg>
            <seg n="bf7108dd">
              Jag hoppas, herr talman, att vi får svar på den frågan framöver.
            </seg>
          </u>
          <note type="speaker" n="0e516064">
            Anf. 7 PETER RÅDBERG (MP):
          </note>
          <u who="peter_radberg_0b0188" xml:id="i-3ec9cfaa8ef01d4b-0" n="ba0ad0c2" next="i-f71b0da98891687e-0">
            <seg n="773e1dd9">
              Herr talman! Jag flaggar för att det blir ett anförande på 15
              minuter i stället för 12 minuter som det står på talarlistan.
            </seg>
            <seg n="4342200d">
              Dagens debatt kommer till stor del att handla om hur vi ser på
              vår säkerhet och vad vi lägger i det begreppet. Miljöpartiet anser
              att Sverige måste skapa en säkerhetsstrategi som vilar på en bredare
              grund än den vi har i dag. En säkerhetsstrategi är inte längre
              något exklusivt för det militära försvaret utan har sin giltighet
              över hela samhället.
            </seg>
            <seg n="6fd34588">
              Globalisering innebär att det inte går någon skarp gräns mellan
              extern och intern säkerhet, mellan civila och militära åtgärder.
              En modern nationell säkerhetsstrategi måste omfatta alla dessa
              aspekter. Det är inte bara staten Sverige som efterfrågar säkerhet
              utan också dess invånare. Sverige behöver därför en ny nationell
              säkerhetsstrategi.
            </seg>
            <seg n="92221f50">
              En sådan innebär inte att gränsen mellan civilt och militärt
              bör suddas ut. Däremot är själva idén att skapa en synergi och
              koordinering mellan statens olika resurser. Sverige är ett litet
              land, och vår strategiska handlingsfrihet är därmed begränsad.
              Detta innebär att vi inte ensamma kan möta många av dessa hot
              och risker.
            </seg>
            <seg n="fc6a0c91">
              Vi kan exempelvis inte själva skydda den internationella sjöfart
              som vårt välstånd är beroende av. Vi klarar inte ens att skydda
              svenska fartyg annat än i vårt närområde, trots att fartygen och
              dess besättningar täcks av de säkerhetspolitiska målen. Vi måste
              vid ett skarpt läge lita på att vi får hjälp från det internationella
              samfundet.
            </seg>
            <seg n="a212001d">
              Den nationella säkerhetsstrategin ska klara ut de övergripande
              principerna för hur samhällets olika delar ska samverka för att
              uppfylla målen för vår säkerhet gentemot prioriterade hot och
              risker. Strategin måste naturligtvis ha medborgarnas stöd. Den
              måste också ge en inriktning om var och i vilka sammanhang akuta
              insatser i första hand är aktuella, eftersom en sådan inriktning
              styr vilka resurser som behövs, såsom utbildning, övning, doktrin
              och utrustning.
            </seg>
            <seg n="eafc1ad9">
              Herr talman! Jag har den senaste tiden känt en stor oro över
              hur den politiska debatten har förts i Sverige. Den har kantrat
              över mer och mer till att handla om att värna vårt eget territorium
              på bekostnad av andra. Jag är övertygad om att det är en väldigt
              farlig väg att gå. Vi sitter alla i samma båt och är beroende
              av varandras säkerhet, att regionen är stabil och utvecklar en
              sund ekonomi och miljö etcetera.
            </seg>
            <seg n="48b7dabe">
              Säkerhet bygger vi i dag tillsammans med andra. Ensam är inte
              stark. Internationella insatser är här för att stanna. Sverige
              är en del av världen på gott och ont, och vi kan inte vrida klockan
              tillbaka.
            </seg>
            <seg n="e83a352c">
              Vi vill se fler svenska soldater i FN-ledda fredsbevarande operationer.
              Under FN ska Sverige ställa upp på internationella uppdrag för
              att lindra nöden i världen och bidra till stabilitet. Det kommer
              också på sikt att gynna vår säkerhet här hemma. Vi ska däremot
              vara mycket noggranna med vilka uppdrag vi ska delta i, och våra
              insatser ska främja fred, fattigdomsbekämpning och demokrati.
            </seg>
            <seg n="8b75700e">
              Miljöpartiet delar regeringens ambition att öka de internationella
              insatserna. Tyvärr har Sverige i dag ett historiskt lågt antal
              soldater ute i FN-tjänst. Det är inte rimligt att endast 2530
              av våra soldater som tjänstgör utomlands används i FN-ledda insatser.
            </seg>
            <seg n="0e5863a6">
              Vi vill att regeringen ökar ambitionen successivt mot de mål
              som vi är överens om, nämligen att ca 2 000 soldater på sikt ska
              vara ute i internationell tjänst. Regeringen har, med hänvisning
              till kriget i Afghanistan, tackat nej till ett antal erbjudanden
              från FN under de senaste åren.
            </seg>
            <seg n="5a5ac1cc">
              Vi vill att regeringen prioriterar om när vi nu successivt minskar
              antalet soldater i Afghanistan, för att sommaren 2014 ha avslutat
              vårt uppdrag, och att Sverige i stället vänder blicken mot Afrika.
              Här finns enorma behov, och här kan Sverige göra stor nytta.
            </seg>
            <seg n="055127ae">
              Herr talman! Vi vill också att Sverige tar initiativ till ett
              ökat nordiskt samarbete i enlighet med Stoltenbergrapportens förslag
              om en gemensam nordisk insatsenhet som lades fram för några år
              sedan och som har fått väldigt stor internationell uppmärksamhet
              och bemötts mycket positivt.
            </seg>
            <seg n="ad4f384b">
              I närtid bör ett fördjupat nordiskt samarbete rörande militär
              transportkapacitet, sjukvårdstjänst och utbildning etableras.
              För dessa uppgifter kan ett permanent, strukturerat samarbete
              övervägas. Vi tycker att Sverige borde ta initiativet till detta.
              Att flera av våra nordiska grannar är medlemmar i Nato bör enligt
              vår bedömning inte utgöra något hinder för ett närmare nordiskt
              samarbete på försvars- och säkerhetssidan.
            </seg>
            <seg n="2e2fc45a">
              Sverige har gjort ett politiskt ställningstagande om att inte
              vara passivt utan hjälpa andra EU-stater om någon katastrof skulle
              inträffa, vilket vi bör förbereda i olika avseenden med tyngdpunkten
              förlagd till Östersjöregionen. Sverige bör ta initiativ till att
              skapa ett Östersjökommando i EU-regi för att leda de säkerhetshöjande
              insatserna för sjöfarten i Östersjön och i Nordsjön.
            </seg>
            <seg n="fdd6dc7d">
              Herr talman! Så kommer vi till JAS. Efter regeringens beslut
              den 25 augusti om satsningen på 40 super-JAS för minst 90 miljarder
              kronor väcks en hel del frågor. Hur kommer JAS-affären att påverka
              det övriga försvaret? Är det näringspolitiska eller försvarspolitiska
              skäl bakom en sådan här satsning?
            </seg>
            <seg n="f655d663">
              Efter regeringens debattartikel i SvD den 25 augusti måste man
              också ställa sig frågan vad det är som styr den svenska säkerhetspolitiken.
              Regeringen skriver följande: Det säkerhetspolitiska läget i vår
              omvärld kräver att Sverige har ett försvar redo både till att
              skydda svenskt territorium och för deltagande i internationella
              insatser.
            </seg>
            <seg n="9a642af8">
              När det är sagt säger sedan försvarsminister Karin Enström att
              hon ändå kan tänka sig att avbryta JAS-affären om Schweiz säger
              nej till JAS-köpet i sin folkomröstning 2014. Den hotbild som
              regeringen motiverar köpet av JAS med i Svenska Dagbladet den
              25 augusti hänger med andra ord på om Schweiz säger ja till affären.
            </seg>
            <seg n="fcbb8efd">
              Men svensk säkerhetspolitik kan inte bygga på om ett annat land
              ställer upp på en vapenaffär eller inte. Om regeringen menar allvar
              med att det säkerhetspolitiska läget har försämrats skulle regeringen
              köpa ett nytt JAS Gripen-plan oavsett om Schweiz är med eller
              inte.
            </seg>
            <seg n="74a55b9a">
              Allt detta visar med all tydlighet att det uteslutande handlar
              om ett industriprojekt till gagn för Saab och ett sysselsättningsprojekt,
              vilket också var regeringens andra argument för att just köpa
              4060 plan.
            </seg>
            <seg n="d903b950">
              En satsning på JAS Gripen innebär att vi kommer att minska vår
              flygkapacitet från de 100 C/D-plan vi har i dag till 4060 JAS
              Gripen E. Då kommer nästa fråga: Menar försvarsministern på allvar
              att vi får ett bättre försvar av Sverige om vi minskar vår flygkapacitet
              från dagens 100 C/D-plan till 4060 JAS E?
            </seg>
            <seg n="39e56718">
              Jag vill också att försvarsministern utvecklar vad det är som
              gör att det säkerhetspolitiska läget kräver att Sverige skaffar
              sig ett nytt JAS-plan och att vi reducerar antalet plan till ca
              50 från år 2025 och framåt.
            </seg>
            <seg n="c08b75ad">
              Själva finansieringen av detta är väl känd. Regeringen vill alltså
              öka försvarsanslagen med 300 miljoner kronor nästa år och sedan
              200 miljoner. Enligt regeringen räcker detta för att täcka utvecklingskostnaderna
              och understryker dessutom att super-JAS inte är ett hot mot andra
              delar av Försvarsmakten.
            </seg>
            <seg n="39e689ac">
              Vi som tar del av debatten och följer med har dock inte stött
              på någon som håller med regeringen på den punkten. Detta kommer
              att få stora konsekvenser för det övriga försvaret om regeringen
              inte skjuter till en himla massa pengar, och det verkar Anders
              Borg inte vilja göra om jag har förstått det rätt.
            </seg>
            <seg n="81667adc">
              Med regeringens satsning på JAS Gripen kommer Försvarsmakten
              att drabbas mycket hårt, enligt vårt sätt att se det.
            </seg>
            <seg n="f7898e71">
              JAS Gripen-planen ska börja levereras 2018, och från 2023 ska
              den första divisionen med Gripen E vara i full tjänst. De sista
              planen ska levereras 2025. Det betyder att Sverige från 2023 får
              två versioner av Gripen i drift samtidigt, både C/D och E. Men
              enligt försvarsministern ska detta gälla i bara två år.
            </seg>
            <seg n="d6a96138">
              Trots att de återstående 4060 C/D-planen kan flyga ända fram
              till 2035, kanske ända fram till 2040, ska de skrotas lång tid
              innan deras livslängd har gått ut. Till detta vill jag informera
              kammaren om att dagens JAS C/D-plan har verkat endast ca 17 procent
              av sin livslängd, alltså bara en bråkdel. Vi skrotar med andra
              ord ett fullt gångbart plan för den nya Gripen E.
            </seg>
            <seg n="a03f2d52">
              Förklaringen som regeringen och Försvarsmakten ger är att detta
              är två separata system och att de inte får plats inom given ekonomi.
              Försvarsmakten har samtidigt sagt att regeringens förslag om 4060
              Gripen E är otillräckligt. Vi behöver minst 60 Gripen E för att
              lösa dagens uppgifter i närområdet. En flotta på 6080 Gripenplan
              är en miniminivå för att klara Sveriges luftförsvar, har överbefälhavaren
              sagt. Här finns en tydlig konflikt mellan regeringen å ena sidan
              och Försvarsmakten å den andra.
            </seg>
            <seg n="dcc9b74e">
              Jag kan hålla med om att Gripen E är ett bättre plan än Gripen
              C/D rent tekniskt, men kvantitet är också till viss del en kvalitetsfråga.
              Då uppstår alltså frågan, om vi säger att 4060 plan blir ungefär
              50: Kan Sverige verkligen sätta in de här 50 planen om det skulle
              bli en kris i en given situation?
            </seg>
            <seg n="2e07e554">
              50 flygplan innebär att det i praktiken finns endast 40 JAS Gripen
              klara för strid i en stridssituation, men det mer realistiska
              är att det finns bara 3035 plan. Det gäller ju att man ska ta
              fram planen, man ska få fram bränsle, och man ska ha fram vapen
              under en omfattande flygverksamhet. Allt detta tar väldigt lång
              tid. Man kan inte utnyttja hundra procent av den flygkapacitet
              man har.
            </seg>
            <seg n="b9c886dd">
              Vi pratar alltså om att vi från 2025 har ungefär 3035 plan som
              skulle kunna sättas in i en given situation. Detta ska, som jag
              sade, sättas mot de 100 C/D-plan som vi har i dag.
            </seg>
            <seg n="8de5cf77">
              Herr talman! Som jag har varit inne på tidigare kommer det om
              drygt tio år, ungefär 2025, att finnas 50 JAS-plan kvar i Sverige,
              att jämföra med 100 Gripen i dag. Dessa 50 JAS Gripen kommer endast
              att klara av incidentberedskap i två områden samtidigt året runt.
              Ett luftangrepp kan mötas i endast en landsända. Om en annan del
              av landet skulle attackeras finns det inga svenska stridsplan
              kvar för att möta den attacken. 50 plan räcker helt enkelt inte
              till för att klara av ett försvarskrig i luften mot en attackerande
              motståndare.
            </seg>
            <seg n="344bcc0b">
              Hur går den här ekvationen ihop med det som regeringen skrev
              i Svenska Dagbladet den 25 augusti i år? Det här är ett resonemang
              och en politik som jag anser inte håller ihop.
            </seg>
          </u>
          <note n="13eefb25">
            Herr talman! När försvarsminister Karin Enström höll sin första
            presskonferens den 18 april i år sade ministern följande:
          </note>
          <u who="peter_radberg_0b0188" xml:id="i-f71b0da98891687e-0" n="ba0ad0c2" prev="i-3ec9cfaa8ef01d4b-0">
            <seg n="2d0dd6b0">
              Kalla kriget är slut. Hoten mot vår säkerhet är både komplexa
              och breda och måste också mötas brett och inte bara med militära
              medel. Politikerområdet försvar och samhällets krisberedskap måste
              ses i sin helhet.
            </seg>
            <seg n="40051b8e">
              Jag blev mycket glad när jag hörde detta. Men då kommer frågan:
              Hur kan försvarsministern dra ned på den myndighet som hon för
              några månader sedan sade var så pass viktig? Det kanske är småpengar,
              men regeringen drar ändå ned 20 miljoner kronor på Myndigheten
              för samhällsskydd och beredskap och 15 miljoner på förebyggande
              åtgärder mot jordskred och andra naturolyckor. Ni lägger i och
              för sig till några kronor på krisberedskapen, men totalt sett
              ges ingen satsning på dessa områden, som försvarsministen ändå
              sade var två områden som intimt hänger ihop och som ska verka
              tillsammans.
            </seg>
            <seg n="1df3cd5c">
              Miljöpartiets förslag innebär att vi kommer att förstärka MSB
              med 1 miljard kronor på tre år för att de ska kunna utföra sina
              uppdrag på ett bättre sätt.
            </seg>
            <seg n="9917a707">
              Miljöpartiet har också lagt fram ett förslag om en sårbarhetsanpassning
              för ett förändrat klimat som har det viktiga syftet att minska
              vår sårbarhet mot det oundvikliga som enligt alla forskare kommer.
            </seg>
            <seg n="a3bd986d">
              Just i dag, i denna stund, pågår miljökonferensen i Doha. Där
              pratar de inte längre om två graders temperaturökning. Nu pratar
              de om 34 graders ökning. Vad det kommer att betyda för vår säkerhet
              och vad det kommer att få för konsekvenser för vår jord kan vi
              i dag i och för sig bara ana oss till vad gäller folkförflyttningar
              på grund av klimatförändringar, kamp om energin etcetera.
            </seg>
            <seg n="9475753b">
              Detta är vår tids stora utmaning, både vad gäller miljön i sin
              helhet och kopplat till vår säkerhet. Det är den här typen av
              hotbild Sverige ska rusta sig för. Därför har Miljöpartiet lagt
              fram ett mycket konkret förslag om att införa ett obligatorium
              för alla våra kommuner att ha klimat- och sårbarhetsplaner. I
              dag är det endast ca 70 kommuner i landet som har bra sårbarhetsplaner
              i sin kommun. Ett antal kommuner har hyfsade planer, medan flertalet
              har mycket dåliga planer och andra inga alls.
            </seg>
            <seg n="12011dce">
              Hoten mot vår säkerhet är gränslösa och komplexa till sin natur.
              Vi talar alltså om allt, från väpnat angrepp till terrorism, organiserad
              brottslighet, cyberhot, politisk extremism, massarbetslöshet,
              pandemier, klimatförändringar, hot mot vårt demokratiska system,
              naturkatastrofer etcetera.
            </seg>
            <seg n="f0318cd5">
              Så ser hotet mot vår säkerhet ut. Detta står i djup kontrast
              till den debattartikel som partiledarna för regeringspartierna
              skrev den 25 augusti i år, där hotbilden fordrade ett nytt JAS-plan.
              Det är väsensskilt från hur Miljöpartiet ser på säkerhet och vilka
              åtgärder som bör vidtas.
            </seg>
            <seg n="db900d77">
              Lite kort vill jag ta upp Ryssland, herr talman. Regeringen har
              den senaste tiden höjt tonläget och försökt skrämmas med Ryssland
              för att bland annat kunna göra en satsning på nya JAS Gripen.
            </seg>
            <seg n="3f2793ed">
              Att Ryssland och Vladimir Putin rustar upp finns det ingen som
              förnekar. Frågan är bara hur man ska tolka Putins vapenskrammel.
              Att Ryssland vill tillbaka till det politiska finrummet är helt
              uppenbart. Ryssland försöker komma in i dessa kretsar genom militär
              upprustning. Men det är nog uppbenbart för alla att Ryssland inte
              utgör något militärt hot mot Sverige.
            </seg>
            <seg n="97309092">
              På det senaste öppna seminariet om Ryssland som Försvarsberedningen
              tog initiativ till redovisade en mycket kompetent panel sina åsikter
              om läget i Ryssland. Den samlade bilden av Ryssland är att Putin
              naturligtvis försöker hålla ihop landet. Närområdet är viktigt
              för Ryssland. Då är Baltikum inräknat. Men något anfall mot något
              av länderna är otänkbart, enligt panelen.
            </seg>
            <seg n="06dc73b9">
              Kina är centralt för Ryssland. Kina kan ses som en samarbetspartner
              för Ryssland, som en motkraft till USA. Krigsmakten är anpassad
              efter lokala konflikter, och de har ingen kapacitet för någon
              stor konflikt långt borta. Ryssland drar sig alltmer inåt och
              så vidare.
            </seg>
            <seg n="6fb96d09">
              Så ser bilden av Ryssland ut, enligt en enad panel. Så har också
              bilden från andra varit under ganska lång tid.
            </seg>
            <seg n="3a34d125">
              Avslutningsvis, herr talman, måste säkerheten, som jag var inne
              på inledningsvis, ses i ett mycket bredare perspektiv. En bredare
              säkerhetspolitik beaktar de många olika potentiella direkta hoten
              med grund i begreppet positiv fred, det vill säga att åtgärda
              själva problemet som utlöser konflikten och hoten, i stället för
              negativ fred, som inriktar sig på att militärt stoppa konflikten.
              Vi vill se en säkerhetspolitik som sätter människans säkerhet
              före den territoriella säkerheten, allt enligt vad FN har sagt.
            </seg>
            <seg n="d11eace9">
              En mängd nya hot som är varken territoriella eller militära har
              tillkommit, samtidigt som de andra har ändrat karaktär och inte
              längre kan bemötas på samma sätt som tidigare. Se också att flera
              av hoten förstärker varandra, varför flera av de traditionella
              hotens strukturella grundorsaker betraktas som egna hot i sig!
              I takt med att nationalstatens gränser luckras upp alltmer blir
              det svårare att möta dessa hot från den enskilda statens sida.
            </seg>
            <seg n="1fef6d8c">
              Dagens konflikter ser inte ut som de en gång gjorde. Det handlar
              inte längre om uppställda och uniformerade arméer eller att officiellt
              ha förklarat krig och inleda en kamp till döden om geopolitisk
              kontroll under diplomatins och krigets regler. Den sortens konflikter
              syns alltmer sällan.
            </seg>
            <seg n="860866af">
              Jag ber om ursäkt för att jag överskred talartiden, herr talman,
              och yrkar härmed bifall till reservation 2 och 7.
            </seg>
          </u>
          <note type="speaker" n="6007d264">
            Anf. 8 CECILIA WIDEGREN (M) replik:
          </note>
          <u who="cecilia_widegren_1c7149" xml:id="i-b45f48f81daeabf2-3" n="efeb7c75">
            <seg n="20232c2c">
              Herr talman! Det var ett intressant reflekterande över inte minst
              det bredare säkerhetspolitiska läget och den reella verklighet
              som råder i vår omvärld. Saker är komplexa. Det gäller inte bara
              militärt utan även civilt. Det har på många sätt gjort att vi
              får tänka bredare än tidigare.
            </seg>
            <seg n="240b6d3a">
              Det var också intressant att höra om ökningen av de internationella
              insatserna och vidden av ökad internationell solidaritet.
            </seg>
            <seg n="a8a11136">
              Den tredje delen, som var intressant att ta del av, var det ökade
              nordiska försvarssamarbete som Miljöpartiet lyfte fram. Senast
              i går hade Nya moderaterna ett seminarium om att belysa vikten
              av att inte bara prata utan faktiskt i handling göra detta. Dessa
              reflexioner från Miljöpartiets sida var bra och intressanta.
            </seg>
            <seg n="06c8e072">
              Det som blir komplext, herr talman, är att Miljöpartiet inte
              agerar så fullt ut i svenska försvarsutskottet. Det här är retoriken
              och det vi hör utåt. På plats i försvarsutskottet sitter Peter
              Rådberg för Miljöpartiet och agerar annorlunda. Jag skulle därför
              vilja att Peter Rådberg belyser två frågor.
            </seg>
            <seg n="514d71ad">
              Är Peter Rådberg och Miljöpartiet för eller emot förmågelyftet
              av JAS Gripen? Vi hör mycket emot, men när ni agerar i försvarsutskottet
              är ni för objektsramsfinansiering av JAS 39 Gripen. Det är bland
              det viktigaste Miljöpartiet har att driva fram i det kommande
              budgetbetänkandet. Är Miljöpartiet för eller emot?
            </seg>
            <seg n="86be8a43">
              Den andra frågan gäller var någonstans jag kan hitta att Miljöpartiet
              och Peter Rådberg går emot Försvarsmaktens budgetförslag, att
              ni vill behålla verksamheten intakt i Swedec och var i budgeten
              ni finansierar förslaget.
            </seg>
          </u>
          <note type="speaker" n="d9445fc8">
            Anf. 9 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-0" n="ba0ad0c2">
            <seg n="09ca0944">
              Herr talman! Jag sade tydligt vad Miljöpartiet vill. Vi har en
              helt annan syn på hur man ska bemöta de nya hotbilderna framöver.
              Vi tror inte att lösningen på det är att man lägger 90 miljarder,
              som troligtvis kommer att landa på 130140 när notan är betald.
              Det är inte lösningen. Hotbilden är mer komplex.
            </seg>
            <seg n="cf1c2fe8">
              Svaret på Cecilia Widegrens fråga är naturligtvis klart nej.
              Det är klart att vi är motståndare till Gripen. Vi har ett begränsat
              antal kronor att förhålla oss till. Då måste vi vara rädda om
              dem. Om vi ska lägga så mycket pengar på ett nytt plan kommer
              vi att påverka annan verksamhet. Det är alla helt överens om.
            </seg>
            <seg n="897ef0b7">
              Nu kör ni den retoriken, och försvarsministern kör samma retorik,
              att så inte kommer att ske. Men om ni inte kommer att lägga till
              mer pengar vilket ni troligtvis inte kommer att göra får det en
              påverkan. Det blir en negativ effekt.
            </seg>
            <seg n="f65d89a9">
              Miljöpartiets förslag är att stärka svensk säkerhet med hjälp
              av de åtgärder som jag berättar om. Det finns ett antal nya hotbilder.
              Jag tycker att regeringen, och även socialdemokratin, lever kvar
              för mycket i det gamla. Man måste se framåt. Vad är det nya hotet?
              Hur ska man förhålla sig till det?
            </seg>
            <seg n="45cb087d">
              Ni hänger med rent retoriskt och säger att det visst finns cyberhot
              och det ena och det andra. Men ni gör ingenting åt det. Försvarsministerns
              första presskonferens var lysande, men det händer ingenting. Ni
              drar ned på MSB sett från förra året.
            </seg>
            <seg n="d58ba1f7">
              Hur ni själva tycker att hotbilden ser ut och hur ni sedan agerar
              politiskt hänger inte ihop.
            </seg>
          </u>
          <note type="speaker" n="710955d0">
            Anf. 10 CECILIA WIDEGREN (M) replik:
          </note>
          <u who="cecilia_widegren_1c7149" xml:id="i-b45f48f81daeabf2-4" n="efeb7c75">
            <seg n="1b4cd9f6">
              Herr talman! Jag hade två frågor, och jag tänker delvis upprepa
              dem. Den ena gäller var någonstans i Miljöpartiets politik det
              inkluderas att ni ska ställa upp på en objektsramsfinansiering.
              Det var en finansieringsform ni gick ifrån 2005 när ni var statsbärande
              stödparti till den socialdemokratiska regeringen. Ni kan säga
              att ni är emot, men i praktiken agerar ni för i försvarsutskottet.
            </seg>
            <seg n="5cbfb00e">
              Den andra frågan gällde var någonstans ni i er budget finansierar
              den verksamhet som Försvarsmakten vill rationalisera. Ni minskar
              själva med drygt 800 miljoner kronor på förbandsverksamheten.
              Var någonstans hittar jag den finansieringen?
            </seg>
            <seg n="ca88fba1">
              Stärka svensk säkerhet ska Miljöpartiet göra genom att dra ned
              på anslaget med 2 miljarder i förhållande till Sveriges regering.
              Sedan anklagar ni Sveriges regering för att inte fullt ut finansiera
              trygghet och säkerhet. Det går inte ihop.
            </seg>
            <seg n="4bd9f9e6">
              Retoriken är en sak, men agerandet i utskottet är traditionell
              oppositionspolitik. Det är inte den tredje vägen i svensk politik.
              Det är bara retorik, Peter Rådberg.
            </seg>
          </u>
          <note type="speaker" n="6b9cb3f2">
            Anf. 11 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-1" n="ba0ad0c2">
            <seg n="878f37c1">
              Herr talman! Vi fördelar om budgeten, Cecilia Widegren. Jag talar
              om 1 miljard till MSB. Vi tittar på den hotbild som finns, och
              sedan fördelar vi resurserna efter det. Det är så vi hanterar
              frågan.
            </seg>
            <seg n="8396114d">
              Det förslag som ni lägger fram för JAS skulle kunna innebära
              jag får vara försiktig här att det blir ännu större neddragning
              på försvaret än det förslag som Miljöpartiet eller Vänsterpartiet
              lägger fram. Vi vet inte än. Vi får se om ni har råd att uppgradera
              den materialstock som ni säger att ni ska göra. Det är fråga om
              över 100 miljarder kronor över tid.
            </seg>
            <seg n="799e0406">
              Vi har varit tydliga i fråga om objektsramar. Det tog vi upp
              förra året. Vi vill stärka riksdagens makt genom att få mer kontroll.
              Det har vi tyckt hela tiden. Det är inte en konstig fråga.
            </seg>
            <seg n="666ec68e">
              Swedec har jag besökt ett par gånger. Jag har inte ändrat åsikt.
              Jag har besökt dem vid två tillfällen och fått god information.
              Men vi har inte väckt en motion. När väl frågan dök upp hos Socialdemokraterna
              låg den helt i linje med vad vi tycker. Då var det naturligt för
              oss att yrka bifall till deras förslag.
            </seg>
          </u>
          <note type="speaker" n="53e3b317">
            Anf. 12 ALLAN WIDMAN (FP):
          </note>
          <u who="allan_widman_49f05b" xml:id="i-a67b3628545c5677-0" n="956f3ed4" next="i-4a9053ec73edd511-0">
            <seg n="ef345475">
              Herr talman! Jag är den första att skriva under på att det behövs
              ett lyft av den svenska luftförsvarsförmågan. Detta kan naturligtvis
              åstadkommas på många olika sätt. Ett sätt som jag gärna hade sett
              varit fallet är att det beslut som vi i dag ska fatta hade föregåtts
              av en bred offentlig utredning om det framtida svenska luftförsvaret.
            </seg>
            <seg n="ff430555">
              En sådan utredning hade haft förutsättningar att identifiera
              de brister, de svaga länkar, som finns i delsystem och delfunktioner
              i det som sammantaget utgör det svenska luftförsvaret. Om vi hade
              engagerat oss för en sådan utredning hade vi snabbt sett att det
              behövs ett lyft i beväpningen i det svenska flygvapnet. Det är
              ett faktum att det svenska flygvapnet i dag förfogar över fler
              flygplan än radarjaktrobotar.
            </seg>
            <seg n="7403eb10">
              Det är också en sanning att vi inte längre har förmågan att med
              markrobotar bekämpa mål på marken. Medan grannländer rustar sig
              med mycket tunga verkansdelar i sådana robotar går Sverige mot
              friflygande bomber med begränsad verkan.
            </seg>
            <seg n="d23c7d9d">
              Det är också uppenbart att vi hade behövt ett lyft av vår förmåga
              att stridsleda de flygplan som ingår i flygvapnet. Förmågan att
              säkert och hemligt från marken leda dessa i luften är ännu långt
              ifrån återställd. Det är också uppenbart för den som är intresserad
              av historiska perspektiv att vi behöver ett lyft vad gäller flygtidsuttaget.
              Flygtidsuttaget låter tekniskt och tråkigt, men det finns ingen
              enskild faktor som bättre beskriver den kompetens som våra flygförare
              har vid varje givet tillfälle.
            </seg>
            <seg n="4354a6cf">
              En luftförsvarsutredning hade naturligtvis också kunnat avslöja
              andra svagheter. Låt mig parentetiskt nämna det markbaserade luftförsvaret,
              som utgör ett utomordentligt viktigt skydd för flygplan på marken.
              Låt mig också nämna det så kallade krigsbassystemet, som numera
              bara är en spillra av sitt forna jag.
            </seg>
            <seg n="ac09a0bc">
              Det är viktigt att ständigt komma ihåg att det yttersta målet
              med luftförsvarsverksamhet är att ge verkan i ett fientligt mål.
              Men vi måste förstå att den ambitionen hotas av brister i delsystem,
              beväpning, flygtrim, underhåll, skydd, infrastruktur. Kedjan,
              herr talman, är aldrig starkare än dess svagaste länk. Därför,
              herr talman, hade jag personligen gärna sett att en luftförsvarsutredning
              hade föregått den debatt som i dag sker.
            </seg>
            <seg n="430728c6">
              Visst är det dock så att även plattformar, det vill säger flygplan,
              behöver lyfta sin förmåga från tid till annan. Även detta, kan
              man konstatera, kan göras på olika sätt. Det kan göras successivt,
              med mellanliggande utvärderingar och med beaktande av den tekniska
              utveckling som hela tiden pågår. Det kan också, herr talman, göras
              i ett enda svep med siktet ställt 30 år i framtiden. Då ska man
              dock vara medveten om de ekonomiska, tekniska och strategiska
              risker sådana beslut kan innebära.
            </seg>
            <seg n="fdca3e30">
              Beredningen har inte varit så omfattande som man kunde önska,
              och det finns två frågor jag tycker behöver belysas i den debatt
              som återstår.
            </seg>
            <seg n="db68b2ba">
              Den ena gäller de länder till vilka Sverige har exporterat den
              så kallade C/D-versionen i dag. Det är mer än en handfull. Senast
              i veckan kunde vi läsa att Tjeckien nu förhandlar med den svenska
              staten om fortsatt leasing av sina 14 flygplan till ett fast pris
              mellan 2014 och 2024. Vi vet att Sydafrika har gjort en ny investering
              som de menar ska vara under väsentligt längre tid än Sverige har
              för avsikt att flyga C/D-maskinerna.
            </seg>
            <seg n="ec169bb5">
              Min fråga är: Om det är så att vi ska tillhandahålla och vidmakthålla
              C/D för våra exportländer, vem kommer att få bära kostnaden för
              detta efter 2024, då C/D-versionen enligt planerna ska försvinna
              ur den svenska flygtidsproduktionen? Jag misstänker, herr talman,
              att svaret på frågan kan vara Försvarsmakten. I så fall behöver
              naturligtvis detta också lyftas i diskussionerna.
            </seg>
            <seg n="73b8107d">
              Den andra fråga som jag har och som jag menar måste belysas handlar
              om optionen avbeställning. För det fall att Schweiz inte fullföljer
              en anskaffning av E-versionen före 2014 har svenska staten en
              möjlighet att avbeställa flygplanen. Det är bra att det är på
              det sättet, men å andra sidan vet vi att vi har en pressad leveransplan.
              Redan 2017 ska det börja hända saker här.
            </seg>
            <seg n="74ef3223">
              Frågan är då: Hur vårdar och vidmakthåller man optionen om avbeställning
              om vi samtidigt tvingas att tidigt ta på oss stora utvecklingskostnader?
              Även denna fråga borde bättre belysas i debatten.
            </seg>
            <seg n="603cd199">
              Den svenska regeringen har i sin vishet sagt att de marina stridskrafterna
              och flygstridskrafterna i första hand ska verka i vårt närområde.
              Jag tycker att detta är ett klokt uttalande. Det är med dessa
              stridskrafter eller med fjärrstridskrafterna vi har möjlighet
              att på ett mycket tidigt stadium möta en fiende på väg mot vårt
              land. Vi har också med dessa stridskrafter förutsättningar att
              göra det i ett läge som är synnerligen ogynnsamt för en fiende,
              nämligen på eller under ytan eller genom lufthavet.
            </seg>
            <seg n="c716edfb">
              Samtidigt är de flesta av oss medvetna om att förmågelyft tar
              tid. Låt mig bara kort nämna två exempel: kustkorvetter och helikoptrar.
              Här finns materielprojekt som på grund av olika svårigheter har
              förlängts långt fler år än vad som är rimligt. Följden har blivit
              att våra förmågor på dessa områden har sjunkit under det att generationsväxlingarna
              sker.
            </seg>
            <seg n="bc042518">
              Flera talare har varit inne på frågan om rysk upprustning. Den
              är ett faktum. Ryssland går nu från att satsa ca 3 procent av
              bnp på sina stridskrafter till att satsa närmare 4 procent de
              kommande åren. När det gäller den politiska utvecklingen delar
              jag i och för sig Peter Rådbergs uppfattning; det finns ingenting
              som tyder på att Ryssland med sina resurser skulle hota Sverige
              i dag. Jag kan dock samtidigt konstatera att såvitt angår demokratisk
              utveckling går den för närvarande i helt fel riktning.
            </seg>
            <seg n="6bd7c303">
              Det faktum att stormakter i vår närhet rustar, tillsammans med
              en oklar politisk utveckling, utgör ett risktagande. För dessa
              risker måste Sverige naturligtvis ta höjd. Det ger sammantaget
              en större osäkerhet om den säkerhetspolitiska framtiden, och de
              förmågenedgångar som ofta är förenade med generationsskiften gör
              att det beslut som med all sannolikhet fattas i dag inte kan betecknas
              som annat än djärvt.
            </seg>
            <seg n="dfdfc717">
              De kommande åren tror jag att man behöver uppställa ett antal
              tydliga krav för generationsväxlingen eller övergången till ny
              teknik. Det första kravet är naturligtvis att betalda, fungerande
              C/D-flygplan inte avvecklas förrän de nya E-flygplanen är på plats,
              är operativa och har fått sina vapen integrerade. Men jag kan
              till detta gärna också lägga att det i det förslag regeringen
              nu har riktat till riksdagen inte finns några förslag på att avveckla
              C/D-versionen i det svenska flygvapnet.
            </seg>
            <seg n="86d77e0b">
              Om vi får en försämrad omvärldssituation, herr talman, är det
              min förhoppning att vi ska behålla så många C/D-flygplan vi över
              huvud taget kan. Dessa plattformar blev operativa fullt ut i det
              svenska flygvapnet 2004, och de har som någon tidigare påpekade
              många goda år kvar. De representerar också viktiga säkerhetsresurser
              för Sverige.
            </seg>
            <seg n="d8f250f1">
              Kanske allra viktigast är ändå frågan om flygtidsuttaget. Historiskt
              har det sjunkit, herr talman, sedan jag trädde in i denna kammare
              2002. Det är mycket problematiskt, för det finns ingen enskild
              faktor som berättar så mycket om vår luftförsvarsfråga som just
              en flygtimme. När en flygtimme noteras i protokollet vet vi nämligen
              att klargöringen har övats, att underhållet fungerar och att stridsledningen
              har varit i gång. Vi vet att våra flygförare har höjt sin personliga
              kompetens. Därför, herr talman, är det hit vi behöver rikta vår
              uppmärksamhet under de kommande tio år då generationsväxlingen
              pågår.
            </seg>
            <seg n="6dfa8763">
              Herr talman! Flera tidigare talare har varit inne på att det
              beslut vi i dag fattar är stort, långsiktigt och djupt allvarligt.
              Jag har ingen avvikande uppfattning. Jag skulle till och med vilja
              gå så långt som att säga att detta är det största beslut denna
              generation försvarspolitiker är med och fattar. Den som påstår
              att detta är ett lätt beslut tror jag inte riktigt håller sig
              till sanningen.
            </seg>
            <seg n="4625181d">
              Mot bakgrund härav är det dock viktigt att slå fast att alla
              de som nu deltar i detta beslut vår regering och samtliga de partier
              i denna kammare som i dag eller möjligen vid nästa voteringstillfälle
              ställer sig bakom förmågelyftet är de som ensamt och fullt har
              det politiska ansvaret för luftförsvarsförmågan fram till 2040-talet.
              I denna krets av ansvariga personer ingår givetvis också jag.
              Det vill jag gärna framhålla.
            </seg>
            <seg n="a8dd8960">
              Varför säger jag då detta? Jo, jag säger detta därför att en
              resa nu avslutas och en annan resa påbörjas. Den ska pågå i 30
              år, och det är under dessa 30 år vi alla har ett ansvar för att
              nu vårda detta beslut. Vi ska se till att vi får ett system av
              system som är i balans och se till att vi uppnår det som är det
              yttersta ändamålet med våra flygstridskrafter en krigsduglig,
              beprövad bekämpningsförmåga.
            </seg>
          </u>
          <note n="d368bdd8">
            Med detta, herr talman, yrkar jag bifall till utskottets förslag
            på samtliga av betänkandets punkter utom punkterna 3, 7 och 8.
          </note>
          <u who="allan_widman_49f05b" xml:id="i-4a9053ec73edd511-0" n="956f3ed4" prev="i-a67b3628545c5677-0">
            <seg n="5c2d1650">
              (Applåder)
            </seg>
          </u>
          <note n="36e7f2a8">
            I detta anförande instämde Ismail Kamil (FP) och Roland Utbult
            (KD).
          </note>
          <note type="speaker" n="4f7ba1c1">
            Anf. 13 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-2" n="ba0ad0c2">
            <seg n="1ddcd5c9">
              Herr talman! Jag får först säga att jag är glad över att Allan
              Widman har ställt mycket kritiska frågor kring JAS-projektet under
              många år, kloka frågor. Att han sedan röstar ja för förslaget
              är en annan sak.
            </seg>
            <seg n="e71590b5">
              Det blir mycket JAS-diskussion från Allans sida i den här debatten.
              Vi pratar om svensk säkerhet. Jag undrar lite hur Allan Widman
              egentligen ser på den bredare hotbild som ändå finns i vårt land.
              Du nämner inte det, Allan, med ett enda ord, utan du pratar mycket
              väl om hur viktigt JAS är, om vapentillgångar och så vidare.
            </seg>
            <seg n="4113c35b">
              Jag vill veta om Allan Widman lägger in någonting av cyberhot,
              klimathot, terrorism i frågan om svensk säkerhet. Existerar det
              på Folkpartiets säkerhetspolitiska agenda?
            </seg>
            <seg n="37ceb500">
              Den andra frågan gäller Ryssland. Folkpartiet har varit det parti
              som har målat ut Ryssland som det stora hotet. Nu erkänner Allan
              Widman att Ryssland inte utgör något militärt hot, i alla fall
              inte under överskådlig tid. Trots detta lägger man sig platt för
              att man ändå måste ha JAS-planet, för man vet inte vad som händer.
              Allan Widman har väl tagit del av de rapporter som vi fått och
              gått på seminarier. De ger en ganska tydlig bild av vad Ryssland
              är. Det är ett sargat land, de vill komma upp och de försöker
              rusta upp. Man tror och räknar med att Ryssland kommer att få
              mellan 50 och 70 procent, enligt vad jag förstått av experterna.
              Till detta ska läggas all korruption och så vidare.
            </seg>
            <seg n="18d0bfd8">
              Jag vill ställa följande fråga till Allan Widman: Ligger Ryssland
              på något sätt i bakgrunden, som någon form av hot, när du fattar
              dina beslut om att säga ja till JAS Gripen och annat?
            </seg>
          </u>
          <note type="speaker" n="3d92e6b8">
            Anf. 14 ALLAN WIDMAN (FP) replik:
          </note>
          <u who="allan_widman_49f05b" xml:id="i-43a9adf737409d4e-0" n="956f3ed4">
            <seg n="4793a602">
              Herr talman! Om Peter Rådberg hade lyssnat väldigt noga på vad
              jag sade hade han hört att jag inte sade att Ryssland inte kommer
              att utgöra något hot under överskådlig tid. Jag sade att Ryssland
              inte utgör något hot i dag. Men jag var samtidigt noga med att
              poängtera att kombinationen av militär förmåga och ett växande
              demokratiskt underskott är en vådlig kemi; det har de historiska
              erfarenheterna visat. Om det råder någon som helst otydlighet
              på den punkten ska jag säga att jag tillhör dem som anser att
              Sverige inte bara har skäl utan också ett ansvar att se över det
              egna huset, alldeles särskilt som vår vilja att bygga beredskap
              och säkerhet tillsammans med andra tyvärr exkluderar till exempel
              en viktig organisation som Nato.
            </seg>
            <seg n="2778b13b">
              När det gäller svensk krisberedskap finns det sannerligen anledning
              till viss undran. Det är inte på det sättet att Folkpartiet har
              en smal syn på samhällssäkerhet. Vi oroas väldigt mycket över
              stresstester på kärnkraftverk. Vi oroas väldigt mycket över att
              de fackliga organisationerna, som jag bedömer det, inom polisen
              till sist fått regeringen att avveckla beredskapspolisen i det
              här landet. Jag är mycket bekymrad över det faktum att Försvarsmakten
              och polisen inte övar för de uppgifter som finns till exempel
              inom den så kallade terroristlagstiftningen. Här finns det mycket
              man kan göra.
            </seg>
            <seg n="63af3f91">
              Jag tycker att det är bra att Peter Rådberg tar upp den internationella
              dimensionen. Jag har varit kritisk till det faktum att bland annat
              Socialdemokraterna flyttar pengar från anslaget för internationella
              insatser till materiel, mest av allt med tanke på den signal som
              detta innebär.
            </seg>
          </u>
          <note type="speaker" n="44b1f469">
            Anf. 15 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-3" n="ba0ad0c2">
            <seg n="ec2cfd29">
              Herr talman! Allan Widman pratar om Ryssland av i dag. Vi har
              hört expertisen, du har säkert läst, Allan, ett antal uttalanden,
              och FoU har gjort en rapport på 300 sidor. Det är uppenbart, och
              det är samstämmigt, att Ryssland har väldigt stora problem och
              att det inte kommer att utgöra något militärt hot. Däremot håller
              jag helt med Allan Widman om att de demokratiska underskotten
              och upprustningen inte är bra. Jag kan känna stor oro för detta.
              Frågan är vilka slutsatser man drar av detta.
            </seg>
            <seg n="b1b9ca8c">
              Jag tolkar dig, Allan Widman, så att du inte tror att det kommer
              att ske någon attack mot Sverige i dag, men du vet inte vad som
              händer i morgon, och därför ska Sverige gardera sig. Jag får inte
              riktigt det att hänga ihop. Jag kan bara konstatera att expertisen
              gör en annan bedömning.
            </seg>
            <seg n="876c1a05">
              Sedan säger Allan Widman att vi ska se om vårt hus. Det är egentligen
              det jag pratar om själv. Vi ser om vårt hus genom att titta på
              hur hotbilden ser ut i dag. Så ser Miljöpartiet om vårt hus och
              formar en säkerhetspolitik utifrån detta. Men Folkpartiets och
              regeringens förslag på att se om sitt hus är att lägga 90100 miljarder
              på JAS. Det är dit pengarna går, det är att se om sitt hus. Då
              har man inte, menar jag, tittat på morgondagens hotbild.
            </seg>
            <seg n="725b6c5f">
              I Doha pratar man nu om tre fyra graders temperaturökning. Det
              kommer att bli vår största utmaning någonsin. Vi kan bara tänka
              oss alla folkomflyttningar, energikamper och så vidare. Det kommer
              att skapa enorma konflikter, och det är där man ska lägga in kraften.
            </seg>
          </u>
          <note type="speaker" n="f72bd8df">
            Anf. 16 ALLAN WIDMAN (FP) replik:
          </note>
          <u who="allan_widman_49f05b" xml:id="i-43a9adf737409d4e-1" n="956f3ed4">
            <seg n="960bd050">
              Herr talman! Det är inte tu tal om saken; klimatförändringen
              är en del av det vi brukar kalla för de nya säkerhetshoten. Det
              finns anledning att ta dem på allvar. Likväl kan jag konstatera
              att Peter Rådbergs parti och mitt parti har lite olika uppfattningar
              om hur man bäst klarar detta till exempel inom ramen för den energipolitik
              som Sverige vill föra.
            </seg>
            <seg n="4fcc8397">
              Jag tror att jag var tydlig med att säga att det krävs lite mer
              än JAS, Peter Rådberg. Jag har gått igenom samtliga delfunktioner
              som jag ser brister i. Jag känner att vi måste göra det också,
              för det är en lång rad av förmågelyft som måste till.
            </seg>
            <seg n="b7c4e079">
              Jag tror inte att det stämmer att en lång rad säkerhetspolitiska
              bedömare är eniga om att Ryssland inte på mellanlång sikt kommer
              att utgöra något säkerhetshot i vårt närområde. Så kanske det
              var för fem, sex eller sju år sedan, men nu har osäkerheten ökat.
              Den militära konfliktens konsekvenser är så svåra att redan mycket
              små sannolikheter lägger ett ansvar på försvars- och säkerhetspolitiker
              att agera. Jag tycker att Peter Rådberg också ska känna det ansvaret.
            </seg>
            <seg n="507a5a39">
              Alla länder väljer att tolka det som sker i Ryssland lite olika.
              Jag brukar inte lyssna så mycket på vad politiker säger, men jag
              brukar se vad länderna gör för något. Jag kan konstatera att Finland
              nu har ansökt om Host Nation Support med Nato. Finland deltar
              i Nato Response Force och har bestämt sig för att köpa markmålsrobotar
              med en enorm verkansmöjlighet. Jag tror att det är uttryck för
              en oro. Om inte Peter Rådberg känner den, herr talman, kan jag
              bara beklaga.
            </seg>
          </u>
          <note type="speaker" n="842215be">
            Anf. 17 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-1c7d4d8957c26d0c-0" n="98309381">
            <seg n="89bfcd60">
              Herr talman! Låt mig åter uttrycka glädje över att det kalla
              kriget är slut, att järnridån har fallit och att Sverige deltar
              i det stora europeiska fredsprojekt som Europeiska unionen utgör.
            </seg>
            <seg n="8d099bb3">
              Utan EU skulle Europa snabbt riskera att åter bli en mycket farligare
              världsdel. Den inskränkta nationalismen härjade i Europa före
              de båda fruktansvärda världskrigen, och det vore tragiskt och
              farligt om den åter skulle börja frodas. Tyvärr ser vi i dag allvarliga
              tecken på detta i till exempel Grekland, och det finns röster
              också i Sverige i den isolationistiska riktningen.
            </seg>
            <seg n="77a6ec37">
              Försvars- och säkerhetspolitiken är självfallet mycket viktig
              för Sverige. Centerpartiet anser att det är av stort värde med
              en bred samsyn i dessa för vårt land så viktiga frågor. Det är
              avgörande för våra svenska soldaters stora insatser för fred och
              säkerhet i främmande land att de känner starkt stöd från en bred
              majoritet i Sveriges riksdag, och jag vill uttrycka stor respekt
              för våra soldater och för det utmärkta sätt som de ständigt löser
              sina svåra uppgifter på i de internationella fredsinsatserna.
            </seg>
            <seg n="c0fd99c1">
              Centerpartiets arbete för att en försvarsberedning med riksdagspartierna
              skulle tillsättas av regeringen har krönts med framgång. Vi är
              glada för att omvärlds- och andra analyser inför det kommande
              försvarsbeslutet nu bereds på detta sätt.
            </seg>
            <seg n="776b55ae">
              Oppositionen i dagens debatt är verkligen mycket spretig och
              splittrad, vilket redan har belysts i olika avseenden. På några
              punkter har man på något mirakulöst sätt ändå lyckats samla sig
              och bilda majoritet från vänster V till höger SD.
            </seg>
            <seg n="66b980b6">
              Samtidigt står i dag Alliansen och Socialdemokraterna faktiskt
              rätt nära varandra i försvarspolitiken, och det tycker jag är
              bra. Socialdemokraterna står fast vid den omsvängning man gjorde
              förra året, när man ökade försvarsanslaget med 2 miljarder kronor
              upp till Alliansens nivå. Det är bra, men det är trist att Vänsterpartiet
              och Miljöpartiet alltjämt vill skära mycket kraftigt i försvaret.
            </seg>
            <seg n="9834aabf">
              Det är också bra för Sverige och för vår försvars- och säkerhetspolitik
              att det finns en bred samsyn om våra internationella fredsinsatser,
              om den kommande nordiska stridsgruppen och om att JAS Gripen ska
              uppgraderas. Miljöpartiet kan också förtjäna en liten blomma för
              att man är med på fredsinsatser och stridsgrupp.
            </seg>
            <seg n="e2e10527">
              Är då Sveriges försvarsbudget och Sveriges militära samarbeten
              helt optimala i dag? Det tål alltid att funderas kring, och vi
              får se vad försvarsberedningens omvärldsanalys kommer att visa.
            </seg>
            <seg n="27c60429">
              En hel del talar för att försvarsbudgeten på sikt behöver öka.
              Materielkostnaderna växer, och Sveriges försvarskostnader i procent
              av bnp har halverats på några decennier så att Sverige, största
              landet i Norden, i dag satsar relativt sett mindre på försvaret
              än våra nordiska grannländer.
            </seg>
            <seg n="611b04e5">
              Försvaret och dess olika förmågor blir också alltmer tekniskt
              avancerade och komplicerade, och försvarsmaterielen blir allt
              dyrare liksom informations-, lednings- och andra nödvändiga kompletterande
              system.
            </seg>
            <seg n="bc66bafd">
              Ryssland är efter en mycket djup nedgång av försvaret på väg
              att successivt bygga upp en hel del. Samtidigt sker nu i många
              Natoländer, och även i andra länder, betydande nedskärningar av
              försvarsanslagen med anledning av pressade nationella ekonomier
              och finanskrisen.
            </seg>
            <seg n="3642196f">
              Det är alldeles uppenbart att de resurser som vi satsar på vårt
              försvar kan utnyttjas allra effektivast ju närmare och mer långtgående
              som vi kan acceptera att samarbeta med andra demokratier, till
              exempel om inköp och service av försvarsmateriel, om gemensamma
              utbildningar och övningar och om specialisering av förmågor, kanske
              även i riktning mot visst operativt samarbete. Samtidigt gäller
              det motsatta om vi isolerar oss i Sverige med egna tekniska lösningar
              och standarder och utan nära samarbeten med andra. Då blir det
              väldigt dyrt att på egen hand skapa säkerhet.
            </seg>
            <seg n="e100790a">
              I första hand är nu sökarljuset inriktat på att utveckla det
              militära samarbetet mellan de nordiska länderna, som vi är många
              här i Sverige som starkt förespråkar. Det finns också ett intresse
              i dessa länder. Jag hoppas att Försvarsberedningen kommer att
              analysera hur långt detta samarbete kan sträcka sig mellan Sverige
              och övriga länder i Norden, givet olika scenarier.
            </seg>
            <seg n="30c03cd2">
              Sverige är militärt alliansfritt, och medlemskap i Nato är inte
              aktuellt. Det är samtidigt önskvärt att Sveriges nuvarande militära
              samarbeten kan analyseras inför nästa försvarsbeslut. Frågan om
              Sveriges förhållande till Nato borde rimligtvis vara en del av
              en sådan analys.
            </seg>
            <seg n="bdc9b1d5">
              Det är tydligt att osäkerheten har ökat i vår omvärld beroende
              på till exempel situationen och utvecklingen i Ryssland och på
              den återställning av militär förmåga som man är i färd med men
              också, och kanske framför allt, på de allt knappare resurserna
              i världen vad gäller energi, vatten och mat med tydlig koppling
              till klimatförändringarna.
            </seg>
            <seg n="eeecd6eb">
              Energiflödena blir fortsatt viktiga och betyder mycket i Östersjön,
              världens kanske mest trafikerade innanhav. Det är viktigt att
              analysera om dessa flöden möjligen bidrar till ökad säkerhet och
              är fredsskapande eller om de påverkar åt det motsatta hållet.
              Gotland har ett strategiskt läge i Östersjön och bör ges ett ökat
              fokus i vår försvarsplanering.
            </seg>
            <seg n="f194e383">
              Försvarsmaktens bas är självfallet Sverige och vårt närområde,
              men Sverige ska fortsatt också aktivt bidra i internationella
              fredsinsatser där världssamfundet griper in. Uppenbart är att
              kommande fredsinsatser kan komma att beröra Afrika och kanske
              även Mellanöstern. Centerpartiet ser positiv på detta och på att
              Sverige kan bidra i fler insatser ledda av FN.
            </seg>
            <seg n="18ee5fac">
              Sveriges försvar behöver ett starkt flygvapen, och det har vi
              alltid haft sedan flygvapen började fungera som vapen. Det är
              bra att regeringen och Socialdemokraterna är överens om att framtidens
              stridsflygplan för Sverige är ett uppgraderat JAS Gripen-system.
              Vi får ett fortsatt modernt och starkt stridsflyg till ett attraktivt
              pris, även om det självfallet handlar om mycket stora pengar.
              Förhoppningsvis ska detta också bana väg för att fler länder,
              senast Schweiz, väljer JAS Gripen, vilket jag tror vore positivt
              både för dem och för Sverige.
            </seg>
            <seg n="de0b0fc2">
              Försvarsmakten anser att Sverige behöver 6080 moderna stridsflygplan
              för att kunna möta de stridsflygplan som uppgraderas i vår närhet,
              vilket försvaret är helt entydigt med. Miljöpartiet har bättre
              kunskaper och gör en annan bedömning, att det räcker bra med våra
              nuvarande plan, en bedömning som jag inte delar. Regeringen har
              angivit 4060 i budgetpropositionen. Mycket talar, enligt min bedömning,
              för att det behövs minst 60. Vi får se vad analyserna ger för
              resultat för våra fortsatta diskussioner. Överlappningen med nuvarande
              JAS Gripen C/D ska ske på ett sådant sätt att flygvapnet behåller
              sin slagkraft.
            </seg>
            <seg n="2645ea41">
              Regeringen har anvisat flera hundra miljoner kronor per år i
              höjt materielanslag till försvaret för att finansiera Gripens
              uppgradering. Resterande pengar ska omfördelas inom anslaget under
              kommande tioårsperiod, där kostnaderna främst faller ut i slutet.
            </seg>
            <seg n="9c75a3a9">
              Socialdemokraterna vill redan nu omfördela ytterligare pengar
              till Gripen från de internationella fredsinsatserna. Alliansen
              och Socialdemokraterna har inte kunnat enas om detta i utskottsbehandlingen,
              men min bedömning är att det kommer att kunna ske vartefter. Större
              är, enligt min uppfattning, inte skillnaden. Och jag noterade
              Peter Hultqvists uttryck i sitt inledningsanförande, att det finns
              en liten oenighet om finansieringen. Det väsentliga är dock samsynen
              om en fortsatt utveckling av JAS Gripensystemet, tycker jag.
            </seg>
            <seg n="f6399e7e">
              I frågan om den viktiga försvarsverksamheten i Eksjö, där Försvarsmakten
              och regeringen ville samordna Totalförsvarets ammunitions- och
              minröjningscentrum, Swedec, med Göta ingenjörregemente, Ing 2,
              har en sorts allians bildats mellan de tidigare rödgröna och Sverigedemokraterna
              efter diskussion dem emellan i utskottet. Den mycket begränsade
              organisationsförändring som Försvarsmakten av rationaliseringsskäl
              ville göra går de rödgröna och Sverigedemokraterna emot.
            </seg>
            <seg n="c6b3ca82">
              I sin gemensamma text motiverar Vänsterpartiet, Miljöpartiet,
              Socialdemokraterna och Sverigedemokraterna detta med att Sverige
              ska fortsätta att vara ett föregångsland inom den humanitära minröjningen.
              Är det någon som tror att Försvarsmakten och regeringen har någon
              annan mening? Självfallet inte. Regeringen framhåller i sin proposition
              att Swedec-verksamheten har varit och är en totalförsvarsresurs
              och att organisationsförändringen inte ändrar detta. Verksamheten,
              säger regeringen, ska oförändrat fortsätta att vara en resurs
              även för det civila samhället, och Ing 2 ska upprätthålla goda
              kontakter med det civila samhället.
            </seg>
            <seg n="7e599050">
              Det finns mycket mer att säga, men jag stannar här. Den som vill
              informera sig mer om min och Centerpartiets linje i försvarsfrågorna
              kan gärna söka sig fram till min enkla blogg och etiketterna försvar
              och försvarsdebatt. Enklast är att googla på Staffan Danielsson,
              och det är jag.
            </seg>
          </u>
          <note n="3f19abf7">
            Jag yrkar med detta bifall till utskottets förslag, frånsett
            punkterna 3, 7 och 8.
          </note>
          <note n="c7d085f9">
            I detta anförande instämde Stefan Caplan, Annicka Engblom, Johan
            Forssell och Abdirizak Waberi (alla M) samt Allan Widman (FP).
          </note>
          <note type="speaker" n="ee3614d6">
            Anf. 18 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-d49e58142ca41440-3" n="c7294070">
            <seg n="db32bc3f">
              Herr talman! Staffan Danielsson är en välmenande och positiv
              man och en god kraft. Efter talet om breda lösningar, varför kan
              ni då inte ens fördjupa er i en diskussion och försöka hitta en
              lösning när det gäller de 5,5 miljarderna för att täcka upp glappet
              i Gripeninvesteringen? I tio år har vi den bristen. Det är ett
              problem med hela det materieltryck som är inom Försvarsmakten
              på i dag 30 miljarder.
            </seg>
            <seg n="47d14612">
              Här har vi föreslagit något som ni inte ens en gång har varit
              beredda att närma er i en djupare diskussion. Jag hade ett 2025
              minuter långt möte med statssekreteraren. Sedan fick jag lite
              ryggdunkar från en del borgerliga krafter som menade att detta
              nog skulle ordna sig så småningom, och jag betraktar Staffan som
              en god kraft i sammanhanget. Men det händer inget, och ni tar
              inte ansvaret.
            </seg>
            <seg n="15358992">
              Ni har en medveten överbudgetering på internationella insatser.
              Ni hade ett anslagssparande 2011 på 690 miljoner kronor. Det kanske
              går mot ett överskott på 800 miljoner i år, och det är överbudgeterat
              2013. Det är så mycket pengar att man kan göra omfördelningar.
              Allt som vi ser framför oss när det gäller internationella insatser
              kommer vi att klara av, särskilt som vi trappar ned i Afghanistan
              och avvecklar i Kosovo. Vi kommer till och med ha möjlighet att
              starta nya projekt om så krävs.
            </seg>
            <seg n="90fe0e65">
              Ni vill dock inte diskutera sakfrågan utan ägnar er bara åt lite
              generella uttalanden om detta. Och nu kommer jag till själva poängen:
              Är det bara för att Anders Borg inte ska behöva ändra i budgeten
              som ni är så här istadiga?
            </seg>
          </u>
          <note type="speaker" n="cd570fd5">
            Anf. 19 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-1c7d4d8957c26d0c-1" n="98309381">
            <seg n="a3251d1a">
              Herr talman! Jag uppskattar den sansade dialog som vi har i försvarsfrågorna
              denna mandatperiod. Det tror jag är bra för Sverige. Socialdemokraterna
              bidrar också till det, som jag sade i mitt anförande.
            </seg>
            <seg n="0e340f86">
              Jag tror att Peter Hultqvist kan hålla med mig om att det viktiga
              och centrala är att vi har en samsyn om svenskt luftförsvar och
              det framtida stridsflyget. Det är JAS Gripen-systemet vi ska bygga
              på. Peter Hultqvist uttryckte detta väl i sitt anförande. Det
              är ett bra flygplan som ska uppgraderas och kan matcha det som
              finns i omvärlden, och det är effektivt. Det är nummer ett.
            </seg>
            <seg n="697581eb">
              Sedan ska det betalas. Det är jag helt enig med er om. Regeringen
              har ett ansvarsfullt förslag i sin budget, vilket är regeringens
              förslag till riksdagen. Socialdemokraterna har presenterat ett
              annat förslag som också är ett seriöst och ansvarsfullt förslag
              men som är lite annorlunda. Ja, och det är det förslaget.
            </seg>
            <seg n="e8628184">
              Det kan finnas andra möjligheter. Kostnaderna faller inte ut
              förrän i slutet av tioårsperioden, och det är möjligt att omvärldsanalyser,
              försvarsberedningar och annat leder till att det kan behövas ett
              visst resurstillskott till försvaret och att pengarna kan komma
              fram den vägen. Det är möjligt att det finns bättre vägar att
              omfördela pengar än från de internationella fredsinsatserna.
            </seg>
            <seg n="f5674df8">
              Här har diskussionen uppenbarligen inte lett fram till en samsyn,
              och som jag sade i mitt inlägg bedömer jag, liksom Peter Hultqvist,
              att det finns en viss oenighet om finansieringen. Jag tycker dock
              inte att vi ska överdriva den. Jag hoppas och tror att vi ska
              hitta en samsyn vartefter i denna fråga, även vad gäller finansieringen.
            </seg>
          </u>
          <note type="speaker" n="cc869cae">
            Anf. 20 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-d49e58142ca41440-4" n="c7294070">
            <seg n="013050a9">
              Herr talman! Vi hade 20 minuters samtal om detta. Det blev ingen
              djupare diskussion om något annat. Det fördes inte fram några
              alternativa sätt. Jag fick inget bud från regeringen om att man
              kunde se det på ett annat sätt och ta fram det på något annat
              vis. Jag upplevde att det saknades vilja att lösa frågan, vilket
              förvånade mig.
            </seg>
            <seg n="11fbeea3">
              Det handlar om 5,5 miljarder som vi inte är överens om. Jag kan
              tänka mig viss omfördelning, och vi lade fram ett förslag som
              handlade om en överenskommelse på 3 miljarder på tio år. Det fick
              dock kalla handen.
            </seg>
            <seg n="56f9576f">
              Vi har ett seriöst förslag som är fullt genomförbart utan några
              som helst problem och som inte kommer att leda till färre internationella
              insatser.
            </seg>
            <seg n="07e1797c">
              Är det en medveten linje i regeringen att överbudgetera olika
              konton? Häromdagen hörde vi att 3 miljarder går tillbaka från
              Arbetsförmedlingen. Ska vi ha nästan 1 miljard tillbaka från internationella
              kontot på försvarssidan? Hur tänker regeringen?
            </seg>
            <seg n="3ecbe294">
              Överbudgetering kan inte vara något man sätter i system. Det
              är ingen politisk framgång att visa att man har överbudgeterat
              och att Borg ska ha tillbaka pengarna. Jag förstår inte det sättet
              att tänka, för vi måste försöka använda pengarna så effektivt
              som möjligt.
            </seg>
            <seg n="15854493">
              Jag hade tagit er argumentation på större allvar om ni åtminstone
              hade presterat ett motförslag om hur man skulle kunna göra. Men
              något sådant fick jag aldrig, och det är en brist. Jag anser att
              regeringen spelat bort sina kort och möjligheter och att man inte
              står fullt ut för sitt tal om breda lösningar.
            </seg>
            <seg n="46f9e76d">
              Jag vidhåller dock att Staffan är en god kraft i sammanhanget.
              Han representerar dock bara ett av flera partier, och det finns
              kanske andra krafter som skulle behöva bli bättre.
            </seg>
          </u>
          <note type="speaker" n="ccef0869">
            Anf. 21 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-9738685efe1410bd-0" n="98309381" next="i-82309d9ece4d0892-0">
            <seg n="56136e86">
              Herr talman! Peter Hultqvist har inte förhandlat direkt med mig
              i dessa frågor utan på andra sätt. Jag kan därför inte kommentera
              det, utan det får redas ut på de nivåerna.
            </seg>
            <seg n="74c3df1a">
              Jag vet inte varifrån regeringen har fått tanken om att överbudgetera,
              som Peter Hultqvist säger alltså att skjuta framåt när man ska
              lösa stora investeringsprojekt i tioårsperspektiv som man nu har
              lagt fram som ett förslag till riksdagen i sin budget. Men jag
              undrar om inte ett föredöme kan ha varit Gunnar Sträng eller kanske
              Göran Persson, för jag är säker på att under de många åren av
              socialdemokratiska regeringar var den här tekniken på intet sätt
              okänd. Ofta anger man riktlinjer, och sedan får man lösa det successivt.
            </seg>
            <seg n="5a9c65d6">
              Så kan man göra, och man kan göra på andra sätt också, Peter
              Hultqvist. Då kan det bli så att regeringen lyssnar på oppositionen
              och tar förslaget att stå fast vid det nuvarande eftersom det
              inte är så stor skillnad, eller så enas man. Det har vi inte gjort
              ännu.
            </seg>
            <seg n="af4610a8">
              Det är dock bra att vi har en samsyn om att framtidens stridsflygplan
              i Sverige är JAS Gripen och dess system, att det ska betalas och
              att det ska ske på det sätt som regeringen anvisat.
            </seg>
            <seg n="1884887d">
              Sedan återstår det pengar. Där har ni ett förslag som vi tar
              med oss. Just nu gäller dock regeringens förslag i den votering
              vi har framför oss.
            </seg>
          </u>
          <note n="04a84af3">
            Ajournering
          </note>
          <note n="85b71726">
            Kammaren beslutade kl. 13.48 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="staffan_danielsson_9b55cc" xml:id="i-82309d9ece4d0892-0" n="98309381" prev="i-9738685efe1410bd-0">
            <seg n="a5ae4057">
              Återupptagna förhandlingar
            </seg>
            <seg n="81da5d08">
              Jag hälsar statsråden välkomna.
            </seg>
            <seg n="ab46930e">
              Arbetsmarknadspolitiken
            </seg>
          </u>
          <note n="983a75d4">
            Förhandlingarna återupptogs kl. 14.00.
          </note>
          <note n="abbfe0f0">
            8 § Frågestund
          </note>
          <note n="1f96a42b">
            Anf. 22 TALMANNEN:
          </note>
          <note type="speaker" n="3cb1bb75">
            Anf. 23 YLVA JOHANSSON (S):
          </note>
          <u who="ylva_johansson_e8ae63" xml:id="i-27fe6924476e89f1-0" n="0f3685f7">
            <seg n="8332d371">
              Herr talman! Arbetslösheten är mycket hög, och prognosen är att
              den kommer att öka kraftigt under nästa år.
            </seg>
            <seg n="0e2e16b4">
              Regeringens viktigaste delar i arbetsmarknadspolitiken har varit
              att skära ned på utbildning, införa fas 3 och införa jobbcoacher.
              I dag fick vi genom en utvärdering veta att jobbcoachandet inte
              har lett till att de arbetslösa har fått jobb i större utsträckning.
              Sedan tidigare vet vi att fas 3 måste betraktas som ett misslyckande.
            </seg>
            <seg n="af40b18d">
              Regeringens jobbpolitik har havererat, och min fråga till Eskil
              Erlandsson är: Tänker regeringen ompröva sin jobbpolitik mot bakgrund
              av att jobbcoacher och fas 3 inte leder till jobb?
            </seg>
          </u>
          <note type="speaker" n="8dfc04d4">
            Anf. 24 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-0" n="53f44923">
            <seg n="db6e03e4">
              Herr talman! Jag konstaterar att vi har en ökad frekvens av varsel
              i vårt land. Därmed inte sagt att alla varsel från olika företag
              alltid leder till uppsägningar. Vad ska man göra åt detta?
            </seg>
            <seg n="a8acca0d">
              Den budget som är under riksdagsbehandling just nu innehåller
              en mycket stor mängd förslag för att öka möjligheterna till tillväxt
              i olika sektorer i vårt samhälle, allt i syfte att motverka den
              arbetslöshet som vi har och som är alltför hög och som tyvärr
              riskerar att bita sig fast och kanske till och med bli än högre
              än vad den är i dag.
            </seg>
            <seg n="dbc78c21">
              De satsningar som har gjorts uppgår till hela 23 miljarder kronor,
              allt för att, som sagt, motverka de möjliga saker som tyvärr kan
              komma beroende på den internationella konjunktur som nu råder.
              Detta ska ses i motsats till vad oppositionen gör som inte har
              några förslag på detta område.
            </seg>
          </u>
          <note type="speaker" n="98cc442b">
            Anf. 25 YLVA JOHANSSON (S):
          </note>
          <u who="ylva_johansson_e8ae63" xml:id="i-27fe6924476e89f1-1" n="0f3685f7">
            <seg n="cef5c295">
              Herr talman! Statsrådet svarade inte på min fråga. Jag frågade
              inte vad regeringen har för budgetförslag. Jag frågade vilken
              bedömning regeringen gör när det i utvärderingar har visat sig
              att de viktigaste insatserna inom arbetsmarknadspolitiken, både
              jobbcoacherna och fas 3 de stora miljardslukande åtgärderna inte
              leder till arbete. Är det en anledning till att ompröva, eller
              tänker regeringen fortsätta med åtgärder som inte leder till jobb?
            </seg>
          </u>
          <note type="speaker" n="77d0b0f8">
            Anf. 26 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-1" n="53f44923">
            <seg n="7fb93fce">
              Herr talman! Som jag redovisade i mitt tidigare inlägg finns
              det en rad insatser som är föreslagna från regeringens sida, varav
              till exempel jobbcoacher är en del. Vi tror nämligen på en mångfald
              av åtgärder för att vi vill ha mer tillväxt och därmed också nya
              jobb i alla delar av vårt land.
            </seg>
            <seg n="394406c2">
              Självklart omprövas saker och ting. Men de måste få verka en
              tid innan en omprövning sker eftersom vi alla känner till att
              det tar tid att etablera olika typer av åtgärder och att det tar
              tid innan olika typer av åtgärder leder till resultat.
            </seg>
            <seg n="d5c863a0">
              Det nordiska försvarssamarbetet
            </seg>
          </u>
          <note type="speaker" n="a35f7b9f">
            Anf. 27 CECILIA WIDEGREN (M):
          </note>
          <u who="cecilia_widegren_1c7149" xml:id="i-b45f48f81daeabf2-5" n="efeb7c75">
            <seg n="66d06969">
              Herr talman! Jag vänder mig till försvarsministern. Vi har mycket
              gemensamt med våra nordiska grannar. Men det är mycket lätt att
              det nordiska samarbetet blir någonting som vi har på papperet
              och inte i reell verklighet.
            </seg>
            <seg n="bcc03083">
              Jag har en fråga kopplad till den utveckling som nu sker i vårt
              närområde och det reella samarbete som i dag sker med våra nordiska
              grannar.
            </seg>
            <seg n="dff3925d">
              Jag hade förmånen att lyssna på Finlands Elisabeth Rehn för någon
              vecka sedan. Hon berättade att när försvarsministrarna träffades
              på 90-talet var det mest de fredsbevarande insatserna i FN som
              man kunde diskutera. Därutöver fanns det inget reellt samarbete.
            </seg>
            <seg n="dc17103d">
              Hur är det försvarspolitiska samarbetet i dag? Handlar det som
              görs i dag mellan de olika nordiska länderna på detta område om
              mer än vackra ord?
            </seg>
          </u>
          <note type="speaker" n="819b3af4">
            Anf. 28 Försvarsminister KARIN ENSTRÖM (M):
          </note>
          <u who="unknown" xml:id="i-ce1c6db9089c94dd-2" n="53f44923">
            <seg n="a785d541">
              Herr talman! Sverige är ett land som bygger säkerhet tillsammans
              med andra, inte minst med just våra nordiska grannar. Vi har en
              lång historia som långt tillbaka präglades av krig och konflikter.
              Numera präglas våra kontakter av samhörighet, likartade intressen
              och ett mycket gott samarbete även på det försvarspolitiska området.
            </seg>
            <seg n="ff339832">
              Jag träffar mina nordiska kolleger mycket ofta. Senast träffades
              vi i Skagen i mitten av november. Då skrev vi under en hel del
              konkreta samarbetsplaner. Den första handlar om ett samarbete
              som gäller taktiska flygtransporter, det vill säga att kunna flytta
              personal och materiel på olika sätt. Vi är nu överens om att vi
              ska gå vidare så att vi kan poola våra resurser.
            </seg>
            <seg n="56f0bd0c">
              Sverige, Norge och Danmark har ungefär samma typ av transportflygplan.
              Finland har en annan typ. Men vi ser stora möjligheter på detta
              område.
            </seg>
            <seg n="c04173cd">
              Jag kan återkomma i nästa inlägg om vad vi mer gör på flygområdet
              med mera.
            </seg>
          </u>
          <note type="speaker" n="40ea7749">
            Anf. 29 CECILIA WIDEGREN (M):
          </note>
          <u who="cecilia_widegren_1c7149" xml:id="i-b45f48f81daeabf2-6" n="efeb7c75">
            <seg n="db01e9f0">
              Herr talman! Jag tackar försvarsministern för svaret som gällde
              ett område. Här i Sveriges riksdag diskuterar vi ofta det nordiska
              samarbetet. Inte minst Nordiska rådet har fått en klang av att
              handla mycket om ord och prat och lite handling. Därför är det
              viktigt att försvarsministern visar på de praktiska nyttorna som
              skulle kunna finnas med det nordiska försvarssamarbetet. Skulle
              det i längden i praktiken kunna innebära att Sverige som nation
              är beredd att avstå någon förmåga för att få detta stöd från något
              annat nordiskt land, eller hur utformas det nordiska samarbetet
              reellt inför framtiden?
            </seg>
          </u>
          <note type="speaker" n="6a7d27ae">
            Anf. 30 Försvarsminister KARIN ENSTRÖM (M):
          </note>
          <u who="unknown" xml:id="i-ce1c6db9089c94dd-3" n="53f44923">
            <seg n="f6ce5f40">
              Herr talman! Nu tittar vi på våra förmågor, och framför allt
              på hur vi ska kunna avhjälpa brister och hur vi ska kunna använda
              de resurser som vi har redan i dag på ett mer kostnadseffektivt
              sätt. Det kan handla om allt från, som jag sade, transportflygsamarbete
              till utbildning och träning.
            </seg>
            <seg n="e64ba967">
              De nordiska länderna har valt lite olika säkerhetspolitiska linjer.
              Danmark och Norge är med i Nato. Finland och Sverige är med i
              EU. Island är med i Nato. Danmark är med i både Nato och EU men
              är inte med i EU:s försvarssamarbete. Men trots dessa skillnader
              hittar vi praktiska lösningar.
            </seg>
            <seg n="cee220e3">
              Vi tittar också på internationellt samarbete. Vi samarbetar inom
              ISAF i Afghanistan, och vi tittar också på möjligheter till gemensamma
              FN-bidrag inom nordisk ram.
            </seg>
            <seg n="71643a0c">
              Att ge bort förmågor är, som det nu ser ut, inte aktuellt. Däremot
              utnyttjar vi dem smart tillsammans.
            </seg>
            <seg n="be5f08d8">
              Grundläggande service på landsbygden
            </seg>
          </u>
          <note type="speaker" n="f1064af6">
            Anf. 31 TINA EHN (MP):
          </note>
          <u who="tina_ehn_94fa72" xml:id="i-343662b9be2c5c57-0" n="3f6d3b70">
            <seg n="5718e059">
              Herr talman! Sverige har en landsbygdsminister. På många platser
              i flera kommuner i Sverige brister möjligheten att få en grundläggande
              service. Det gäller utvecklingen av hur myndigheter och kommuner
              organiserar sig, men det gäller också tilltron till att marknaden
              ska lösa våra problem.
            </seg>
            <seg n="dbd46c96">
              När det handlar om landsbygdens människors grundläggande behov
              av telefon, bredband, apotek med utbildad personal eller kanske
              något annat ser vi att det inte riktigt fungerar. Marknaden är
              inte alltid intresserad av en glest befolkad bygd.
            </seg>
            <seg n="13d26174">
              Jag undrar hur landsbygdsministern ser på att service och kompetens
              försvinner från många platser, delvis på grund av en politik som
              missar att marknaden inte tar ansvar för orter med ett så kallat
              otillräckligt befolkningsunderlag.
            </seg>
          </u>
          <note type="speaker" n="a6a485ab">
            Anf. 32 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-4" n="53f44923">
            <seg n="aa1eb6fd">
              Herr talman! Jag tackar för en synnerligen angelägen frågeställning.
            </seg>
            <seg n="8f5633cf">
              Vi, det vill säga regeringen, har tagit denna fråga på allvar,
              och jag har kunnat konstatera att vi till exempel har passerat
              1 miljard kronor, alltså 1 000 miljoner, för att möjliggöra att
              bredband når ut till områden där marknaden inte räcker till.
            </seg>
            <seg n="7a9ac9c6">
              Vi har dessutom sedan i fjol 80 miljoner kronor, om inte mitt
              minne sviker mig, under denna mandatperiod för att aktörer på
              marknaden ska kunna tillhandahålla grundläggande service på orter
              där sådan saknas för att vi vill ha levande landsbygder och levande
              småorter i alla delar av vårt land. Detta i motsats till hur den
              regering som fanns tidigare, och som stöddes av Miljöpartiet,
              agerade.
            </seg>
          </u>
          <note type="speaker" n="cc583531">
            Anf. 33 TINA EHN (MP):
          </note>
          <u who="tina_ehn_94fa72" xml:id="i-343662b9be2c5c57-1" n="3f6d3b70">
            <seg n="a8a32bc5">
              Herr talman! Tack så mycket, statsrådet! Vi delar uppfattningen
              att landsbygden ska leva. En fråga som jag tog upp i mitt första
              inlägg gällde apoteken. Såvitt jag förstår måste även en landsbygdsminister
              vara intresserad av vad som händer i mars 2013, som är slutdatum
              för de kontrakt som regeringen har tecknat med de privata apoteksägarna
              om hur länge de behöver upprätthålla apotek på landsbygden.
            </seg>
          </u>
          <note type="speaker" n="47183938">
            Anf. 34 Landsbygdsminister ESKIL ERLANDSSON (C):
          </note>
          <u who="unknown" xml:id="i-3633666f5773ab71-0" n="53f44923">
            <seg n="36b1552c">
              Herr talman! Apoteksservice är en del av den grundläggande servicen
              för människor i alla delar av vårt land. Det är en del som kan
              ingå för att få stöd i enlighet med det jag redovisade i mitt
              första inlägg. Jag talar om de pengar jag tror att det är 80 miljoner
              kronor som avsätts för att kunna tillhandahålla grundläggande
              service i alla delar av Sverige där marknaden inte klarar av det.
            </seg>
            <seg n="2770e0f6">
              Den kommunala skatteutjämningen
            </seg>
          </u>
          <note n="53a78576">
            Anf. 35 GUNNAR ANDRÉN (FP):
          </note>
          <u who="unknown" xml:id="i-fcdc20e59324c0f2-0" n="53f44923">
            <seg n="a14e8a3a">
              Herr talman! Jag har en fråga till statsrådet Norman. Visserligen
              diskuterar folk just nu mest snöfallet i Sverige, men kommunala
              förtroendemän diskuterar i väldigt hög utsträckning i dessa dagar
              en annan fråga, nämligen den kommunala skatteutjämningen. Den
              behandlades av en utredning som bland andra jag själv satt med
              i och som lämnade ett enigt yttrande i april 2011.
            </seg>
            <seg n="87cb79b2">
              Detta har stor betydelse för de kommunala budgetarna och för
              välfärden ute i landet, och därför undrar jag vad som händer med
              denna utredning. Det tror jag att väldigt många kommunala företrädare
              i detta land undrar vid det här laget.
            </seg>
          </u>
          <note type="speaker" n="2590c5d3">
            Anf. 36 Statsrådet PETER NORMAN (M):
          </note>
          <u who="unknown" xml:id="i-3633666f5773ab71-1" n="53f44923">
            <seg n="3c1ac86b">
              Herr talman! Den utredning som Gunnar Andrén hänvisar till var
              mycket riktigt enig i sitt betänkande, och den påvisade också
              på ett tydligt sätt de orättvisor som finns mellan kommuner, i
              första hand kanske beroende på ett nytt beteende för barnomsorgen.
              När maxtaxan i barnomsorgen kom blev både efterfrågan och utbudet
              när det gäller barnomsorgstjänster mycket större än det var tidigare.
              Det har slagit väldigt olika i olika kommuner.
            </seg>
            <seg n="08fc2732">
              Det problem vi såg i utredningen var att man inte i tillräcklig
              utsträckning analyserade de effekter som eventuellt ledde till
              skada för tillväxten. Jag kan berätta att regeringen är klar med
              ett förslag som just nu är ute på gemensam beredning. Vi kommer
              att ha gott om tid på oss att lotsa detta genom riksdagen.
            </seg>
            <seg n="c79e2022">
              Återigen är målet, vilket vi har sagt hela tiden, att det ska
              träda i kraft från 1 januari 2014.
            </seg>
          </u>
          <note n="25886548">
            Anf. 37 GUNNAR ANDRÉN (FP):
          </note>
          <u who="unknown" xml:id="i-fcdc20e59324c0f2-1" n="53f44923">
            <seg n="656ad196">
              Herr talman! Jag tror att det är väldigt viktigt att det kan
              träda i kraft 2014. Avsikten var ju att det skulle träda i kraft
              redan nu, och nu är budgetarna för 2013 redan beslutade.
            </seg>
            <seg n="6e632c5f">
              Jag förstår att det kommer att ske en del korrigeringar. Kommer
              några kommuner att få försämrade förutsättningar i förhållande
              till utredningsförslaget? Det är väldigt viktigt att de får reda
              på detta när de ska gå vidare i planeringen.
            </seg>
          </u>
          <note type="speaker" n="f3f05717">
            Anf. 38 Statsrådet PETER NORMAN (M):
          </note>
          <u who="unknown" xml:id="i-ce1c6db9089c94dd-5" n="53f44923">
            <seg n="e20d4293">
              Herr talman! Vad vi har gjort är att försöka mildra de marginaleffekter
              som finns i kommunerna. I dag finns det kommuner som har marginaleffekter
              på 85 procent eller lite mer. Det innebär att av en inkomstförstärkning
              till kommunen går 85 procent av pengarna till utjämningssystemet.
              Detta tror vi har tillväxthämmande effekter, även om tillväxtfrågan
              är väldigt svår i det här avseendet.
            </seg>
            <seg n="1f16300d">
              Ingen kommun kommer enligt regeringens förslag att få det sämre
              än enligt utredningens grundförslag. Däremot kommer vissa kommuner
              att få det något bättre än vad utredningen kom fram till. Jag
              hoppas att detta kan lugna de finanschefer som börjar fundera
              på 2014 års budget.
            </seg>
            <seg n="db79dae2">
              Reglerna för anhöriginvandring
            </seg>
          </u>
          <note type="speaker" n="075e6129">
            Anf. 39 DAVID LÅNG (SD):
          </note>
          <u who="david_lang_c2b3c8" xml:id="i-15cae18073f5ec01-0" n="730fa675">
            <seg n="9911b961">
              Herr talman! Min fråga är av det allmänpolitiska slaget, så jag
              riktar den till minister Erlandsson.
            </seg>
            <seg n="6490008c">
              I april 2010 infördes ett försörjningskrav för utlänningar, vilket
              skulle innebära att de som kommer hit ska få ta ett större ansvar
              för sin egen försörjning. Förslaget blev ett urvattnat kompromissförslag
              med massor av undantag. Till exempel ska försörjningskravet inte
              gälla om anknytningspersonen har beviljats uppehållstillstånd
              som flykting eller som alternativt skyddsbehövande, eller om anknytningspersonen
              har permanent uppehållstillstånd i Sverige, har vistats här i
              minst fyra år och så vidare.
            </seg>
            <seg n="651a1c79">
              Alla dessa undantag ledde till att bara 350 av 23 000 anhöriginvandrare
              år 2011 prövades mot försörjningskravet. Detta var Sverigedemokraterna
              bland de första att påpeka. Dock ser det precis lika illa ut i
              dag som det gjorde då. Min fråga till ministern är: Avser regeringen
              att nu ta tag i detta lapptäcke till regelverk?
            </seg>
          </u>
          <note type="speaker" n="a31dad01">
            Anf. 40 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-6" n="53f44923">
            <seg n="521b75fd">
              Herr talman! När det gäller den här frågeställningen likaväl
              som alla andra frågeställningar i vårt samhälle är det klart att
              saker och ting över tid omprövas och testas, men det är inget
              aktuellt på regeringens bord för närvarande.
            </seg>
          </u>
          <note type="speaker" n="a3aa5df9">
            Anf. 41 DAVID LÅNG (SD):
          </note>
          <u who="david_lang_c2b3c8" xml:id="i-15cae18073f5ec01-1" n="730fa675">
            <seg n="3b15f7c5">
              Herr talman! Sverigedemokraterna har tagit upp den här frågan
              förut och fått som svar av bland andra regeringsföreträdare att
              reglerna inte går att ändra eftersom det skulle bryta mot internationella
              överenskommelser och konventioner. Senast härom veckan kom dock
              migrationsministern med ett utspel om att man visst kan strama
              åt regelverken. Han fick dessutom uppbackning av självaste statsministern,
              som sade att frågan ska diskuteras inom Alliansen.
            </seg>
            <seg n="b7bd4403">
              Min fråga är då: Gäller inte de gamla konventionerna längre?
              Har regeringen lyckats omförhandla dem, eller tänker man bryta
              mot dem? Har regeringen hittills ljugit när man har påstått att
              SD:s politik inte går att förena med de konventioner som Sverige
              har undertecknat, eller kommer det helt enkelt att bli strid inom
              regeringen om den här frågan?
            </seg>
          </u>
          <note type="speaker" n="cf888953">
            Anf. 42 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-7" n="53f44923">
            <seg n="793042dc">
              Herr talman! Mitt tidigare svar gäller. Saker och ting omprövas
              över tid, men för närvarande pågår inget sådant arbete inom regeringen.
            </seg>
          </u>
          <note n="544aa74e">
            Skogsvårdspolitiken och äganderätten
          </note>
          <note type="speaker" n="348cce52">
            Anf. 43 GÖRAN LINDELL (C):
          </note>
          <u who="hans_linde_857e1f" xml:id="i-98f14330d1265658-0" n="1533a174">
            <seg n="8ee2fecf">
              Herr talman! Min fråga ställer jag till landsbygdsministern.
              Den gäller skogspolitiken och kopplingen till äganderätten.
            </seg>
            <seg n="666a79a4">
              Om man ska sammanfatta skogsvårdslagstiftningen i dag kan man
              nämna begreppet frihet under ansvar och ett miljömål och ett ekonomiskt
              mål som är likställda med varandra. Det har enligt min och Centerpartiets
              uppfattning fungerat väldigt bra.
            </seg>
            <seg n="87893d47">
              Dagens debatt har lyft fram krav på många håll om både detaljreglering
              och klåfingrighet. Man har till och med från något regeringsparti
              börjat tala om att omarbeta skogsvårdslagen.
            </seg>
            <seg n="e9e23f00">
              Min korta och raka fråga är då naturligtvis: Hur ser regeringens
              uppfattning på det här området ut när det gäller skogsvårdspolitiken
              och äganderätten?
            </seg>
          </u>
          <note type="speaker" n="5f8793a5">
            Anf. 44 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-8" n="53f44923">
            <seg n="8bf11b25">
              Herr talman! Numera är faktiskt äganderätten grundlagsskyddad,
              vilket den tidigare inte har varit i vårt land vilket i sig förvånar
              mig, men nu är den alltså grundlagsskyddad. Jag är glad över detta.
            </seg>
            <seg n="2c30a27f">
              Allt brukande av mark bygger ju på att man också får skörda.
              Det man inte vet om man får skörda brukar man ju inte. En fast
              och strikt äganderätt som dessutom i vårt land numera tillämpas
              under devisen frihet under ansvar har ju tjänat oss mycket väl.
            </seg>
            <seg n="51f03182">
              Skogsindustrin och vad skogen ger oss är vår största exportverksamhet.
              Det är hundratusentals människor som har sitt arbete i eller runt
              skogen.
            </seg>
            <seg n="08b00c31">
              Det pågår för närvarande inget arbete för att ändra denna politik.
            </seg>
          </u>
          <note type="speaker" n="2adbd95c">
            Anf. 45 GÖRAN LINDELL (C):
          </note>
          <u who="hans_linde_857e1f" xml:id="i-98f14330d1265658-1" n="1533a174">
            <seg n="ddf4c526">
              Herr talman! Tack, landsbygdsministern, för svaret!
            </seg>
            <seg n="2cc875e1">
              Ministern nämnde själv långsiktigheten i skogspolitiken, där
              vi i stället för att ha en kvartalsekonomi talar om sekel som
              planeringshorisont. Själv kan jag överblicka ungefär ett halvt
              sekel i skogspolitiken och kan se värdet av att en mångfald skogsägare
              med olika idéer driver och förvaltar sin skog inom relativt fria
              ramar.
            </seg>
            <seg n="27503a94">
              Det har varit tillfällen då vi på olika sätt har detaljstyrts,
              till exempel när det gäller kriget mot löv och björk i skogen.
              Jag tror och hoppas att just en mångfald av idéer inom relativt
              frikostiga ramar är en lösning även för framtiden. Jag hoppas
              att det får förbli så.
            </seg>
          </u>
          <note type="speaker" n="05d48da7">
            Anf. 46 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-9" n="53f44923">
            <seg n="cd2dbad9">
              Herr talman! Den frihet under ansvar som vi har haft sedan början
              av 1990-talet har, tror jag, tjänat oss inte bara i ekonomiskt
              hänseende utan också i biologiskt hänseende och med avseende på
              biologisk mångfald. Vi har ungefär 330 000 skogsägare i vårt land,
              och de har lite variationer i hur de brukar den skog de äger.
              Det ger oss en större mångfald.
            </seg>
            <seg n="7237ec66">
              Detta bara bekräftar vad jag sade, nämligen att det för närvarande
              inte pågår något arbete i Regeringskansliet för att förändra den
              här politiken. Skogen ger oss så mycket jobb och exportinkomster
              men också en ökad biologisk mångfald i jämförelse med den enfald
              som fanns med tidigare politik på det här området.
            </seg>
          </u>
          <note n="8b45345f">
            Förslaget om etableringslotsar
          </note>
          <note type="speaker" n="324a181e">
            Anf. 47 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c6a9c5527045bb68-0" n="439d4d58">
            <seg n="5c8b8ccc">
              Herr talman! Min fråga går till statsrådet Erik Ullenhag.
            </seg>
            <seg n="ff1d1a81">
              Arbetsmarknaden i Sverige är nu hårt ansträngd. Varslen duggar
              tätt, och arbetslösheten ökar. Regeringens arbetsmarknadspolitik
              biter inte. Den fungerar inte.
            </seg>
            <seg n="f3ce4355">
              Det finns vissa grupper som är särskilt hårt utsatta i denna
              svåra situation, bland annat utrikes födda. Det framförs nu ganska
              hård kritik mot regeringens så kallade etableringsreform.
            </seg>
            <seg n="a6b6f473">
              Jag skulle vilja höra vad statsrådet tycker och hur statsrådet
              kommenterar förslaget om etableringslotsar. Hur har det fungerat?
              Har statsrådet några synpunkter på att förändra det, eller ligger
              man fast vid förslaget?
            </seg>
          </u>
          <note type="speaker" n="5f39dcb2">
            Anf. 48 Statsrådet ERIK ULLENHAG (FP):
          </note>
          <u who="unknown" xml:id="i-ce1c6db9089c94dd-10" n="53f44923">
            <seg n="65bb80d4">
              Herr talman! Jag tackar för frågan. Vi kan diskutera om arbetsmarknadspolitiken
              fungerar eller inte. Detta är en regering som är offensiv också
              när det gäller att se till att förbättra villkoren för företagande
              med sänkt bolagsskatt. Vi har gjort det billigare att anställa
              unga människor. Vi har öppnat upp restaurangsektorn, vilket spelar
              roll för nyanlända på arbetsmarknaden.
            </seg>
            <seg n="01d853dc">
              Där har vi två tydliga alternativ mot varandra. Jag minns en
              debatt för ett par månader sedan som handlade om att vi gjorde
              för mycket. Det är bra om det sker en tillnyktring från Socialdemokraternas
              sida när det gäller att det kanske behöver göras mer.
            </seg>
            <seg n="19bbd008">
              Etableringsreformen går ut på att vi ska ha ett mycket tidigare
              jobbperspektiv när man kommer som nyanländ till Sverige. Vi kan
              se av utvärderingarna att detta nu fungerar bättre än vad det
              gjorde förr. Nästan alla nyanlända flyktingar eller invandrare
              skrivs in på Arbetsförmedlingen. Vi har ett jobbfokus. I det gamla
              systemet var över hälften av nyanlända flyktingar och invandrare
              under flera års tid över huvud taget aldrig inskrivna på Arbetsförmedlingen.
            </seg>
            <seg n="a481ecb8">
              Det är lite för tidigt att dra slutsatser av etableringsreformen.
              Det är ungefär 50 personer som lämnar reformen nu i december.
            </seg>
          </u>
          <note type="speaker" n="8998d04f">
            Anf. 49 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c6a9c5527045bb68-1" n="439d4d58">
            <seg n="40c5f119">
              Herr talman! Min fråga gällde hur statsrådet ser på systemet
              med etableringslotsar. Fungerar det bra eller dåligt? Det skulle
              vara bra om jag kunde få ett svar på det.
            </seg>
            <seg n="36490c48">
              Enligt Arbetsförmedlingens egna prognoser kommer man att lämna
              tillbaka nästan hälften av anslaget till etableringslotsar och
              insatser för nyanlända invandrare. Jag undrar om inte statsrådet
              drar några som helst slutsatser av det. Om vi har personer som
              är särskilt svårt utsatta på arbetsmarknaden och om politiken
              inte kan använda sig av de pengar som anslås och nästan hälften
              av anslaget lämnas tillbaka ser statsrådet några som helst bekymmer
              med det? Hur kommenterar statsrådet detta, till exempel när det
              gäller etableringslotsarna?
            </seg>
          </u>
          <note type="speaker" n="936e7c96">
            Anf. 50 Statsrådet ERIK ULLENHAG (FP):
          </note>
          <u who="unknown" xml:id="i-ce1c6db9089c94dd-11" n="53f44923">
            <seg n="fde43088">
              Herr talman! Alltid när man genomför större reformer, som vi
              nu gör på integrationspolitikens område, ska man vara ganska ödmjuk
              och hela tiden utvärdera dem.
            </seg>
            <seg n="e9b33c1f">
              Redan dessa första två år har vi gjort ett antal förändringar,
              och aviserat ett antal förändringar, i etableringsreformen. Vi
              kommer att stärka arbetslinjen ytterligare. Om det finns ett lämpligt
              arbete att ta för en nyanländ invandrare ska man vara skyldig
              att flytta till det. Vi gör förändringar inom ramen för föräldraförsäkringen,
              som har varit ett problem för etableringsreformen.
            </seg>
            <seg n="4d8f9dc1">
              När det gäller den konkreta frågan om etableringslotsar gällde
              kritiken före reformen att det inte skulle finnas tillräckligt
              många etableringslotsar. Detta verkar inte ha blivit verklighet;
              de som vill ha en lots väljer en lots. Sedan får vi hela tiden
              se över om det inte kostar lika mycket pengar som vi har anslagit
              och om vi kan använda pengarna bättre. De förändringar vi nu aviserar
              i och med att vi gör en stor satsning på praktikplatser för nyanlända
              är såklart en kostsam reform.
            </seg>
            <seg n="a48010aa">
              Men jag kan lova frågeställaren Patrik Björck att vi kommer att
              fortsätta reformera integrationsområdet, för vi behöver göra mer
              för att fler snabbare ska få kontakt med arbetsmarknaden.
            </seg>
            <seg n="f73135d3">
              EU:s stöd till det svenska lantbruket
            </seg>
          </u>
          <note type="speaker" n="004f8f3c">
            Anf. 51 ROLAND UTBULT (KD):
          </note>
          <u who="roland_utbult_1b344d" xml:id="i-592100d31d4a0b86-0" n="66004d82">
            <seg n="e6b5818b">
              Herr talman! Min fråga går till landsbygdsministern.
            </seg>
            <seg n="9074455d">
              Förhandlingarna om EU:s långtidsbudget blev ajournerade i november.
              De återupptas 2013. Jordbruksbudgeten utgör en betydande del av
              EU:s långtidsbudget och har stor betydelse också för stödet till
              svenska bönder och till landsbygden. Detta är en lite knepig fråga.
              Vi vill alltså att EU ska dra ned jordbruksstödet, och samtidigt
              påverkar det eventuellt det får ministern svara på våra svenska
              bönder.
            </seg>
            <seg n="bf25129d">
              Hur ser landsbygdsministern på konsekvensen av en minskad budget
              för de svenska bönderna?
            </seg>
          </u>
          <note type="speaker" n="e314242a">
            Anf. 52 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-12" n="53f44923">
            <seg n="d629c9c5">
              Herr talman! Den svenska inriktningen, och därmed min inriktning,
              i diskussionerna är att vi relativt ska föra över så mycket pengar
              som det bara är möjligt till det som vi på fackspråk kallar för
              pelare 2, alltså den del som innehåller miljöstöd och kulturstöd
              men också allmänna landsbygdsutvecklingsåtgärder. Detta vill vi
              göra därför att vi på våra landsbygdsområden, i vårt land och
              i andra delar av Europa, vill få fram fler jobb och större tillväxt.
              Så kan vi utveckla också de små samhällena och de små byarna i
              alla delar av Europa. Detta beror i sin tur på att vi vill ta
              vara på alla de möjligheter som finns i skilda delar av vårt land
              och i andra delar av Europa.
            </seg>
            <seg n="1f511267">
              Det är min och Sveriges prioritering att relativt föra över så
              mycket pengar som det bara är möjligt till pelare 2.
            </seg>
          </u>
          <note type="speaker" n="9331a44c">
            Anf. 53 ROLAND UTBULT (KD):
          </note>
          <u who="roland_utbult_1b344d" xml:id="i-592100d31d4a0b86-1" n="66004d82">
            <seg n="18793aa1">
              Herr talman! Det är väl statsministern som förhandlar om långtidsbudgeten.
              Men jag skulle ändå vilja fråga ministern hur han vill arbeta
              för de svenska positionerna så att man får gehör för dem framöver.
            </seg>
          </u>
          <note type="speaker" n="e0665720">
            Anf. 54 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-13" n="53f44923">
            <seg n="889cdb95">
              Herr talman! När det gäller diskussioner om innehållet i de två
              pelare som vi arbetar med på det gemensamma området jordbrukspolitik
              inom Europapolitiken har arbete pågått under fyra års tid nu.
              Jag har hela tiden arbetat för det jag tidigare nämnde, nämligen
              att relativt föra över så mycket som det bara går till pelare
              2, alltså till det som ger sysselsättning och jobb i alla delar
              av Europa, så ock i vårt land.
            </seg>
            <seg n="ab1468d8">
              Låt mig dessutom, herr talman, tillägga att denna pelare i dag
              är stor och viktig för den svenska landsbygden och därmed för
              Sveriges jordbrukare och bönder.
            </seg>
            <seg n="e3fa6f91">
              Ansvaret för arbetet för global hälsa
            </seg>
          </u>
          <note type="speaker" n="ff8ccae4">
            Anf. 55 SVEN BRITTON (S):
          </note>
          <u who="unknown" xml:id="i-ce1c6db9089c94dd-14" n="53f44923">
            <seg n="cd8af82b">
              Herr talman! Min fråga går till Gunilla Carlsson.
            </seg>
            <seg n="eab316b7">
              Strax efter sitt tillträde som biståndsminister utsåg Gunilla
              Carlsson en ny generaldirektör. Denne hann på drygt två år driva
              verkets ekonomi och de anställdas arbetsmoral i botten, vilket
              ledde till hans avskedande och bidrog till att ett hundratal anställda
              på verket fick entledigas.
            </seg>
            <seg n="2f6c0637">
              Den avsatta generaldirektören arbetar sedan dess i Regeringskansliet
              med ansvar för hiv/aids-frågor och nu också global hälsa. Min
              fråga till ministern blir: Innebär detta en nedgradering av ämnet
              global hälsa eftersom till ansvarig för detta område utses en
              person som så uppenbarligen har misskött ett verk som bland annat
              har att sörja för frågor som rör global hälsa?
            </seg>
          </u>
          <note type="speaker" n="f5877545">
            Anf. 56 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-4e56570931bf5bc0-0" n="dc8707c0">
            <seg n="eab2dd60">
              Herr talman! Jag tror att det viktiga är att människor får komma
              till sin rätt och att man ibland arbetar med olika uppgifter.
              Det är mitt ansvar att se till att instruktioner till den myndighet
              vi nu talar om, nämligen Sida, är så tydliga och starka som möjligt.
              Styrningen av Sida kunde ha varit bättre.
            </seg>
            <seg n="1e281f92">
              Därför är jag glad att jag i dag kan använda den tidigare generaldirektören
              till ett oerhört viktigt politikområde. Sverige är viktigt här,
              inte bara på grund av att vi är stora givare och har mycket pengar
              för global hälsa utan också därför att vi nu har en oerhört bra
              ambassadör för global hälsa som driver frågorna i internationella
              forum. Han placerar Sverige på kartan inte bara tack vare våra
              pengar utan genom ett systematiskt arbete för att uppgradera hur
              Sverige ska få genomslag för att fattiga människor ska få bättre
              tillgång till hälsa och därmed själva kunna ta sig ur fattigdom.
            </seg>
          </u>
          <note type="speaker" n="216b3f3e">
            Anf. 57 SVEN BRITTON (S):
          </note>
          <u who="unknown" xml:id="i-ce1c6db9089c94dd-15" n="53f44923">
            <seg n="09c5e9f8">
              Herr talman! Det är riktigt; alla ska få en andra chans. Men
              jag undrar vad de 100 anställda som fick entledigas bland annat
              på grund av generaldirektörens verksamhet tänker på när det är
              den som åtminstone partiellt orsakade deras entledigande som fick
              en andra chans och inte de.
            </seg>
          </u>
          <note type="speaker" n="b0c917d7">
            Anf. 58 Statsrådet GUNILLA CARLSSON (M):
          </note>
          <u who="gunilla_carlsson_bef48a" xml:id="i-4e56570931bf5bc0-1" n="dc8707c0">
            <seg n="b8bc1421">
              Herr talman! I det här fallet handlade det om en förvaltningsbudget
              som var överskriden. Det fanns anledning att se till att komma
              i balans i budgeten.
            </seg>
            <seg n="a00adcf8">
              Med anledning av detta skedde en del personalförändringar. Jag
              tror att samtliga omfattades av trygghetssystem, och det fanns
              möjlighet att göra omplaceringar och att se till hur Sida skulle
              kunna ha en mer operativ verksamhet som fungerar utifrån de förtydligade
              krav som regeringen ställde på en väl fungerande myndighet.
            </seg>
            <seg n="c1d45944">
              Jag är oerhört glad att man så snabbt återigen kunde komma i
              balans och att man nu bedriver en respektingivande verksamhet
              som fungerar allt bättre i en allt svårare och komplex värld som
              det internationella biståndet ska verka i. Jag är glad över hur
              både personal och den nya ledningen hanterade den uppkomna situationen.
            </seg>
            <seg n="92244e27">
              Man skulle kunna säga slutet gott, allting gott eftersom vi också
              har fått en fantastisk global hälsoambassadör för att jobba med
              dessa viktiga frågor. Jag tycker att det är bra för riksdagen
              att känna till.
            </seg>
            <seg n="27791dfa">
              Regelförenklingar inom lantbruket
            </seg>
          </u>
          <note type="speaker" n="ab79faee">
            Anf. 59 KEW NORDQVIST (MP):
          </note>
          <u who="kew_nordqvist_51f97a" xml:id="i-ba25501fc80a16ed-0" n="448b7e1e">
            <seg n="7dcb8681">
              Herr talman! Jag har en fråga till landsbygdsminister Eskil Erlandsson.
              Den handlar om en favoritfråga för ministern, nämligen regelförenklingar
              inom lantbruket.
            </seg>
            <seg n="825579eb">
              Bönder som producerar ekologiska varor utsätter sig för frivilliga
              kontroller i samband med certifieringen. När det handlar om förenkling
              och minskning av den administrativa bördan borde rimligen dessa
              bönder prioriteras.
            </seg>
            <seg n="cf34a08e">
              Min fråga är: Avser ministern att göra något för att regelförenkla
              för de lantbrukare som producerar ekologiska varor?
            </seg>
          </u>
          <note type="speaker" n="62a27e16">
            Anf. 60 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-16" n="53f44923">
            <seg n="3206e293">
              Herr talman! Mitt raka svar är: Ja. Vi prövar möjligheten att
              samordna de kontroller, det uppgiftslämnande och liknande som
              bland annat bönder som producerar ekologiska varor måste genomgå.
              Det gör vi för att undvika dubbelkontroller eller dubbel uppgiftslämning.
              Om man till exempel lämnar uppgifter till olika myndigheter borde
              rimligen den ena myndigheten kunna hämta dessa från den andra.
              Detta prövas ständigt. Jag hoppas att vi kan fortsätta det här
              arbetet, gärna tillsammans med Kew Nordqvist, som verkligen är
              intresserad av de här frågorna.
            </seg>
          </u>
          <note type="speaker" n="3ff43056">
            Anf. 61 KEW NORDQVIST (MP):
          </note>
          <u who="kew_nordqvist_51f97a" xml:id="i-ba25501fc80a16ed-1" n="448b7e1e">
            <seg n="31d5ebfe">
              Herr talman! Jag ber att få tacka för svaret och gläder mig åt
              att jag inte behöver ställa en andra fråga.
            </seg>
            <seg n="3641c36f">
              De nya ekonomiska målen för de statliga bolagen
            </seg>
          </u>
          <note type="speaker" n="b5f07319">
            Anf. 62 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-c79f6c6e995ddca5-0" n="837fa208">
            <seg n="2c3a2a9a">
              Herr talman! Jag vill ställa en fråga till finansmarknadsminister
              Peter Norman. Staten är en av Sveriges största bolagsägare. Sammanlagt
              äger staten 55 bolag helt eller delvis. De är värda uppemot 600
              miljarder kronor. Detta ställer stora krav på att staten agerar
              som en ansvarsfull ägare.
            </seg>
            <seg n="928413ea">
              Under en treårsperiod genomför regeringen nu en successiv översyn
              av målen för de statligt ägda bolagen. Exempelvis fattades beslut
              om nya ekonomiska mål för Vattenfall vid en extra bolagsstämma
              för några dagar sedan. Målet på 15 procents avkastning reviderades,
              och det nya målet är 9 procent av sysselsatt kapital.
            </seg>
            <seg n="443aa921">
              Jag vill därför fråga finansmarknadsministern om han kan utveckla
              resonemanget om syftet med de nya ekonomiska målen för de statligt
              ägda bolagen.
            </seg>
          </u>
          <note type="speaker" n="260b80bb">
            Anf. 63 Statsrådet PETER NORMAN (M):
          </note>
          <u who="unknown" xml:id="i-ce1c6db9089c94dd-17" n="53f44923">
            <seg n="b524ee4c">
              Herr talman! Som frågeställaren mycket riktigt säger är det väldigt
              mycket pengar. Om man tar 600 miljarder kronor, som är ett ungefärligt
              mått på förmögenheten om man skulle börsnotera bolagen, och dividerar
              det med 9 miljoner svenskar får man ett belopp som motsvarar ett
              större sparandebelopp än vad de allra flesta svenskar har. Det
              är viktigt av många skäl att hantera de här bolagen på bästa sätt.
            </seg>
            <seg n="0f6a7525">
              Jag vill hävda att målarbetet för bolagen har varit lite eftersatt
              över tiden. Nu gör vi en ordentlig kapprustning och ser till att
              alla bolag får nya mål inom en treårsperiod. Det är viktigt av
              många skäl. Jag tycker att man i och för sig kan framföra en viss
              kritik mot de statliga bolagen men kanske framför allt mot de
              privata bolagen som ofta använder avkastningsmålet till marknadsföring.
              Inte minst bankerna har gjort detta, vilket jag har kritiserat
              flera gånger. Det finns flera skäl att revidera detta. Jag återkommer
              mer detaljerat i mitt nästa inlägg.
            </seg>
          </u>
          <note type="speaker" n="cd8c1ca8">
            Anf. 64 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-c79f6c6e995ddca5-1" n="837fa208">
            <seg n="2f19a452">
              Herr talman! Tack för svaret! Omfattningen av det statliga ägandet
              ställer stora krav på oss att vara ansvarsfulla och långsiktiga
              ägare. Det är staten som ägare som ska presentera och fastställa
              de ekonomiska målen, och det är styrelsen som ska utarbeta bolagets
              strategi. Det är viktigt med klara och tydliga roller, men det
              är lika viktigt att det finns en dialog mellan ägare och bolagets
              ledning om såväl mål som strategi.
            </seg>
            <seg n="becca621">
              Regeringen har under de senaste åren arbetat aktivt med att ställa
              upp nya mål samt förtydliga målen för de statliga bolagen. De
              ekonomiska målen ses över. Tidigare har Peter Norman meddelat
              att de statliga bolagen även har fått i uppdrag att formulera
              hållbarhetsmål. För att säkra en god efterlevnad och uppfyllelse
              av de uppsatta målen måste staten noga följa upp utvecklingen.
            </seg>
            <seg n="6342f823">
              Jag vill därför fråga finansmarknadsministern hur regeringen
              planerar att arbeta med uppföljningen av de mål som har satts
              upp för de statliga bolagen.
            </seg>
          </u>
          <note type="speaker" n="3d84fa65">
            Anf. 65 Statsrådet PETER NORMAN (M):
          </note>
          <u who="unknown" xml:id="i-ce1c6db9089c94dd-18" n="53f44923">
            <seg n="7ed8120e">
              Herr talman! Ett exempel på dessa, som jag tycker, orealistiska
              mål är Nordea som har ett avkastningsmål på 15 procent. Det är
              viktigt att man kontinuerligt ser över de här målen beroende på
              bolagens verksamhet och också med tanke på ränteläget. Nu har
              vi en ränta på ungefär 1 procent. Om man ska gå upp till 14 procents
              avkastning på kapitalet har man en ganska saftig riskpremie i
              sina beräkningar. Om man säger att avkastningen ska vara 15 procent
              i ett bolag betyder det att personalen i princip får uppdraget
              att inte gå in i investeringar som är värda mindre 15 procent.
              Det är ett absurt resultat. Därför är det viktigt att anpassa
              avkastningsmålet efter ränteläget.
            </seg>
            <seg n="e329f4dc">
              Dessutom har vi nu, som frågeställaren säger, gett bolagen i
              uppdrag att formulera hållbarhetsmål. Uppföljningen av dessa sker
              på kvartalsmöten där jag själv sitter med ordförandena i de större
              bolagen och min statssekreterare med ordförandena i de mindre.
              Det ska alltså ske åtminstone varje kvartal.
            </seg>
            <seg n="89fb7939">
              Begränsningar i det svenska laxfisket
            </seg>
          </u>
          <note type="speaker" n="3219b6cb">
            Anf. 66 PETER JEPPSSON (S):
          </note>
          <u who="peter_jeppsson_5900ec" xml:id="i-8424cef48df83181-0" n="ac3c2b20">
            <seg n="de009db9">
              Herr talman! Regeringen i allmänhet och Centerpartiet i synnerhet
              har ofta hörts framhålla vikten av regelförenklingar och minskad
              byråkrati. Tyvärr kan jag konstatera att det svenska fisket upplever
              att byråkratin bara har ökat. Det gäller bland annat vägning av
              fisk, men det är faktiskt än värre när det gäller förbudet mot
              krokfiske efter lax som införs den 31 december.
            </seg>
            <seg n="c2c34115">
              Tyvärr tillåter landsbygdsministern att Havs- och vattenmyndigheten
              förbjuder något som är tillåtet i andra länder. Sanningen är den
              att myndigheten tillåts diskriminera svenska fiskare samtidigt
              som fiskare från andra länder inom EU får fiska som vanligt.
            </seg>
            <seg n="e83f3207">
              Herr talman! Jag vill med anledning av detta fråga om landsbygdsministern
              anser det vara rimligt att svenska medborgare ska diskrimineras
              i förhållande till medborgare i andra EU-länder på det sätt som
              jag har beskrivit.
            </seg>
          </u>
          <note type="speaker" n="5d26ab9c">
            Anf. 67 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-19" n="53f44923">
            <seg n="30418da6">
              Herr talman! Beståndssituationen för den vilda laxen är besvärande
              och allvarlig. Det har gjort att en rad åtgärder har måst tillgripas
              för att vi ska kunna återuppbygga bestånden på ett hållbart sätt
              så att de går att bruka utan att förbruka i framtiden. Just för
              tillfället är beståndssituationen allvarlig och ansträngd. Därför
              är det nödvändigt att svenska myndigheter inför begränsningar
              i fångstmöjligheter både vad gäller typ och användande av olika
              redskap och vad gäller utsträckning av fångstmöjligheter i tiden.
            </seg>
          </u>
          <note type="speaker" n="a726aca0">
            Anf. 68 PETER JEPPSSON (S):
          </note>
          <u who="peter_jeppsson_5900ec" xml:id="i-8424cef48df83181-1" n="ac3c2b20">
            <seg n="8863770f">
              Herr talman! Ministern kallar det en begränsning, men egentligen
              handlar det om ett förbud. I Finland har man tillåtit de få krokfiskare
              som finns kvar att hålla på tills de slutar. Varför kan vi inte
              ha ett liknande system i Sverige där de få fiskare som finns kvar
              kan få vara verksamma och slippa konkurser med mera, vilket det
              sannolikt kommer att innebära för våra svenska fiskare? De får
              inget stöd eller någon ekonomisk hjälp från våra myndigheter eller
              politiker.
            </seg>
            <seg n="e87cb86d">
              Jag tycker att Finland är ett mycket bra exempel hur man skulle
              kunna agera. Jag vet att ministern i andra sammanhang har nämnt
              Finland som exempel på hur man kan göra med den här utfasningen.
              Den jämförelsen är irrelevant om vi inte fullt ut gör som Finland
              gör. En liten gnutta sunt förnuft skadar faktiskt inte även i
              den här frågan. Jag undrar om vi kan tänka oss ett system som
              i Finland.
            </seg>
          </u>
          <note type="speaker" n="5cae3dc1">
            Anf. 69 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-20" n="53f44923">
            <seg n="5667282a">
              Herr talman! Den direkta förvaltningen, efter det att ministerrådet
              har kommit överens med kommissionen och ibland med parlamentet
              i Europa om vilka fångstmöjligheter som ska finnas för olika arter,
              ligger i Sverige på olika myndigheter. Som frågeställaren säkert
              väl känner till är det förbjudet för mig att gå in och säga åt
              myndigheterna vad de ska göra eller inte göra och vilka beslut
              de ska fatta eller inte fatta. Skälet till detta är att det är
              den beslutsordning som vi har i landet. Jag känner inte till hur
              beslutsordningen ser ut i Finland.
            </seg>
            <seg n="d84edc9f">
              Telia Soneras ledning
            </seg>
          </u>
          <note type="speaker" n="fff1cdfd">
            Anf. 70 EVA-LENA JANSSON (S):
          </note>
          <u who="eva-lena_jansson_c25f33" xml:id="i-ba5d17b9c3f74830-0" n="36688384">
            <seg n="c209fcf7">
              Herr talman! I dag kan vi läsa att regeringen har synpunkter
              på Telia Soneras ledning, i alla fall när det gäller styrelsen,
              och att Peter Norman har uttryckt att han vill se en förändring.
              Det är intressant att få reda på. Jag undrar vilken typ av förändring
              det är som Peter Norman och regeringen vill ha. Vad syftar förändringen
              till? Handlar det om en helt ny styrelse? Jag är lite intresserad
              av att få veta vad regeringens ståndpunkt är i den här frågan.
            </seg>
          </u>
          <note type="speaker" n="2b3bb5bf">
            Anf. 71 Statsrådet PETER NORMAN (M):
          </note>
          <u who="unknown" xml:id="i-ce1c6db9089c94dd-21" n="53f44923">
            <seg n="3045d3c3">
              Herr talman! Jag har meddelat regeringens syn på den här frågan
              vid ett antal tillfällen under de senaste månaderna. Den är att
              vi tycker att det behövs ny och breddad kompetens i styrelsen
              och engagemang vad gäller framför allt hållbarhetsfrågor, vilket
              inte riktigt finns i dag och inte är tillfyllest. Detta beror
              på att Telia verkar på marknader som är besvärliga, bland annat
              diktaturmarknader i Asien och även marknader i södra Europa. Vi
              har därför sagt att vi gärna skulle se en förändring av detta
              i styrelsearbetet, och styrelseordföranden tycker själv att han
              inte ska stå i vägen för en sådan förändring och har meddelat
              att han tänker avgå vid nästa bolagsstämma.
            </seg>
          </u>
          <note type="speaker" n="fc6f6dcc">
            Anf. 72 EVA-LENA JANSSON (S):
          </note>
          <u who="eva-lena_jansson_c25f33" xml:id="i-ba5d17b9c3f74830-1" n="36688384">
            <seg n="a9750443">
              Herr talman! Jörgen Andersson lyfte det här med vad regeringen
              syftar till att använda de statliga bolagen till. Jag har påtalat
              tidigare att det är önskvärt med en jämställd bolagsstyrelse men
              kunde tyvärr inte höra i Peter Normans svar att man också avsåg
              att få en sådan. Det hade kanske kunnat få helt andra effekter
              på Telia om man redan tidigare hade gjort den förändringen i styrelsen.
            </seg>
            <seg n="a517f008">
              Man kan se att det också i koncernledningen saknas nödvändig
              kompetens vad gäller antalet kvinnor. Mitt medskick till Peter
              Norman är att titta på vad man kan göra för att få en jämställd
              styrelse.
            </seg>
          </u>
          <note type="speaker" n="1ffd544d">
            Anf. 73 Statsrådet PETER NORMAN (M):
          </note>
          <u who="unknown" xml:id="i-ce1c6db9089c94dd-22" n="53f44923">
            <seg n="b99020da">
              Herr talman! Tack för inspelet, Eva-Lena Jansson! Jag håller
              med om detta. Låt mig poängtera att till skillnad från den förra
              regeringen har den här regeringen ställt jämställdheten som ett
              mål högt upp på dagordningen. Det har lett till att hälften av
              ledamöterna i de statliga styrelserna är kvinnor. 41 eller 42
              procent av ordförandena i de statliga styrelserna är kvinnor.
              Detta är en dramatisk förändring från hur det var under den tid
              som Eva-Lena Janssons parti hade regeringsmakten, och det är jag
              mycket stolt över.
            </seg>
            <seg n="080f4811">
              RUT-avdrag för läxhjälp
            </seg>
          </u>
          <note type="speaker" n="ea550939">
            Anf. 74 HILLEVI LARSSON (S):
          </note>
          <u who="hillevi_larsson_81d8b4" xml:id="i-8b516f6523498f01-0" n="dc60fc2a">
            <seg n="93293519">
              Herr talman! I går fattades beslut om läxhjälps-RUT, det vill
              säga skatteavdrag för läxhjälp för barn i grund- och gymnasieskolan.
              Många varnar för det här då det kan öka segregationen i skolan,
              och jag vill därför rikta min fråga till integrationsminister
              Erik Ullenhag. Det man är rädd för är att de som redan har förutsättningar
              att få hjälp får ännu bättre förutsättningar. Sedan konkurrerar
              de med de andra eleverna, alltså de vars föräldrar inte kan hjälpa
              dem med läxorna och inte heller har ekonomiska möjligheter att
              använda sig av läxhjälps-RUT. De konkurrerar om samma utbildningsplatser
              senare i urvalssystemet. Det riskerar alltså att öka segregationen.
            </seg>
            <seg n="a8470572">
              Min fråga är: Kan inte regeringen tänka sig att se till att alla
              skolbarn får rätt till läxhjälp? Det vore väldigt bra för integrationen.
            </seg>
          </u>
          <note type="speaker" n="5a748da1">
            Anf. 75 Statsrådet ERIK ULLENHAG (FP):
          </note>
          <u who="unknown" xml:id="i-ce1c6db9089c94dd-23" n="53f44923">
            <seg n="31e3e0bc">
              Herr talman! Tack för frågan, Hillevi Larsson! Minskar läxhjälps-RUT
              segregationen? Nej, självklart skapar en åtgärd som läxhjälps-RUT
              inte en situation med mindre segregation. Är det samma sak som
              att vi skulle säga nej till möjligheten, för de föräldrar som
              vill, att handla tjänsten läxhjälps-RUT? Nej, det behöver inte
              vara slutsatsen av det i alla fall. Jag tror att det kan vara
              klokt att ge föräldrar som vill och kan möjligheten att använda
              sig av läxhjälp.
            </seg>
            <seg n="6aba8b8e">
              Hillevi Larsson tar upp en av de största utmaningarna som vi
              har när det gäller segregation, och det är situationen i skolor
              i mer utsatta områden och situationen i skolor som tar emot elever
              som är nyanlända till Sverige. Regeringen gör ett antal insatser
              för att höja nivån och för att nyanlända elever ska få extraundervisning
              upp till tre timmar i veckan för att klara av att komma in snabbare
              i den svenska skolan. Vi gör särskilda satsningar på de skolor
              som har det tuffast, därför att vi ser att skolan är den viktigaste
              vägen till att skapa mer rättvisa förutsättningar. En välfungerande
              skola minskar på allvar segregationen.
            </seg>
          </u>
          <note type="speaker" n="f1ce804b">
            Anf. 76 HILLEVI LARSSON (S):
          </note>
          <u who="hillevi_larsson_81d8b4" xml:id="i-8b516f6523498f01-1" n="dc60fc2a">
            <seg n="9cbb4720">
              Herr talman! Man kan dess värre se att skillnaderna mellan elever
              på samma skola ökar, men framför allt ökar skillnaderna mellan
              olika skolor beroende på boendesegregationen. Det finns en stor
              risk att de som redan har bra förutsättningar nu får ännu bättre
              förutsättningar, och så växer klyftorna.
            </seg>
            <seg n="2e2a7b18">
              Läxhjälps-RUT är utformat så att till exempel familjer med försörjningsstöd
              inte har möjlighet att ta del av det, och det kan ju vara de föräldrarna
              som verkligen behöver det här stödet. Varför ska man satsa skattemedel,
              som det faktiskt handlar om, på familjer som redan har bättre
              förutsättningar när man i stället borde se till att alla barn
              i skolan får den här hjälpen?
            </seg>
            <seg n="94199b0c">
              Ekonomiskt sett skulle man kunna satsa på det. Regeringen skär
              ned gymnasieskolan med ungefär 2 miljarder de kommande åren, och
              så inför man samtidigt det här som bara hjälper vissa barn. Jag
              hoppas att regeringen tar tag i det här.
            </seg>
          </u>
          <note type="speaker" n="0072c9b1">
            Anf. 77 Statsrådet ERIK ULLENHAG (FP):
          </note>
          <u who="unknown" xml:id="i-ce1c6db9089c94dd-24" n="53f44923">
            <seg n="00a17655">
              Herr talman! Jag kan lugna frågeställaren med att vi tar tag
              i skolfrågan på allvar. Vi har haft en skolpolitik som under lång
              tid har skapat en situation som gjort att alldeles för många har
              hamnat i ett läge där de inte får godkända betyg och därför hamnar
              på efterkälken. För att höja kunskapskraven och ge människor möjligheter
              har vi ett otroligt reformtempo. Jag nämnde tidigare ett par saker
              på integrationssidan, bland annat att nyanlända elever ska kunna
              få extra tid, till exempel i svenska, tre timmar i veckan och
              att vi utbildar lärare och rektorer i hur man bemöter nyanlända
              invandrarelever i svensk skola. Detta är en jätteutmaning för
              oss.
            </seg>
            <seg n="eb63c88b">
              Det här är en ganska klassisk diskussion kring vad begreppen
              rättvisa och välfärd är. Vi har haft den här diskussionen kring
              RUT för ett antal år sedan, och då lät argumenten likadana som
              i dag från Socialdemokraterna. Det var fel och det var fult att
              man skulle kunna ha subventionerad städhjälp. Nu har ni svängt
              i den frågan. Vi får se var ni står om några år när det gäller
              frågan om läxhjälps-RUT.
            </seg>
            <seg n="29884822">
              Den allra viktigaste frågeställningen handlar om att skapa en
              situation där elever oavsett bakgrund ska ha lika möjligheter
              i skolan. Sedan är det alltid så när det gäller valfrihet att
              man drar åt olika håll, men jag tycker att det är bra att människor
              i mer utsatta områden också kan välja.
            </seg>
            <seg n="5300c4e4">
              SLU i Skara
            </seg>
          </u>
          <note type="speaker" n="64c579e9">
            Anf. 78 MONICA GREEN (S):
          </note>
          <u who="monica_green_650948" xml:id="i-1530ca33f4e5c2c1-0" n="4bd08a67">
            <seg n="f2893c5f">
              Herr talman! Nu när vi har massarbetslöshet måste vi utveckla
              jobb i hela landet. De areella näringarna, de gröna jobben, kan
              ge jobb i hela landet. Tyvärr leder regeringens politik till en
              centralisering, bland annat när det gäller Sveriges lantbruksuniversitet.
              Jag tänker närmast på SLU i Skara som har 400 elever, 120 anställda
              och närhet till livsmedelsproduktionen och till en varierad djurhållning.
            </seg>
            <seg n="9d1e3c50">
              I och med den centraliseringsiver som råder är SLU i Skara hotat.
              Kan och vill landsbygdsministern göra någonting åt det så att
              vi kan ha kvar en bra utbildningspolitik i hela landet?
            </seg>
          </u>
          <note type="speaker" n="61a2bf7c">
            Anf. 79 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-25" n="53f44923">
            <seg n="c28ed2aa">
              Herr talman! Låt mig först slå fast att jag och många med mig
              tycker och vet att SLU:s verksamhet håller en synnerligen hög
              kvalitet och är mycket värdefull för de gröna näringarnas och
              verksamheternas utveckling och fortlevnad i vårt land. SLU:s verksamhet
              är dessutom viktig för samhället i stort. Jag bygger detta på
              att universitetet ofta rankas som det absolut främsta i världen
              på de områden där man bedriver undervisning och forskning.
            </seg>
            <seg n="d1fafcba">
              Som svar på och kommentar till den frågeställning som har framställts
              är det emellertid bara att konstatera att SLU liksom andra universitet
              själva beslutar om sin interna organisation. Så har det varit,
              och så tycker jag att det ska vara också i framtiden.
            </seg>
          </u>
          <note type="speaker" n="c8e2f5b1">
            Anf. 80 MONICA GREEN (S):
          </note>
          <u who="monica_green_650948" xml:id="i-1530ca33f4e5c2c1-1" n="4bd08a67">
            <seg n="dfd16ed1">
              Herr talman! Det betyder att landsbygdsministern alltså inte
              har någon åsikt om den centraliseringsiver som finns inom SLU.
              Jag betvivlar inte ett dugg att det är en hög nivå på utbildningen
              inom SLU. Det är precis för att den är hög som vi måste ha kvar
              utbildningen i Skara. Där finns de areella näringarna, där finns
              närheten till en varierad djurhållning och där finns den gröna
              näringen, i Skaraborg och i Västsverige. Det skulle vara förödande
              för SLU som sådant med kvalitetskraven men också för de 400 elever
              som går där, för de 120 anställa och för den näring som finns
              runt omkring om SLU i Skara ska läggas ned.
            </seg>
          </u>
          <note type="speaker" n="4a506058">
            Anf. 81 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-26" n="53f44923">
            <seg n="aad2ec56">
              Herr talman! Samverkan mellan näring och akademi är enligt min
              mening viktig men också en lagstadgad uppgift för det här lärosätet
              likväl som för andra lärosäten. Det är varje lärosätes uppgift,
              och det inkluderar alltså SLU, att självt utforma hur den här
              samverkan ska ske och hur den bäst kan utvecklas på olika sätt.
            </seg>
            <seg n="81d96ed4">
              Återigen måste jag säga, Monica Green, att SLU likväl som andra
              universitet och högskolor själva beslutar om sin organisation
              och hur deras administration ska vara uppbyggd. Det är alltså
              utgångspunkten när regeringen får signaler om att man vill göra
              förändringar.
            </seg>
            <seg n="3efc31b5">
              Låt mig allra sist säga att såvitt jag känner till är något beslut
              i den delen inte fattat av SLU:s styrelse.
            </seg>
            <seg n="8e0d63a2">
              Rekrytering av personal till Försvarsmakten
            </seg>
          </u>
          <note type="speaker" n="8215fa1a">
            Anf. 82 ANNICKA ENGBLOM (M):
          </note>
          <u who="annicka_engblom_826311" xml:id="i-e7e998ebf0628c88-0" n="61c0c599">
            <seg n="6a50dc36">
              Herr talman! Min fråga riktas till försvarsminister Karin Enström.
            </seg>
            <seg n="9cf3f998">
              Frågestunden i dag blir en liten paus i den budgetdebatt som
              pågår och som återupptas om tio minuter. Där diskuterar vi bland
              annat personalförsörjningen till Försvarsmakten.
            </seg>
            <seg n="fc714db6">
              Alliansregeringen har öppnat nya vägar in till officers-, soldat-
              och sjömansyrket, som innebär att man ska genomgå en grundläggande
              militär utbildning, till vilken det pågår en intensiv rekrytering.
              I debatten blandas en mängd olika siffror och fakta med olika
              målsättningar om hur arbetet med rekryteringen går. Min fråga
              till försvarsministern är rätt och slätt vilken bild som gäller.
              Hur går det med Försvarsmaktens rekryteringsarbete?
            </seg>
          </u>
          <note type="speaker" n="6bc373a4">
            Anf. 83 Försvarsminister KARIN ENSTRÖM (M):
          </note>
          <u who="unknown" xml:id="i-ce1c6db9089c94dd-27" n="53f44923">
            <seg n="981bec27">
              Herr talman! Det är en viktig och avgörande del av hela den försvarsreform
              som har inletts och nu pågår. Därför är det naturligt att intresset
              för hur det går är stort. Vi från Regeringskansliets och departementets
              sida ställer stora krav på Försvarsmakten att ständigt rapportera
              hur det går. Vi ställer också krav på att man vidtar åtgärder
              om man upptäcker att något går mindre bra.
            </seg>
            <seg n="8cc380c7">
              Jag vill understryka att det är myndigheten Försvarsmakten som
              ansvarar både för sin rekrytering och för kompetensförsörjningen.
              Där skiljer sig Försvarsmakten inte från andra myndigheter.
            </seg>
            <seg n="d59ccc12">
              Vi kan se att det finns ett stort intresse bland ungdomar för
              att söka sig till Försvarsmakten. Under 2011 var det ungefär 14
              sökande till varje utbildningsplats i den grundläggande militära
              utbildningen. Hittills i år har nästan 20 000 ansökningar inkommit
              om att få göra tester till drygt 3 000 platser. Det är alltså
              ett stort intresse för Försvarsmaktens verksamhet.
            </seg>
          </u>
          <note type="speaker" n="3c02f584">
            Anf. 84 ANNICKA ENGBLOM (M):
          </note>
          <u who="annicka_engblom_826311" xml:id="i-e7e998ebf0628c88-1" n="61c0c599">
            <seg n="a769bd6d">
              Herr talman! Man brukar rubricera personalförsörjningsreformen
              som en stor samhällsreform. När nu Försvarsmakten är en del av
              den reguljära arbetsmarknaden är det viktigt att samhället sluter
              upp kring rekryteringsarbetet. Vi ser en hel del reklam och kampanjinsatser,
              och Försvarsmakten meddelar att man fördubblar sin budget i det
              avseendet. I det sammanhanget är det viktigt att se till att rekryteringsarbetet
              inte sker enbart centralt. Också möten med människor på förbandsorter,
              med våra ambassadörer bland dem som har goda erfarenheter av att
              vara anställda eller ha tjänstgjort i Försvarsmakten, är mycket
              viktiga.
            </seg>
            <seg n="70703593">
              I de försvarsmaktsråd som nu växer upp bland annat i Blekinge
              och Skåne, där vi samarbetar med kommuner, länsstyrelser, näringsliv
              och utbildningssamordnare för att öka attraktiviteten kring detta,
              behövs en hel del stöd. Hur ser försvarsministern på det samarbetet
              med Försvarsmakten, och hur avser regeringen att stödja det?
            </seg>
          </u>
          <note type="speaker" n="4a22d009">
            Anf. 85 Försvarsminister KARIN ENSTRÖM (M):
          </note>
          <u who="unknown" xml:id="i-ce1c6db9089c94dd-28" n="53f44923">
            <seg n="0cf45186">
              Herr talman! Förutom ansökningar till den grundläggande militära
              utbildningen är just rekryteringen av både kontinuerligt och tidvis
              anställda en stor utmaning inte bara för Försvarsmakten utan för
              hela samhället. Att få arbetsgivare, det kan vara såväl offentliga
              som privata, att förstå varför man ska anställa en person som
              samtidigt har en uppgift i Försvarsmakten är nu den stora utmaningen.
              Försvarsmakten ska därför rapportera hur det går.
            </seg>
            <seg n="a261d5e3">
              De kontinuerligt anställda har Försvarsmakten god kontroll på.
              Där uppfyller Försvarsmakten sina mål för i år. När det gäller
              de tidvis tjänstgörande ska kontrakt göras om utifrån den lagstiftning
              som riksdagen beslutade om så sent som i juni i år. Då gäller
              det att tillsammans med övriga samhället verkligen vara aktiv
              ute på fältet. Här finns det flera sätt att uppmärksamma goda
              exempel och visa den övriga Försvarsmakten hur man kan göra.
            </seg>
            <seg n="1b1f86f6">
              Utplanteringen av lax
            </seg>
          </u>
          <note type="speaker" n="b361f0d0">
            Anf. 86 JOHAN LÖFSTRAND (S):
          </note>
          <u who="johan_lofstrand_94e598" xml:id="i-9cc2ed8ef6c60215-0" n="298917fa">
            <seg n="d2e43c91">
              Herr talman! Under de senaste veckorna har frågan om utplantering
              av lax i älvarna runt Östersjön diskuterats. EU-parlamentet har
              ställt sig bakom en ny förvaltningsplan för lax i Östersjön, vilket
              innebär att all utplantering av odlad lax i svenska älvar ska
              fasas ut. EU-kommissionen har ställt liknande förslag. Det kommer
              att innebära stora konsekvenser för fisket, också utanför detta
              hus.
            </seg>
            <seg n="f018f40d">
              Förslaget har skapat stor oro runt om i landet och kommer i förlängningen
              att påverka ett antal arbetstillfällen. Likaså kommer husbehovsfiske
              och fritidsfiske att påverkas. Det kommer alltså att ske förändringar
              på olika sätt.
            </seg>
            <seg n="14865534">
              Min fråga till landsbygdsministern är: Vilka åtgärder anser ministern
              är rimliga att vidta för att klara av den uppkomna situationen?
            </seg>
          </u>
          <note type="speaker" n="29a0b8b4">
            Anf. 87 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-29" n="53f44923">
            <seg n="6ad35e36">
              Herr talman! Sverige brukar vara pådrivande vad gäller att få
              fram förvaltningsplaner för olika områden och olika arter inom
              Europeiska unionen och dess fiskevatten, så även vad beträffar
              lax.
            </seg>
            <seg n="07810a4e">
              Men, herr talman, i det här fallet har Sverige motsatt sig antagandet
              av en plan som innebär att man tränger innanför det vi kallar
              för hav, det vill säga ger EU kompetens på de söta vattnen, och
              därmed omöjliggör den kompensationsutsättning som är mycket vanlig,
              vilket beror på att den fria vandringen av lax under första halvan
              av 1900-talet omöjliggjordes av vattenkraftsutbyggnaden.
            </seg>
          </u>
          <note type="speaker" n="a3ee4ecf">
            Anf. 88 JOHAN LÖFSTRAND (S):
          </note>
          <u who="johan_lofstrand_94e598" xml:id="i-9cc2ed8ef6c60215-1" n="298917fa">
            <seg n="2b3a30a2">
              Herr talman! Jag tackar för svaret. Jag fick dock inte svar på
              frågan om konkreta åtgärder. Ministern kanske kan återkomma till
              det i sitt nästa inlägg.
            </seg>
            <seg n="bc0b22f9">
              Det är oerhört viktigt att ta frågan på allvar. Det kommer att
              påverka det svenska fisket i Östersjön, och det kommer att påverka
              friluftsliv och sportfiske. Därför är det viktigt att ministern
              tar frågan på allvar. Det kommer dessutom att påverka kusten och
              den näring som är mycket viktig för att vi ska ha en levande kust.
            </seg>
            <seg n="31eef9bc">
              Jag vill gärna höra vilka åtgärder ministern tänker vidta.
            </seg>
          </u>
          <note type="speaker" n="c59698f5">
            Anf. 89 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-30" n="53f44923">
            <seg n="6203aa1d">
              Herr talman! Vi tar frågan på största allvar eftersom den vilda
              laxen har en dålig beståndssituation men också för att det riskerar
              att omöjliggöra det som vi i vårt land hållit på med i ungefär
              ett sekel, nämligen kompensationsutsättning beroende på att vattenkraften
              många gånger omöjliggjort för den vilda laxen att gå upp i våra
              söta vatten och reproducera sig.
            </seg>
            <seg n="6216a013">
              Vi har alltså inställningen, och driver den i ministerrådet och
              dess undergrupper, att vi ska ha en laxförvaltningsplan, precis
              som vi vill och ska ha det för andra arter och i andra vatten
              gällande fisk och fiske. Däremot ska vi inte gå in på de söta
              vattnen och inte heller omöjliggöra den kompensationsutsättning
              som är en förutsättning för sportfisket, husbehovsfisket och det
              yrkesfiske vi har och vill ha i vårt land.
            </seg>
            <seg n="bdd46d52">
              Jobbcoacher
            </seg>
          </u>
          <note type="speaker" n="576e98af">
            Anf. 90 MEERI WASBERG (S):
          </note>
          <u who="meeri_wasberg_8279a7" xml:id="i-b4190e05c90fa03e-0" n="882fe2eb">
            <seg n="f9242b88">
              Herr talman! Jag tror att många blev förvånade när de i går och
              i dag på morgonen fick höra om återrapporteringen av satsningen
              på jobbcoacher. Det är en ganska omfattande satsning som regeringen
              har gjort på jobbcoacher. Kritiken mot vad det skulle leda till,
              och kanske framför allt inte leda till, fanns redan före insatsen.
            </seg>
            <seg n="35e63c4f">
              Frågan har varit uppe tidigare i dag, och jag vill försäkra mig
              om regeringens hållning. Kan det verkligen vara sant att regeringen
              inte drar några slutsatser beträffande förändring av arbetsmarknadspolitiken
              med anledning av det som nu har presenterats gällande det ideologiska
              experimentet med jobbcoacher.
            </seg>
          </u>
          <note type="speaker" n="a0235e88">
            Anf. 91 Landsbygdsminister ESKIL ERLANDSSON (C):
          </note>
          <u who="unknown" xml:id="i-ce1c6db9089c94dd-31" n="53f44923">
            <seg n="5b9d7669">
              Herr talman! Enligt min och regeringens uppfattning måste saker
              och ting utvärderas efter att en åtgärd varit i bruk någon tid.
              Därefter brukar det komma en tid av reflexioner, och sedan gör
              man en prövning om vi ska göra förändringar eller inte.
            </seg>
            <seg n="a83cdd06">
              Så här långt kan vi glädjande nog konstatera att det finns positiva
              effekter med jobbcoacher. Det är de facto så. Den situation vi
              befinner oss i med varsel och i många fall påföljande uppsägningar
              samt en i mitt tycke redan alltför hög arbetslöshet gör att vi
              bör tillgripa de möjligheter som vi tillsammans kan arbeta fram
              för att bringa ned arbetslösheten och ge trygghet och jobb till
              så många som möjligt så att de kan bidra till utbyggnaden av vår
              välfärd.
            </seg>
          </u>
          <note type="speaker" n="8432c543">
            Anf. 92 MEERI WASBERG (S):
          </note>
          <u who="meeri_wasberg_8279a7" xml:id="i-b4190e05c90fa03e-1" n="882fe2eb">
            <seg n="19a18e72">
              Herr talman! Det är alldeles sant att man kan behöva utvärdera
              saker och ting, och det är just en utvärdering som har gjorts.
              Man brukar säga att goda råd är dyra, och i det här fallet blir
              det väldigt tydligt, för vi lägger 3 miljarder på dessa jobbcoacher,
              lika mycket som på folkhögskolor.
            </seg>
            <seg n="7e19a91e">
              Frågan är fortfarande om regeringen inte drar några slutsatser
              av utvärderingen av jobbcoacherna och hur insatserna är konstruerade.
              Jag tror att vi var några stycken som tog oss lite lätt för pannan
              när vi hörde vilken typ av samtal som fördes av jobbcoacherna.
              Det var goda råd som man redan tidigare kunnat få på Arbetsförmedlingen
              om att man ska rikta en ansökan till den arbetsgivare man söker
              jobb hos och att man i sitt personliga brev bör beskriva varför
              man söker just detta jobb.
            </seg>
            <seg n="e03ad178">
              Goda råd är dyra. Dessa råd kostar oss 3 miljarder.
            </seg>
          </u>
          <note type="speaker" n="827ddac2">
            Anf. 93 Landsbygdsminister ESKIL ERLANDSSON (C):
          </note>
          <u who="unknown" xml:id="i-3633666f5773ab71-2" n="53f44923">
            <seg n="2505a11f">
              Herr talman! I de tider vi lever i är det att konstatera att
              detta är en bland de utpräglat konjunkturberoende insatser som
              regeringen har gjort för att minimera den öppna arbetslösheten.
              Efter den utvärdering som nu är gjord kommer en tid av reflexion,
              som jag sade i mitt första inlägg. Därefter kanske det vidtas
              någon åtgärd. Men först sker utvärdering och sedan reflexion.
              Vi måste ta den situation vi är inne i på allvar och vidta de
              åtgärder som är möjliga att vidta för att bringa ned den alltför
              höga arbetslösheten, som riskerar att bli än högre om vi inte
              gör någonting.
            </seg>
          </u>
          <note n="4ef8b20d">
            Anf. 94 TALMANNEN:
          </note>
          <u who="unknown" xml:id="i-fcdc20e59324c0f2-2" n="53f44923">
            <seg n="f1726dc4">
              Därmed är dagens frågestund med regeringen avslutad. Vi tackar
              deltagande statsråd och ledamöter.
            </seg>
          </u>
          <note n="ea626f38">
            9 § (forts. från 7 §) Försvar och samhällets krisberedskap budgetåret
            2013 (forts. FöU1)
          </note>
          <note type="speaker" n="f930ca05">
            Anf. 95 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-4" n="ba0ad0c2">
            <seg n="ac3d546f">
              Herr talman! Staffan Danielsson och Centerpartiet verkar vara
              i opposition mot regeringen. Staffan Danielsson har under lång
              tid kritiserat att vi lägger för lite pengar på försvaret. Han
              har påpekat detta under flera år. Ändå röstar Staffan Danielsson
              med regeringen hela tiden. Men regeringen är tydlig med att pengarna
              räcker för det försvar vi behöver i dag.
            </seg>
            <seg n="94fbf0e6">
              Staffan Danielsson pratar också om att han vill ha fler FN-ledda
              insatser. Vi har aldrig haft så få FN-ledda insatser som i dag.
              Vi har 2530 personer uppsatta på FN-listan utifrån Sveriges perspektiv.
              Där går också Staffan Danielsson emot.
            </seg>
            <seg n="5cc29027">
              Staffan Danielsson lyfter fram framtidens miljö, kanske inte
              som ett hot, men som en fara, vilket i och för sig gläder mig.
              Men på den punkten, som jag själv pratar om, drar regeringen ned
              anslagen, till exempel till MSB, vilket står helt i motsats till
              vad försvarsminister Karin Enström sade i april månad.
            </seg>
            <seg n="563849ca">
              Staffan Danielsson säger även att det behövs minst 6080 JAS-plan.
              Det är ungefär vad Försvarsmakten säger. Men regeringen säger
              4060.
            </seg>
            <seg n="d04d9a24">
              På punkt efter punkt märker jag att Staffan Danielsson och Centerpartiet
              går helt emot regeringens intentioner. Ni ligger kanske närmare
              oppositionen i många av dessa frågor.
            </seg>
          </u>
          <note type="speaker" n="957d0c17">
            Anf. 96 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-1c7d4d8957c26d0c-2" n="98309381">
            <seg n="c25456d7">
              Herr talman! Jag är en lojal centerpartist. Jag är också mycket
              lojal med Alliansen och regeringen. Men det gäller att diskutera
              med högt i tak framåt i tiden och göra bedömningar.
            </seg>
            <seg n="ac912f69">
              Försvarsbudgeten står jag helt bakom. Den ligger där den ska
              ligga i dagens läge. Ingen människa eller regering är perfekt,
              men vi gör så gott vi kan, och vi har en bra försvarsbudget.
            </seg>
            <seg n="895ac807">
              Tillåt mig däremot att resonera och fundera inför framtiden.
              Peter Rådberg, jag och andra jobbar med omvärldsanalyser inför
              kommande försvarsbeslut. Min bedömning är att det finns en hel
              del som talar för att budgeten kan behöva stärkas på sikt. Vi
              får se var vår analys landar och hurdant resultatet blir. Men
              min bedömning är i dagsläget att det är mycket som pekar på att
              vi behöver mer pengar till försvarsbudgeten, inte mindre.
            </seg>
            <seg n="fbd77667">
              Vad gäller FN-ledda insatser har Peter Rådberg helt rätt. Centerpartiet
              och jag tycker liksom Miljöpartiet att det är bra att Sverige
              deltar i internationella fredsinsatser. Ofta sker de under Natoledning
              med FN-mandat. En del sker i Afrika under direkt FN-ledning. Jag
              tycker att det vore intressant och bra om vi kunde delta i sådana
              insatser också. Jag uppfattar att det finns en öppenhet i regeringen
              i den frågan.
            </seg>
            <seg n="f82dddd4">
              Vad gäller JAS Gripen-systemet innebär dagens beslut att riksdagen
              säger att 4060 JAS Gripen ska uppgraderas. Min bedömning, med
              de kunskaper och insikter jag har nu, är att mycket talar för
              att det borde vara minst 60. Det är också det lägsta antal som
              överbefälhavaren har nämnt. Försvarsmakten och ÖB säger att Gripen
              måste uppgraderas för att möta kvaliteten på stridsflygplanen
              i vår omvärld 20302040. Varför anser Miljöpartiet att man vet
              bättre än Försvarsmakten? På vad bygger ni uppfattningen att vi
              i framtiden klarar oss utmärkt med de plan som togs fram på 80-talet?
            </seg>
          </u>
          <note type="speaker" n="e671a125">
            Anf. 97 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-5" n="ba0ad0c2">
            <seg n="8bddd8fc">
              Herr talman! Miljöpartiet har sagt att vi kan tänka oss att uppgradera
              de C/D-plan som finns i dag och utgå från de 100. Jag försökte
              förklara vad kontentan blir med JAS-planen: Vi kommer att ha 3035
              stycken som är gripbara om det skulle bli en kris. Vi kommer att
              minska från dagens drygt 100 ned till högst 50, kanske 3540. Det
              var det beslut som Staffan Danielsson ställde sig bakom. Det där
              får jag inte ihop. Regeringen säger att hotbilden i vår omvärld
              har ökat, men drar samtidigt ned. Regeringens politik går inte
              ihop. Det är min stora kritik.
            </seg>
            <seg n="03772011">
              Jag skulle också vilja fråga Staffan Danielsson om hotbilden.
              Centerpartiet tycker väl ändå att miljön, cyberhot och terroristhot
              är någon form av hot mot vår säkerhet. Men hur ser Centerpartiet
              och Staffan Danielsson generellt på hotbilden? Löser man detta
              genom att lägga dessa 90100 miljarder på ett nytt JAS-projekt?
              Är det detta som är lösningen på morgondagens hotbild? Jag har
              förklarat hur Miljöpartiet ser på den. Vi har en helt annan syn
              på hur morgondagens hotbild ska mötas. Vilken är Centerpartiets
              uppfattning i den frågan?
            </seg>
          </u>
          <note type="speaker" n="f69dc1d7">
            Anf. 98 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-1c7d4d8957c26d0c-3" n="98309381">
            <seg n="7336db41">
              Herr talman! Sverige behöver ett starkt flygvapen. JAS Gripen
              behöver uppgraderas till E-versionen. Det är intressant att Miljöpartiet
              tydligen vill ha fler C/D-flygplan, vilket försvaret har sagt
              inte räcker till. Det är ett lite anmärkningsvärt resonemang.
            </seg>
            <seg n="2af0ce08">
              Vårt försvar är viktigt. Självklart finns det också andra hot.
              Det finns klimathot och många andra omvärldshot. Vi måste verka
              för fred och stabilitet i vår omvärld. Men Sverige är ett viktigt
              land i Norden. Vi är det största landet i Norden. Det är viktigt
              att vi tar vårt ansvar för fred och säkerhet, åtminstone i nivå
              med vad andra länder gör. Det är också ett skäl till att jag har
              diskuterat försvarsbudgeten. Sveriges försvarskostnader räknat
              i procent av bnp har sjunkit. Vi ligger lägst i Norden nu. Det
              är också en faktor som talar för att en kommande bedömning kan
              landa i att det behövs en förstärkning. Vi får se.
            </seg>
          </u>
          <note type="speaker" n="08d6d30d">
            Anf. 99 MIKAEL JANSSON (SD):
          </note>
          <u who="mikael_jansson_78d74b" xml:id="i-5a05aa59febb7838-0" n="23c6ac28" next="i-b254eebaf15b1f28-0">
            <seg n="e97e0fb8">
              Herr talman! På punkt 1 om anslagen avstår jag från att delta
              i beslut eftersom Sverigedemokraternas ram är större än regeringens.
            </seg>
          </u>
          <note n="804581fa">
            På övriga punkter yrkar jag bifall till utskottets förslag.
          </note>
          <u who="mikael_jansson_78d74b" xml:id="i-b254eebaf15b1f28-0" n="23c6ac28" prev="i-5a05aa59febb7838-0">
            <seg n="2a834838">
              Det kan vara värt att notera att på tre av punkterna utgörs majoriteten
              av den samlade oppositionen, och på fyra av punkterna utgörs majoriteten
              av regeringen plus Sverigedemokraterna, och i vissa fall enstaka
              rödgröna partier.
            </seg>
            <seg n="63b08c2a">
              Regeringen och Socialdemokraterna har samma utgiftsram för hela
              området Försvar och samhällets krisberedskap. Miljöpartiet och
              Vänsterpartiet har avsevärt lägre utgiftsramar än regeringen.
              Sverigedemokraterna har avsevärt högre utgiftsram än regeringen.
            </seg>
            <seg n="e35a9691">
              Partierna skiljer sig alltså mycket åt när det gäller vad man
              anser om volymen på försvaret, men partierna skiljer sig också
              mycket åt vad gäller inriktningen.
            </seg>
            <seg n="c59932cb">
              Regeringen vill ha ett litet yrkesförsvar som kan flygas ut lite
              varstans i världen. Där ska det ta till vara Natoländernas och
              EU-ländernas intressen.
            </seg>
            <seg n="38e06fca">
              Socialdemokraterna har en försvarspolitik snarlik regeringens,
              men det finns samtidigt ett uttalat intresse för territoriellt
              försvar och värnplikt. Dock finns det inga konkreta förslag från
              Socialdemokraterna om att starta upp värnplikten för att kunna
              skapa större territoriella förband. Värnplikten är inte en avskaffad
              funktion utan en vilande funktion som snabbt kan återtas.
            </seg>
            <seg n="15f3f5b2">
              Vänsterpartiet betonar värnplikt, hemvärn och nationella skyddsstyrkor.
            </seg>
            <seg n="3c37cf1f">
              Som jag ser det borde den samlade oppositionen kunna lägga fram
              ett konkret förslag om värnplikt som en metod att fylla på förbanden
              om kontraktssoldaterna inte räcker. Medel för detta kan skapas
              inom ramen för regeringens budget om det militära biståndet till
              andra länder minskas.
            </seg>
            <seg n="e095c6b5">
              På området Försvar och samhällets krisberedskap har partierna
              alltså avsevärt olika åsikter om såväl volym som inriktning.
            </seg>
            <seg n="9717b41a">
              Sverigedemokraternas försvarspolitik är såväl traditionell som
              framsynt. Den är traditionell därför att vi hävdar att försvaret
              av Sverige ska vara försvarets viktigaste uppgift, som förr i
              tiden. Vi vet att väldigt många svenskar tror att det fortfarande
              är så. Regeringens insatsförsvar har diskuterats alltför lite
              och införts utan bred folklig debatt.
            </seg>
            <seg n="850d1096">
              Sverigedemokraternas politik är framsynt därför att den tar fasta
              på en bred, diversifierad hotbild.
            </seg>
            <seg n="5c398af6">
              Troligen kommer flera partier att börja dra samma slutsatser
              som Sverigedemokraterna, men nu väntar många på resultatet av
              Försvarsberedningen.
            </seg>
            <seg n="ec7e176c">
              Många enskilda allianspolitiker går ut med debattinlägg som talar
              om ett behov av ett starkare svenskt försvar. Dock är det meningsyttringar
              som hittills inte påverkat regeringens försvarspolitik alls.
            </seg>
            <seg n="fcded6cc">
              Försvaret innan insatsförsvaret kallades invasionsförsvaret.
              Sverigedemokraternas vision av ett framtida svenskt försvar kallar
              vi existensförsvar. Det har tillkommit många nya hotbilder som
              inte fanns förr: informationsteknologiska hot, hot från terrorism,
              segregation med mera. Totalförsvaret, om vi har något, har flera
              fronter att bevaka än någonsin tidigare.
            </seg>
            <seg n="17bc8588">
              Försvarsbesluten grundar sig på en bedömning av hotbilderna mot
              Sverige och metoderna att konkret med säkerhets- och försvarspolitik
              minska dessa hotbilder. Vad man ofta diskuterar är den aktuella
              hotbilden. Den aktuella hotbilden påverkar alla partiers försvarsbudgetar.
              Är den aktuella hotbilden hög ökar alla partier sina försvarsanslag.
              Är den aktuella hotbilden låg minskar alla partier sina försvarsanslag.
              Det gäller naturligtvis också Sverigedemokraterna.
            </seg>
            <seg n="422193b4">
              Den aktuella hotbilden bedöms utifrån hur länder med avsevärd
              militär kapacitet eller grupperingar inom länder med förstörande
              kapacitet kan och vill angripa.
            </seg>
            <seg n="aaa3dd9e">
              Ryssland är en militärmakt som naturligtvis alltid analyseras,
              inte bara i Finland utan även i Sverige. Den aktuella hotbilden
              säger att Ryssland inte vill och inget har att vinna på att hota
              länder i väst. Det finns alldeles tillräckligt med avskräckande
              system inom Nato för att en rysk attack skulle vara tänkbar. Vi
              vet förvisso att Putinadministrationen har stormaktsambitioner
              och gärna vill expandera. Arktis, Östersjön och de baltiska länderna
              är områden där Ryssland är ett aktuellt hot. Ryssland självt är
              även hotat av islamister i söder.
            </seg>
            <seg n="8abbf12f">
              Så långt om den aktuella hotbilden.
            </seg>
            <seg n="d294a0f2">
              För oss sverigedemokrater är den potentiella hotbilden lika viktig
              som den aktuella hotbilden. Den potentiella hotbilden utgörs mer
              begränsat av de faktiska militära kapaciteterna i sig. Känner
              vi inte framtiden kan en potentiell hotbild utvecklas till en
              aktuell hotbild utan att vi kan förutse det.
            </seg>
            <seg n="c7b0bbcd">
              Om den aktuella hotbilden ökar måste Sveriges militära kapacitet
              ökas snabbt. Det kan vi bara göra om vi redan har ett försvar
              av en viss volym och med beredskap att skydda vårt land. Vi måste
              alltid ha ett försvar på en grundläggande nivå om det finns en
              potentiell hotbild. Ett försvar på en grundläggande nivå har en
              viss beväpning och en omedelbar styrka att slå tillbaka. Men ett
              försvar på en grundläggande nivå rymmer också en personalresurs
              av officerare som kan utbilda mer personal vid ett behov att snabbt
              öka vår militära kapacitet i framtiden. Sverigedemokraterna anser
              att vi behöver ett existensförsvar på en grundläggande nivå. Vi
              baserar detta på sex olika faktorer:
            </seg>
            <seg n="ef99b96f">
              Hur stor är då grundnivån i det svenska försvaret? Vad är det
              som är grundnivån? Det kan diskuteras. Vi har sagt att visionen
              bör vara sex mekaniserade brigader och tre kustartilleribrigader.
              Andelen anställda ska vara större än i det gamla invasionsförsvaret,
              men förbanden måste även försörjas med en selektiv värnplikt.
              Genom en hög andel anställda, enligt vårt förslag, är knappt hälften
              av brigaderna direkt insättningsbara.
            </seg>
            <seg n="f74fd134">
              Här kan jag invända mot regeringens propåer om att Sverigedemokraterna
              vill ha ett förrådsställt försvar. De arméstridskrafter vi föreslår
              är mellan två och tre gånger så omfattande som regeringens. Om
              vi då har knappt hälften av det i förråd i väntan på övning eller
              mobilisering är vårt försvar och våra gripbara arméstridskrafter
              minst lika stora som regeringens.
            </seg>
            <seg n="c7b3b60a">
              Luftvärn finns i brigaderna, men det behövs också ett utökat
              fristående luftvärn. Kärnan i luftförsvaret blir 100 operativa
              Gripen E med moderna sensorer och robotar.
            </seg>
            <seg n="d9963dca">
              Flottans fartyg måste bestyckas på ett adekvat sätt, ställt mot
              uppgifterna de byggts för. Visbykorvetterna drivs till färdigställande
              med hjälp av ökade investeringar.
            </seg>
            <seg n="daa1db71">
              Sverigedemokraterna har, som sagts inledningsvis, en mycket större
              utgiftsram för försvaret än regeringen har. Varje år utökas ramen
              med 2 miljarder för att år 2016 vara 8 miljarder kronor större
              än regeringens utgiftsram för försvaret. Hur den ökade ramen skulle
              kunna användas är naturligtvis i huvudsak efter angiven politisk
              inriktning en sak i första hand för Försvarsmaktens analys.
            </seg>
            <seg n="c221e66e">
              På materielsidan kan vi konstatera att Gripen E, den så kallade
              super-JAS, är underfinansierad med 548 miljoner kronor per år
              under en tioårsperiod. Det finansieras i Sverigedemokraternas
              förslag.
            </seg>
            <seg n="1e140877">
              Det underskott i den tioåriga investeringsramen som överbefälhavaren
              dramatiskt i somras informerade om är 25 miljarder kronor. Om
              inget görs åt detta underskott måste försvarsledningen kanske
              offra ett helt vapenslag för att få ekonomisk balans. Det är såklart
              helt oacceptabelt. Från år 2014 finansierar SD bort det underskottet
              i vårt förslag.
            </seg>
            <seg n="055bfdc9">
              Utöver dessa två höjda materielanslag har vi ytterligare 6,3
              miljarder under fyraårsperioden för offensiva satsningar på försvarsmateriel.
            </seg>
            <seg n="151e996e">
              Med dessa ord om vår övergripande försvarsinriktning vill jag
              redovisa några konkreta upprustningar som ryms i våra anslag under
              budgetperioden 20132016. Jag börjar med år 2013.
            </seg>
            <seg n="617e8d71">
              Med början år 2013:
            </seg>
            <seg n="9b1478a2">
              Med början år 2015:
            </seg>
            <seg n="41449a27">
              Med början år 2016:
            </seg>
            <seg n="5cb40b34">
              För att förklara mitt ställningstagande på de tre punkter i betänkandet
              där vi fäller regeringen vill jag anföra följande.
            </seg>
            <seg n="d467be60">
              Regeringen faller troligen på punkt 3, Objektsramar, som de inte
              vill införa. Objektsramar är en redovisningsform som visar ett
              materielslags totala kostnad under hela dess livslängd. Objektsramar
              underlättar en överblick över försvarets materielkostnader och
              är en avsevärd fördel för bra politiska beslut.
            </seg>
            <seg n="9539b7c0">
              Regeringen faller troligen på punkt 7, Totalförsvarets ammunitions-
              och minröjningscentrum, Swedec. Regeringen vill lägga ned Swedec
              för att införliva det i Ing 2. Syftet är att kunna minska antalet
              anställda. Den samlade oppositionen anser att nedläggningen av
              Swedec kan riskera enhetens funktionalitet. Swedec blir kvar.
            </seg>
            <seg n="2d10de70">
              Det har tidigare i debatten varit en diskussion om vem som röstar
              på vem. Jag vet att det i betänkandet fanns bara en reservation
              om att behålla Swedec, och det var Sverigedemokraternas reservation.
              Men de övriga partierna har ångest för att stödja förslag från
              Sverigedemokraterna, även bra förslag. Då fick vi rösta på Socialdemokraterna
              i stället, och det gick ju bra. Men jag tycker inte att Moderaterna
              ska slå sig för bröstet, för de har samma ångest och kan inte
              heller rösta på ett bra sverigedemokratiskt förslag.
            </seg>
            <seg n="a2fe6397">
              Regeringen faller troligtvis också på punkt 8, Frivilligorganisationer.
              Den samlade oppositionen anser att det är viktigt att frivilligorganisationerna
              har ett fast anslag i försvarsbudgeten. Om deras anslag går in
              under Försvarsmakten är det risk att frivilligorganisationerna
              inte får det de behöver från Försvarsmakten. Frivilligorganisationerna
              ska inte konkurrera internt inom Försvarsmakten om pengar och
              uppdrag utan ha egna anslag. Frivilligorganisationerna ökar försvarets
              folkliga förankring.
            </seg>
            <seg n="63b76d6b">
              Vad gäller beställning av Gripen E stöder vi regeringen beträffande
              beställningen. Skillnaden är att vi är beredda att stödja en beställning
              oberoende av en kostnadsdelning med Schweiz. Får vi ingen kostnadsdelning
              nu är beställningen ändå motiverbar med tanke på vår kommande
              försvarsmaterielförsörjning och kommande exportmöjligheter.
            </seg>
            <seg n="0a9f61cf">
              I dag har tyvärr många av de svenska försvarsindustrierna utländska
              ägare. Men fortfarande har det stor betydelse för Sverige att
              industrierna utvecklar och producerar materiel i landet. Det har
              även en strategisk betydelse för försvaret.
            </seg>
            <seg n="15aa39df">
              En försvarsindustristrategi bör upprättas där vi tydligt definierar
              våra säkerhetspolitiska intressen kopplade till särskilda kompetenser
              i fråga om tillverkning av eller handel med försvarsmateriel.
              Det skulle innebära att vi kan köpa svensktillverkade system i
              särskilt angelägna fall utan att behöva tillämpa öppen upphandling,
              som andra länder inom EU gör.
            </seg>
            <seg n="d4903684">
              När vi köper svenskt försvarsmateriel som är producerat med högteknologi
              sker en stark ekonomisk återkoppling i samhällsekonomin. Möjligheten
              till kommande exportorder för Gripen E är exempelvis mycket stor,
              och Gripen är i högsta grad en tillväxtpolitisk fråga.
            </seg>
            <seg n="c3d26bc8">
              När stora, tekniktunga affärer görs upp med för oss allmänt viktiga
              industriländer bör en stat-till-stat-överenskommelse eftersträvas
              från svensk sida. Dels ger det oss bättre chanser till export,
              dels kan vi säkra att svensk försvarsindustri inte lämnar Sverige
              i samband med en större affär.
            </seg>
            <seg n="65b0a123">
              Herr talman! Ett starkt försvar är en hörnsten i ett tryggt Sverige.
            </seg>
          </u>
          <note type="speaker" n="2f410496">
            Anf. 100 ALLAN WIDMAN (FP) replik:
          </note>
          <u who="allan_widman_49f05b" xml:id="i-43a9adf737409d4e-2" n="956f3ed4">
            <seg n="071d9b81">
              Herr talman! Det fanns nästan ingen ände på de förmågelyft, sett
              över hela den svenska säkerhetspolitiken, som Mikael Jansson och
              Sverigedemokraterna vill åstadkomma med sin marginellt större
              budget än regeringen.
            </seg>
            <seg n="c63a8012">
              Jag fastnade särskilt för uttrycket att den svenska örlogsflottan
              ska bli tillräckligt stor för att kunna möta Ryssland i Östersjön.
              Sverige är, som flera har framhållit, ett stort land med skandinaviska
              mått mätt. Men Ryssland har i dag 140 miljoner invånare och gör
              satsningar på sitt militära försvar som jag i siffror relativt
              sett tror till och med överträffar de siffror som Sverigedemokraterna
              i opposition vill föreslå.
            </seg>
            <seg n="f98735fa">
              Det får mig att ställa en fråga. Sverigedemokraterna har ju inte
              direkt ställt upp på den nya säkerhetspolitiska doktrin som innebär
              att vi bygger säkerhet tillsammans med andra. Sverigedemokraterna
              har till exempel sagt nej till deltagande i EU battlegroups och
              till den nordiska stridsgruppen, eftersom man inte tycker att
              den är tillräckligt nordisk, som det har hetat. Man vill inte
              heller om jag nu ska citera Mikael Jansson rätt av från talarstolen
              gå Natos ärenden. Jag uppfattar det så att man inte vill delta
              i Natooperationer.
            </seg>
            <seg n="d75573b3">
              Min fråga till Mikael Jansson blir till syvende och sist: Tror
              Mikael Jansson på att vi kan möta allvarliga säkerhetspolitiska
              utmaningar från stormakter i vår närhet helt på egen hand?
            </seg>
          </u>
          <note type="speaker" n="2810366c">
            Anf. 101 MIKAEL JANSSON (SD) replik:
          </note>
          <u who="mikael_jansson_78d74b" xml:id="i-ef6ca58ee2e3216d-0" n="23c6ac28">
            <seg n="052cc1ef">
              Herr talman! Svaret är ganska enkelt: Nej. Vi säger alltid att
              vi tror väldigt mycket på det nordiska försvarssamarbetet. Vi
              vill driva det så långt som det bara är möjligt. Vi är emot ett
              Natomedlemskap för Sverige, men vi är för partnerskapet. Ska vi
              vara bra partner inom Nato måste vi ha militär kapacitet att kunna
              sätta in för att verkligen visa att vi kan bidra samtidigt som
              vi får något.
            </seg>
            <seg n="0d4e66d0">
              Att möta och hejda en storskalig rysk attack kan vara svårt.
              Det kan vi inte göra på egen hand. Men vi ska kunna ha en avskräckande
              effekt, och tillsammans med andra ska vi kunna möta det ryska
              hotet.
            </seg>
            <seg n="9ce6e1ee">
              Vi tror inte att det är nära förestående. Vi vill rusta Sverige
              för en osäker framtid, där vi har en kapacitet så att vi även
              kan öka den militära förmågan, om vi så skulle behöva.
            </seg>
            <seg n="be79a0d9">
              Vi är emot EU:s neutralisering och därför också mot Nordic Battlegroup.
              Vi har sagt att vi är emot hela systemet med Nordic Battlegroup,
              i och med att det innebär EU:s militarisering. Men vi har inte
              sagt att de inte är tillräckligt nordiska. Det citatet var kanske
              felaktigt.
            </seg>
          </u>
          <note type="speaker" n="0e779490">
            Anf. 102 ALLAN WIDMAN (FP) replik:
          </note>
          <u who="allan_widman_49f05b" xml:id="i-43a9adf737409d4e-3" n="956f3ed4">
            <seg n="044c5a32">
              Herr talman! Nej, det var det inte. Det är ett citat ur en av
              Sverigedemokraternas motioner för ett par år sedan, där just den
              här frasen fanns, att man ville se en helt nordisk battlegroup.
              Jag förmodar att man då tänkte på länder som Irland, någon baltisk
              stat och vad vet jag.
            </seg>
            <seg n="5312080b">
              Det Mikael Jansson försöker förklara för oss är väldigt intressant.
              Han säger: Vi kommer nog inte att på egen hand kunna möta allvarliga
              utmaningar mot vår säkerhet, utan vi kommer att behöva hjälp.
            </seg>
            <seg n="c27118e2">
              Samtidigt ger han uttryck för att såvitt avser själva verkstaden,
              att verkligen göra något, ska vi inte komma till vare sig Natos
              eller EU:s hjälp. Jag har svårt att förstå honom på något annat
              sätt.
            </seg>
            <seg n="88a319d3">
              Det är ju fint att man har ett partnerskap. Men ett partnerskap
              med Nato i det här fallet är naturligtvis ingenting värt om det
              inte får någon form av innehåll. I så fall kommer det svenska
              partnerskapet i Nato att bli ungefär av samma värde och betydelse
              som Vitrysslands partnerskap med Nato.
            </seg>
            <seg n="aa1c70fb">
              Jag blev, herr talman, imponerad av de många anslagshöjningar
              inom utgiftsområde 6 som Mikael Jansson föreslog. Men jag vill
              erinra om att det viktiga inte är att anslå nya medel. Det viktiga
              och det som alltid borde diskuteras här i kammaren är vad vi ska
              uppnå med de skattemedel som vi satsar på olika verksamheter.
              Där har Mikael Jansson så här långt blivit oss svaret skyldiga.
            </seg>
          </u>
          <note type="speaker" n="4a72652c">
            Anf. 103 MIKAEL JANSSON (SD) replik:
          </note>
          <u who="mikael_jansson_78d74b" xml:id="i-ef6ca58ee2e3216d-1" n="23c6ac28">
            <seg n="bd8f78fb">
              Herr talman! Tanken var inte att Nordic Battlegroup skulle vara
              knuten till EU. Det skulle jag kanske ha skrivit. Vi vill ha en
              paus i militärt bistånd. När vi återgår till militärt bistånd
              ser vi gärna att det sker i form av en battlegroup som är från
              Norden, dock ej knuten till EU.
            </seg>
            <seg n="d324c657">
              När det gäller samarbetet vill vi inte ha det fulla medlemskapet
              i Nato, men vi vill gärna ha partnerskapet. Tar vi tillsammans
              med de nordiska grannländerna ansvar för säkerheten i Norden är
              Nato tacksamt för det. Vad jag förstått av alla resonemang vi
              haft med Nato accepterar det att vi ett nordiskt försvarssamarbete
              som är ganska långtgående.
            </seg>
            <seg n="1ec6a665">
              Vitsen med ett starkt svenskt försvar är att vi har en avskräckande
              förmåga och en trovärdighet i att kunna möta en fiende så att
              vi avskräcker från att det någonsin kan bli en verklighet. Det
              var mitt svar.
            </seg>
          </u>
          <note type="speaker" n="32ac3baa">
            Anf. 104 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-6" n="ba0ad0c2">
            <seg n="c36bf8b9">
              Herr talman! Jag är lite grann inne på Allan Widmans frågor.
              Jag blir lite mörkrädd när jag hör dig, Mikael Jansson.
            </seg>
            <seg n="713266eb">
              Du säger att Europa drar ned på sitt försvar, och då ska Sverige
              höja. Du talar väldigt mycket om att Sverige klarar sig självt.
              Jag sade i mitt anförande att ensam inte är stark. Du talar precis
              tvärtom, ensam är stark. Vi klarar detta på egen hand.
            </seg>
            <seg n="300ee261">
              Du talar väldigt mycket om att vi ska bygga upp ett starkt försvar.
              Det gör Mikael Jansson i en tid där vi aldrig har haft så stor
              fred som vi har just nu. Vi lever lyckligtvis i en tid där Europa
              är väldigt homogent.
            </seg>
            <seg n="d6c52f64">
              Vi har en fredlig tid. Ryssland rustar i och för sig upp. I den
              perioden laddar Sverigedemokraterna kanonen så mycket det någonsin
              går. Jag vet inte var Sverigedemokraterna ser sin hotbild.
            </seg>
            <seg n="a980986b">
              Ett svar som Mikael Jansson ger är att för att finansiera detta
              så ska man stoppa biståndet. Sedan har du tio års tid för att
              ta hem de pengarna. Där kommer nästa bild av hur Sverigedemokraterna
              ser på världen utanför Sverige.
            </seg>
            <seg n="635dafb4">
              Vi ska inte hjälpa andra, utan vi ska försöka att hjälpa oss
              själva. Det är precis som jag försökte säga. Det kommer inte att
              gå. Vi lever, oavsett vad vi tycker och tänker om detta, i en
              värld där vi är väldigt knutna till varandra.
            </seg>
            <seg n="af11702b">
              Världen klarar sig inte själv. Vi klarar oss genom att vi samarbetar
              inom EU eller deltar i andra projekt. Sverigedemokraterna för
              en politik som går åt precis fel håll.
            </seg>
            <seg n="2793e439">
              Min första fråga blir: Hur tänker sig Mikael Jansson att man
              ska kunna försvara sig om det eventuellt blir en konflikt? Den
              andra frågan är: Hur ser hotbilden ut för Mikael Jansson? Kan
              du beskriva den?
            </seg>
          </u>
          <note type="speaker" n="d5cf4d19">
            Anf. 105 MIKAEL JANSSON (SD) replik:
          </note>
          <u who="mikael_jansson_78d74b" xml:id="i-ef6ca58ee2e3216d-2" n="23c6ac28">
            <seg n="f32de2d7">
              Herr talman! Det är ganska märkligt att Peter Rådberg vill samarbeta
              mer militärt. Är Rådberg för Natomedlemskap? Är Rådberg för EU:s
              militarisering? Det låter så.
            </seg>
            <seg n="75df1ed6">
              Det vi säger innebär inte isolering. Vi har aldrig talat om isolering.
              Vi har aldrig någon gång sagt att Sverige klarar sig självt. Vi
              vill att vi ska samarbeta, helst inom Norden. Ett nordiskt försvarssamarbete
              skapar en möjlighet att garantera vår säkerhet och trygghet.
            </seg>
            <seg n="7e711572">
              Det sker mycket samarbete. Vi är också för partnerskapet i Nato
              för att konkret när vi har militär kapacitet kunna vara partner
              i Nato och också bidra med någonting. Det är en förutsättning.
              I de baltiska frågorna är Gotland väldigt viktigt.
            </seg>
            <seg n="3e4411a3">
              Detta med tio års paus för militärt bistånd har föregåtts av
              en period med en paus i svenskt försvar. Man lade ned enheter
              och minskade utgifterna så mycket så att vi var helt utan en försvarsförmåga.
              Det kallades den operativa pausen. Nu måste vi ha en paus i militärt
              bistånd för att återta den svenska försvarsförmågan.
            </seg>
            <seg n="0195c5cf">
              Samarbete sker också på försvarsmaterielsidan. Den svenska försvarsmaterielindustrin
              ingår avtal och har samarbete med andra länder. Vi är inte isolerade,
              och Sverigedemokraterna föreslår ingen isolering.
            </seg>
          </u>
          <note type="speaker" n="32b40bde">
            Anf. 106 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-7" n="ba0ad0c2">
            <seg n="836e8ee2">
              Herr talman! Jag vet inte om jag blir riktigt klok på Mikael
              Janssons svar. Jag ställde också en fråga om hotbilden som du
              inte riktigt svarade på.
            </seg>
            <seg n="8394dbc8">
              Hur ser Sverigedemokraterna på morgondagens hotbild? Du talar
              nästan uteslutande om det militära hotet. Du står här och radar
              upp den ena utgiften efter den andra enbart rent militärt.
            </seg>
            <seg n="a93252a0">
              Ser Mikael Jansson morgondagens hotbild utifrån någon form av
              en rysk invasion eller någonting liknande? Du säger inte ett ord
              om miljöhot och säger ingenting om cyberhot, ökad kriminell brottslighet,
              och så vidare.
            </seg>
            <seg n="e75fa964">
              Morgondagens hotbild ser helt annorlunda ut. Det är de flesta
              helt överens om. Jag skäller på regeringen för att den håller
              med i sak men inte gör någonting, enligt vårt sätt att se. Hur
              ser Sverigedemokraternas hotbild ut?
            </seg>
            <seg n="c63cdbf3">
              Jag vill att du ska utveckla detta med Ryssland. Du har varit
              på ungefär samma öppna seminarium. Vi har fått en ganska tydlig
              bild av hur man ser på rysk ekonomi och så vidare. Jag hade själv
              ett anförande om att Ryssland drar sig inåt.
            </seg>
            <seg n="4a20539c">
              Enligt alla experter kommer inte Ryssland att ha förmåga eller
              ens vilja att sträcka sig utanför sitt närområde. Det finns inte
              den möjligheten. Det måste finnas någon koppling mellan det som
              Mikael Jansson säger när han radar upp alla tillskotten till försvaret
              och hotbilden.
            </seg>
            <seg n="0505a71e">
              Finns det ingen hotbild så finns det väl ingen anledning att
              lägga alla dessa miljarder på ett ökat försvar. Det måste finnas
              någon form av koppling. Jag vill att Mikael Jansson förklarar
              den för mig.
            </seg>
          </u>
          <note type="speaker" n="f85b417c">
            Anf. 107 MIKAEL JANSSON (SD) replik:
          </note>
          <u who="mikael_jansson_78d74b" xml:id="i-ef6ca58ee2e3216d-3" n="23c6ac28">
            <seg n="5fd6b5ec">
              Herr talman! Vad gäller utgifterna har många här innan sagt att
              Sveriges försvarsutgifter är mycket lägre än våra grannländers.
              Vi föreslår att försvarsutgifterna ska öka så att de blir mer
              i paritet med de i grannländerna.
            </seg>
            <seg n="6ccf86cd">
              Överbefälhavaren varnar oss för att försvaret urgröps, materielen
              förfaller och att vi inte kan uppgradera materielen, vilket gör
              att vi tappar vår försvarsförmåga. Miljöpartiet vill minska försvarsanslaget.
              Vad kommer att hända då?
            </seg>
            <seg n="e1cc1de9">
              Angående hoten vill Rådberg ha 100 C/D-plan till försvar av Sverige.
              Det måste väl vara mot ett militärt hot som du menar att de planen
              ska användas.
            </seg>
            <seg n="91f4a7bd">
              Diversifiering av hotbilden är någonting vi alltid talar om.
              Det erkänner vi. Men det finns också militära hotbilder. Det måste
              vara därför som Rådberg vill ha 100 C/D-plan operativa i Sverige.
              Du är egentligen inne på samma linje.
            </seg>
          </u>
          <note type="speaker" n="9b1c77a9">
            Anf. 108 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-c15e746f31675401-0" n="8d012c06">
            <seg n="b2e21cf5">
              Herr talman! Det betänkande vi nu debatterar handlar väldigt
              mycket om hur vi ser på den framtida försvars- och säkerhetspolitiken.
              Det finns också skillnader i bedömningar som påverkar de olika
              budgetförslagen som läggs fram från partierna.
            </seg>
            <seg n="eab68b5d">
              Vi i Vänsterpartiet presenterar i vår budgetmotion en politik
              som vi ser som ett helhetsalternativ till regeringens budget.
              De olika delarna behöver sättas i sitt sammanhang för att man
              ska se den linje som vi lägger fram i vårt budgetförslag.
            </seg>
            <seg n="89c929a4">
              När vårt förslag till budgetram nu inte fått gehör redovisar
              vi i ett särskilt yttrande till betänkandet vår politik för ett
              Sverige med en bättre framtid. Det handlar om punkt 1.
            </seg>
            <seg n="57bf11b1">
              Det viktigaste målet totalt är som alltid full sysselsättning,
              samhällsnyttiga investeringar, bostadsbyggande och bättre kvalitet
              i vården, skolan och omsorgen.
            </seg>
            <seg n="73020abb">
              Jag ska i anförandet ta upp några viktiga krav på detta område,
              utgiftsområde 6, som berör försvaret och samhällets krisberedskap.
              Jag ska börja med att yrka bifall till reservationerna 3 och 8,
              så att jag inte glömmer det.
            </seg>
            <seg n="b818eb76">
              Herr talman! Försvaret har genomgått stora förändringar de senaste
              åren. Vi har gått från värnpliktsförsvar till ett yrkesförsvar
              där övergången har blivit mycket mer smärtsam än vad regeringen
              trodde och kunde förutse. Det påverkar naturligtvis vår försvarsförmåga.
            </seg>
            <seg n="5ea03cc7">
              Framför allt är det problemen med personalförsörjningen som är
              akuta. Rekryteringen hackar. Vi har många avhopp. Vi har också
              obesatta befattningar. Allt detta måste förändras.
            </seg>
            <seg n="93f79c87">
              Vänsterpartiet är fortfarande övertygat om att ett försvar byggt
              på värnplikt är både bättre och mindre kostsamt än det vi har
              i dag. Det ger dessutom en bättre folkförankring. Vi är övertygade
              om att det är en följd av att ha ett värnpliktsförsvar.
            </seg>
            <seg n="829ced9b">
              Det är något som är viktigt för ett alliansfritt land som Sverige.
              Vi ska komma ihåg att Sverige fortfarande är alliansfritt hur
              mycket man än talar om samarbeten.
            </seg>
            <seg n="a0056ccd">
              Vänsterpartiet tror att vi kan genomföra förbandsverksamheten
              till lägre kostnad än nu. Förbättrad planering och en annan organisation
              kan ge de effekterna. Vi vill i framtiden se en ökning av hemvärnets
              verksamhet. Det är troligen en av de viktigaste bitarna för att
              vi ska kunna bibehålla vår försvarsförmåga och dessutom få till
              en personalförsörjning, oavsett organisation, som är nödvändig
              i alla lägen.
            </seg>
            <seg n="85be97e6">
              Vi vill samtidigt ha ett tidigare utdragande ur Afghanistan det
              kan vi spara pengar på och ett slopat deltagande i EU:s stridsgrupper.
              Vi ser inte dem som något alternativ till en helt FN-ledd aktion
              eller fler FN-ledda aktioner. Det är något som vi egentligen borde
              se mycket mer av framöver.
            </seg>
            <seg n="973f2240">
              Vi tror att det även går att spara på materielsidan. Jag kommer
              att återkomma till det, för det handlar rätt mycket om JAS. Det
              vi däremot vill är att påbörja en ökad satsning på samhällets
              kris- och katastrofberedskap. Kriser och katastrofer kommer att
              vara ett större framtida hot än vad vi har sett hittills. Inte
              minst klimatförändringarna kommer att påverka och är då ett reellt
              hot. De senaste dagarnas snöväder kan kanske vara ett tecken på
              det.
            </seg>
            <seg n="28e0da6e">
              Herr talman! Jag återkommer till materielsidan. Vi har nyligen
              inlett en process där en ny version av JAS Gripen ska köpas in.
              Det är en enormt kostsam satsning. Vi menar att det inte föregåtts
              av en beredning som är tillräcklig. Den hearing som genomfördes
              tidigare i höst visade, enligt vår mening, på fler brister i processen.
            </seg>
            <seg n="8605fadb">
              Detta är troligen den mest kostsamma investering vi kommer att
              vara med om inom överskådlig framtid inom försvarspolitiken. Beslutet
              borde ha väntat tills den uppstartade Luftförsvarsutredningen
              kommit fram till om det finns ett behov av detta stridsflygssystem
              det var något som Allan Widman också var inne på eller om det
              ska ställas mot andra behov inom luftförsvaret eller inom andra
              försvarsgrenar eller inom andra stridskrafter.
            </seg>
            <seg n="b51ea140">
              Vi menar också att det inte finns någon hotbild inom överskådlig
              framtid som motiverar ett beslut om en uppgradering av JAS Gripen.
              Det har hittills inte visat sig någonstans, tycker vi.
            </seg>
            <seg n="af86f451">
              Dessutom kan vi befara att kostnaden kommer att öka över tid.
              Det har redan figurerat olika siffror, den ena större än den andra.
              Och vi kan konstatera att ÖB till exempel framhållit att det saknas
              5 miljarder i regeringens förslag från start. Det är alltså någonting
              som måste läggas till.
            </seg>
            <seg n="fa72db7d">
              Vi menar att detta projekt tränger undan andra viktigare materielinköp.
              Det är något som kan påverka vår försvarsförmåga på både kort
              och lång sikt. När man sedan på något sätt villkorar införskaffandet
              av nya JAS Gripen med att Schweiz också ska köpa blir det ännu
              mer märkligt. Var är det försvarspolitiska tänkandet i det?
            </seg>
            <seg n="fd345d66">
              Herr talman! Svensk vapenexport ökar ständigt. Det är ett faktum
              som vi i Vänsterpartiet är mycket kritiska till. Enligt en skrivelse
              från regeringen exporterade Sverige krigsmateriel för 14 miljarder
              kronor under 2011. Nästan 20 procent av det gick till diktaturen
              Saudiarabien. Det säger en del om moralen i den svenska vapenexporten.
            </seg>
            <seg n="b5f0dd4d">
              År 2010 inrättades Försvarsexportmyndigheten, som har till uppgift
              att främja export från försvarsindustrin. Detta innebär en skattefinansiering
              av vapenexporten som vi tycker helt måste avvisas. Det måste vara
              orimligt att svenska skattemedel används för att stödja vapenexport
              till andra länder. Många gånger exporteras det också till mycket
              diskutabla länder, inte bara Saudiarabien. Om vi strikt följde
              de lagar som vi faktiskt har på området skulle inte de här länderna
              komma i fråga för export över huvud taget.
            </seg>
            <seg n="78f5d23a">
              Vänsterpartiet menar att Försvarsexportmyndigheten bör läggas
              ned. Vi gör en nedskärning det här året och tar sedan bort anslaget
              helt i vårt budgetförslag kommande år.
            </seg>
            <seg n="431c6181">
              Herr talman! Jag vill avslutningsvis nämna två saker som jag
              faktiskt är glad över att vi har fått med i betänkandet, av olika
              orsaker.
            </seg>
            <seg n="4a0693b9">
              Det ena är att Swedec, det omtalade ammunitions- och minröjningscentrumet,
              får vara kvar som en egen enhet. Efter besöket där har jag fått
              klart för mig att det är en rätt viktig del av svenskt försvar
              att ha kvar det som en egen enhet. Just de fackliga företrädarnas
              inlagor har varit det som övertygat mig mest. Även den interpellationsdebatt
              som jag hade med försvarsministern för ett tag sedan visade att
              det här inte är genomtänkt. Det är inte berett på ett bra sätt,
              och det går inte att genomföra på ett bra sätt.
            </seg>
            <seg n="05ec33d6">
              Det andra som jag vill lyfta upp är att jag tycker att det är
              bra att vi får till ett erkännande av de frivilliga försvarsorganisationerna,
              att de får ett eget anslag. Det förtjänar de, tycker jag, med
              den insats de gör. Och att det här säkerställer deras ekonomi
              på ett bra sätt framöver tycker jag är väldigt viktigt.
            </seg>
          </u>
          <note type="speaker" n="0f5ba670">
            Anf. 109 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-1c7d4d8957c26d0c-4" n="98309381">
            <seg n="7057f4f6">
              Herr talman! Torbjörn Björlund! Vänsterpartiet vill i alla fall
              ha ett svenskt försvar. Och vad jag kan förstå vill ni ha ett
              svenskt flygvapen. Men hur ska det se ut? Det är min fråga.
            </seg>
            <seg n="b79b0842">
              Överbefälhavaren och Försvarsmakten har gjort en mycket ingående
              analys av olika framtidsalternativ för det svenska flygvapnet.
              Den har redovisats för försvarsutskottet. Den stora utvärderingen
              och analysen, som gjordes inom Försvarsmakten, visade entydigt
              att andra länder i vår närhet, till exempel Ryssland, utvecklar
              sina stridsflyg mycket starkt inför de kommande decennierna.
            </seg>
            <seg n="c7b062eb">
              Analysen visar också att ska vårt försvar, vårt stridsflyg, kunna
              mäta sig med de kvaliteter som finns i vår omvärld räcker det
              inte med JAS Gripen C/D som vi har i dag. Man riskerar att bli
              ett lätt byte för andra flygvapen i ett skarpt läge, vilket drabbar
              materiel och människor, piloter.
            </seg>
            <seg n="cbf09547">
              Vi ska nu besluta om att uppgradera JAS Gripen, så att vi har
              ett modernt flygvapen i Nordens största land för att kunna skapa
              stabilitet och trygghet i vårt närområde.
            </seg>
            <seg n="5ccc509c">
              Jag har en fråga till Vänsterpartiet. Ni säger nej till detta.
              Ni säger nej till den bedömning som Försvarsmakten och överbefälhavaren
              har gjort, som entydigt visar att det behövs en uppgradering.
              Ni och kanske Miljöpartiet säger att vi klarar oss bra med nuvarande
              JAS Gripen C/D när det gäller att ha ett stridsflyg som matchar
              det som finns i vår omvärld. Vad bygger ni den analysen på? Är
              ni inte lite oroliga över att gå så tvärtemot den kompetens som
              vi har i svensk försvarsmakt?
            </seg>
          </u>
          <note type="speaker" n="53c867d2">
            Anf. 110 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-c15e746f31675401-1" n="8d012c06">
            <seg n="318480d9">
              Herr talman! Jag ska först konstatera att Alliansen inte heller
              är riktigt enig i den här frågan. Jag lyssnade på Allan Widman.
              Jag lyssnar ofta på Allan Widman ibland är han ganska klok. Jag
              tycker att det finns en spricka här. Han är också tveksam till
              de här sakerna, hur ärendet har beretts, hur JAS Gripen E ska
              tillverkas och på vilka grunder man gör det.
            </seg>
            <seg n="fa458150">
              En sak är faktiskt hotbilden. I den här debatten är det ständigt
              detta Rysslandshot. Det har ju varit så i svensk historia att
              Ryssland är den stora fienden i alla lägen. Men man pratar aldrig
              om den förmågeökning som finns i andra länder.
            </seg>
            <seg n="35dc58a3">
              Sverige är ett alliansfritt land. Vi samarbetar väldigt nära
              med Nato, och ingen vågar säga att vi ska gå med i Nato. Återigen
              är det Allan Widman som törs säga det men ingen annan. Vad är
              det för hot som finns från Natoländerna när det gäller deras förmågeökning?
              Finns det som ett hot mot Sverige, som alliansfritt land? Kan
              man ta med det också i beräkningen i sådana fall?
            </seg>
            <seg n="fc8a725c">
              Vi menar att den här processen och det var väldigt tydligt på
              hearingen, tycker jag finns med utifrån det som har sagts förut,
              nämligen ett näringspolitiskt initiativ lika mycket som ett försvarspolitiskt.
              Och vi menar att C/D-versionen mycket väl, kombinerad med andra
              utvecklade förmågor, kan stå emot tillräckligt länge för att vi
              ska se vart vi ska ta vägen.
            </seg>
            <seg n="78d43058">
              Det är mycket möjligt att vi om några år ska ha ett annat stridsflygssystem,
              men inte nu.
            </seg>
            <seg n="51ddb795">
              Jag tror definitivt det var också Allan Widman inne på att vår
              luftförsvarsutredning som har startat och fått vissa direktiv
              skulle ha kunnat få den här tiden på sig att lyfta fram vad det
              är som vi egentligen behöver. Behöver vi JAS Gripen E eller inte?
            </seg>
            <seg n="d1bbc012">
              Detta får man inte chansen att göra nu. Det tycker jag är ett
              stort misstag, för vi skulle ha haft mycket nytta av det inför
              beslutet om just JAS Gripen.
            </seg>
          </u>
          <note type="speaker" n="cc5f34e9">
            Anf. 111 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-1c7d4d8957c26d0c-5" n="98309381">
            <seg n="e8fbeccd">
              Herr talman! Riksdagen har sedan flera år uppdragit åt Försvarsmakten
              att analysera Sveriges stridsflygssystem. Och regeringen skulle
              återkomma till riksdagen med förslag, vilket nu sker, efter en
              genomgripande utredning inom Försvarsmakten.
            </seg>
            <seg n="5fe04a17">
              Vi har tillsatt en luftförsvarsutredning som ska behandla tiden
              efter 2040. Att ha en parlamentarisk utredning kan man alltid
              diskutera. Jag förstår att Allan Widman personligen hade uppskattat
              det. Nu har regeringen tillsammans kommit fram till att den här
              andra metoden, som påminner om de arbeten man har gjort vid tidigare
              tillfällen, är tillräcklig. Det tycker jag. I så fall skulle man
              ha påbörjat den utredningen för rätt länge sedan, för en sådan
              här fråga går inte att plötsligt sätta i gång i ett för sent skede.
            </seg>
            <seg n="9befdd8e">
              Vi har alltså ett bra material, och min grundfråga kvarstår därför:
              Varför går Vänsterpartiet emot Försvarsmaktens bedömning? Känner
              inte Vänsterpartiet en oro för att vårt flygvapen skulle hamna
              i underläge i en framtida hotsituation? Är det att ta ansvar för
              våra plan och våra piloter?
            </seg>
            <seg n="1e9c91ec">
              Konkret vill jag säga att regeringen är tydlig, och riksdagens
              beslut är tydligt: JAS Gripen ska uppgraderas. Det ska handla
              om 4060 plan. Min bedömning i dagsläget är att det sannolikt handlar
              om det övre intervallet, det vill säga 60 plan.
            </seg>
            <seg n="97f4f642">
              Om Vänsterpartiet satt i regeringen, hur många plan skulle beställas
              då? Ska vi ha kvar 100 JAS C/D, eller är det något annat antal?
            </seg>
          </u>
          <note type="speaker" n="f95616b1">
            Anf. 112 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-c15e746f31675401-2" n="8d012c06">
            <seg n="8d5ef270">
              Herr talman! Jag börjar med att konstatera att Staffan Danielsson
              svävar lite på målet när det gäller detta. Det är många ord staplade
              på varandra. Men han har också ett utgångsläge som jag inte håller
              med om, så det här att vi är så eniga om att det faktiskt behövs
              en JAS Gripen E-version stämmer inte alls.
            </seg>
            <seg n="2275f883">
              Försvaret har, utan att överdriva det, ett egenintresse av att
              hitta en väg in i det här som gynnar deras intressen. Det finns
              naturligtvis ett väldigt försvarsmaktsinriktat intresse av det
              här.
            </seg>
            <seg n="8c86a2fb">
              Jag måste titta på andra saker; vi alla ska titta på andra saker.
              Det handlar till exempel om det säkerhetspolitiska läget. Behöver
              vi, utifrån hotbilden, verkligen JAS Gripen E? Vi har en försvarsberedning
              som också jobbar nu och som ska lyfta fram hur det säkerhetspolitiska
              läget ser ut. Vi har tittat på Ryssland, vi har tittat på Finland
              och så vidare. Ryssland är, som sagt, fortfarande det mörka hotet
              som man alltid lyfter fram i olika sammanhang. Men jag ser att
              det finns helt andra saker som i sådana fall skulle vara en orsak
              att vi gör någonting av detta.
            </seg>
            <seg n="be46d0ce">
              Jag ser hellre en C/D-version som räcker till 2030 eller kanske
              till 2035 som man kan hotta upp lite grann och ha nytta av. Sedan
              kan man efter Luftförsvarsutredningen titta på vad vi egentligen
              behöver. Vi kanske behöver bättre luftvärn, robotförsvar eller
              vad som helst. Någonstans bör vi vänta in den biten för att se
              vad vi vill och behöver ha.
            </seg>
            <seg n="9a5873fb">
              Utifrån hotbilden finns det inget, tycker jag, som säger att
              vi måste ha JAS Gripen E. Det finns inget som matchar det på det
              sättet inom överskådlig framtid. Det kan komma, men då hoppas
              jag att det är någonting som vi kan ta ställning till efter Luftförsvarsutredningen
              och efter att Försvarsberedningen har hittat våra svar på hotbilden.
              Det vore mycket bättre och skulle säkert vara mycket billigare
              också.
            </seg>
          </u>
          <note type="speaker" n="41806bb2">
            Anf. 113 ROLAND UTBULT (KD):
          </note>
          <u who="roland_utbult_1b344d" xml:id="i-4698fa30cd3ce7e3-0" n="66004d82" next="i-261f76e45171a749-0">
            <seg n="bf0e8834">
              Herr talman! Vi kristdemokrater känner inte bara ett ansvar för
              säkerhet och trygghet i den lilla världen för enskilda människor,
              familjen och utsatta grupper i vårt samhälle utan anser också
              att om vi inte kan möta yttre hot så kan vi heller inte bygga
              ett bättre Sverige.
            </seg>
            <seg n="09e8aa64">
              Det är därför glädjande att vi tillsammans i regeringen har lagt
              fram en ansvarsfull budget och att vi i dag har en stark ekonomi,
              trots den globala oron. Arbetslinjen lägger grunden för detta
              och möjliggör också ett fortsatt starkt försvar.
            </seg>
            <seg n="19451fe3">
              Försvarsmakten i Sverige har ett viktigt uppdrag och utför flera
              viktiga insatser också internationellt. Det ärende vi debatterar
              i dag bygger vidare på ett inriktningsbeslut som riksdagen tog
              2009 med siktet inställt på 2014 och därefter 2019. Samtidigt
              pågår nu en försvarsberedning med uppgift att bedöma säkerhetsläget
              i vår omvärld inför framtiden och nya beslut.
            </seg>
            <seg n="b013b9ed">
              Detta är viktiga frågor, och det är angeläget att vi följer utvecklingen
              i omvärlden.
            </seg>
            <seg n="2334ed32">
              Armén gör just nu avgörande insatser i Afghanistan. I dagarna
              kommer FS23, alltså fortsättningsstyrka 23, hem medan FS24 åker
              ut. Flygvapnet finns på plats för att bistå med helikoptrar och
              transportflyget. Så här nära inpå skiftet vill jag självklart
              tacka och gratulera FS23 för väl utfört uppdrag och samtidigt
              tillönska FS24 välgång i deras mission. Detsamma gäller för övrigt
              alla de män och kvinnor som är stationerade vid något av alla
              de internationella uppdrag vi i Sverige deltar i. Till våren kommer
              dessutom marinen att tillsammans med Kustbevakningen åka tillbaka
              till Adenviken med HMS Carlskrona.
            </seg>
            <seg n="609c3df0">
              Det jag vill säga är helt enkelt att våra soldater och sjömän
              gör fantastiska insatser, och de ska ha vår uppskattning när de
              i fredens tjänst är beredda till en så stor uppoffring.
            </seg>
            <seg n="7d9fe294">
              Herr talman! Det finns dock orosmoln. Inte minst oroar utvecklingen
              i Ryssland, vilket flera har varit inne på, när de nu genomför
              ett mycket omfattande upprustningsprogram. Två tredjedelar av
              materielen stridsvagnar, flygplan, robotar med mera förnyas till
              2020. De övningar som genomförs visar att man dragit lärdom av
              Georgienkriget 2008 och återtar förmågan att genomföra stora militära
              operationer.
            </seg>
            <seg n="47749c52">
              En helt ny hotbild växer också fram kring Arktis när den snabba
              issmältningen gör att den ekonomiska aktiviteten ökar med fiske,
              nya handelsrutter och utvinning av olja och gas. Detta leder i
              sin tur till ökad militär närvaro. Här är ett tydligt exempel
              på hur klimatförändringarna påverkar säkerhetsläget.
            </seg>
            <seg n="e5fc71c5">
              Den tekniska överlägsenhet som vi och Nato tidigare räknat med
              är på väg att minska. USA minskar sin närvaro i Europa och prioriterar
              Asien. De större Natoländerna Storbritannien, Tyskland och Frankrike
              minskar sina försvarsbudgetar som en följd av den ekonomiska krisen.
              Detta ställer högre krav på oss.
            </seg>
            <seg n="ec78035d">
              Herr talman! Den inriktning som riksdagen beslutade 2009 innebär
              att Försvarsmakten gavs en struktur som inte minst är anpassad
              för internationella insatser. Men målet måste också vara att Sveriges
              försvarsförmåga ska stärkas. Samhället ska stå tryggt, och vi
              ska kunna klara olyckor och kriser. Detta måste vi se förverkligas
              för att de förändringar som görs i och med insatsorganisation
              2014 ska få den legitimitet de behöver ha hos allmänheten.
            </seg>
            <seg n="7af53602">
              Många av oss känner en viss oro för personalförsörjningen, för
              även om många är intresserade av och söker till grundutbildningen
              är det många som inte tar steget in eller som, väl inne, väljer
              att hoppa av i förtid. I slutändan beror Försvarsmaktens styrka
              på soldaterna, deras övning och materielen.
            </seg>
            <seg n="ee9f2b90">
              Detta uttrycks också i propositionen: Den högre ambition avseende
              insatsorganisationens tillgänglighet och användbarhet som den
              försvarspolitiska inriktningen innebär, kommer att leda till ökade
              kostnader inom främst förbandsverksamheten, framförallt i fråga
              om löner för anställd militär personal och övningsverksamhet.
              De effektiviseringar och tillskott som nu görs är nödvändiga för
              att legitimiteten för helheten ska kunna etableras.
            </seg>
            <seg n="3b01466e">
              Här tror jag det finns anledning att fortsätta följa utvecklingen
              mycket noggrant, även när det gäller de omfördelningar som görs
              till förbandsverksamheten. Kristdemokraterna menar att det är
              angeläget att försvaret förstår sin nya roll som arbetsgivare.
              Det är viktigt för oss att killar och tjejer som visar intresse
              också får de morötter som gör att de stannar i försvaret. Här
              tror vi att det finns mer att göra, och vi fortsätter att lyfta
              upp denna fråga på olika sätt.
            </seg>
            <seg n="fcf54be5">
              Vi får inte heller glömma bort att den nya organisationen är
              en satsning i arbetstillfällen för unga. Försvarsmakten kommer
              framöver att vara en av Sveriges största ungdomsarbetsgivare med
              tusentals unga människor som anställs under de kommande åren.
              För oss kristdemokrater är detta en viktig fråga, inte minst utifrån
              vårt fokus på ungas uppväxtvillkor och då också inträde på arbetsmarknaden.
            </seg>
            <seg n="5c2d1650">
              (Applåder)
            </seg>
          </u>
          <note n="4de13eed">
            I detta anförande instämde Andreas Carlson, Annika Eclund och
            Maria Fälth (alla KD).
          </note>
          <note n="04a84af3">
            Ajournering
          </note>
          <note n="4d649cd2">
            Kammaren beslutade kl. 15.59 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="roland_utbult_1b344d" xml:id="i-261f76e45171a749-0" n="66004d82" prev="i-4698fa30cd3ce7e3-0">
            <seg n="a5ae4057">
              Återupptagna förhandlingar
            </seg>
          </u>
          <note n="58a2d94d">
            Förhandlingarna återupptogs kl. 16.00.
          </note>
          <note n="dad38cd1">
            10 § Beslut om ärenden som slutdebatterats den 5 december
          </note>
          <note n="555a724d">
            Punkt 1
          </note>
          <note n="462c5b09">
            Punkt 2
          </note>
          <note n="555a724d">
            Punkt 1
          </note>
          <note n="462c5b09">
            Punkt 2
          </note>
          <note n="e2e21298">
            Punkt 3
          </note>
          <note n="1f7c7b21">
            Punkt 4
          </note>
          <note n="7e4d0140">
            Punkt 10
          </note>
          <note n="6f74a855">
            Punkt 13
          </note>
          <note n="7cb7e8c9">
            Punkt 14
          </note>
          <note n="0220081e">
            Punkt 15
          </note>
          <note n="844d6e51">
            Övriga punkter
          </note>
          <note n="504cd50f">
            11 § (forts. från 9 §) Försvar och samhällets krisberedskap budgetåret
            2013 (forts. FöU1)
          </note>
          <note type="speaker" n="6fdbda38">
            Anf. 114 Försvarsminister KARIN ENSTRÖM (M):
          </note>
          <u who="unknown" xml:id="i-ce1c6db9089c94dd-32" n="53f44923">
            <seg n="cd92cb36">
              Herr talman! Osäkerheten om den globala ekonomin är fortfarande
              stor. Det är något som märks särskilt i Europa. Sedan jag tillträdde
              som försvarsminister har jag haft förmånen att få träffa ett antal
              av mina försvarsministerkolleger runt om i EU på ministermöten
              i Bryssel och i bilaterala överläggningar. Flera av dem brottas
              med krav på omfattande nedskärningar i sina respektive försvarsbudgetar.
              Finland, Danmark, Tyskland och Storbritannien är några exempel.
            </seg>
            <seg n="c94a955b">
              I kontrast till dessa länder har alliansregeringen i Sverige
              lagt fram en budget med breda satsningar och då även satsningar
              för den pågående försvarsreformen. Tack vare en ansvarsfull finanspolitik
              kan Sverige gå mot strömmen i EU och fortsätta satsningarna för
              ett tillgängligt och användbart försvar. Mot detta står fyra oppositionspartier
              som har vitt skilda åsikter om försvaret och som enbart kan komma
              överens när det gäller att ta kortsiktiga politiska poänger. Dessa
              poänger tas dock på bekostnad av en ansvarsfull politik för Sveriges
              försvar.
            </seg>
            <seg n="b1b82697">
              Herr talman! Alliansregeringen fortsätter i budgetpropositionen
              för 2013 att satsa på ett mer användbart och tillgängligt försvar.
              Uppbyggnaden av insatsorganisationers förband prioriteras för
              att kunna leverera operativ förmåga. Därför föreslår regeringen
              att förbandsanslaget ökas med 460 miljoner kronor från och med
              2013. Ökade satsningar på förbandsanslaget möjliggörs genom en
              omfördelning av medel från andra anslag inom försvarsområdet.
              Omfördelningarna är del av de åtgärder som har föreslagits av
              den så kallade Försvarsstrukturutredningen. Riksdagen beslutade
              om detta i våras utifrån regeringens proposition En effektivare
              försvarslogistik .
            </seg>
            <seg n="9a963773">
              Överföringen möjliggör fortsatt anställning av soldater och bemanning
              av insatsorganisationer. Den möjliggör också att Försvarsmakten
              kan öva de förband som nu sätts upp så att de blir insatsberedda.
              Övningsverksamheten i Försvarsmakten har ökat. Jag har själv besökt
              ett antal övningar och har mötts av en entusiasm och framåtanda
              som både är inspirerande och inger tillförsikt.
            </seg>
            <seg n="9fd5e02f">
              Totalt ska Försvarsmakten nu teckna kontrakt med ca 16 000, företrädelsevis
              unga, människor för kontinuerlig eller tidvis tjänstgöring i försvaret.
              Hittills har rekryteringen gått bra; vid halvårsskiftet 2012 hade
              ca 20 000 intresseansökningar inkommit till årets drygt 3 000
              platser på den grundläggande militära utbildningen. Siffrorna
              säger oss att det finns ett stort intresse för försvaret. Försvarsmakten
              ser också ut att nå sina mål för 2012 avseende kontinuerligt anställda
              gruppbefäl, soldater och sjömän.
            </seg>
            <seg n="8f5f79c9">
              Samtidigt har Försvarsmakten i dag ca 4 700 interimskontrakt
              för tidvis tjänstgörande soldater. Sedan lagstiftningen om tidvisa
              anställningar kom på plats i somras arbetar Försvarsmakten med
              att teckna fullständiga kontrakt. Omarbetandet av kontrakten,
              det vill säga anställning av tidvis tjänstgörande soldater, har
              kommit olika långt på olika förband. På Luftvärnsregementet i
              Halmstad har man nått sina mål, men jag kan konstatera att skillnaderna
              är stora mellan förbanden.
            </seg>
            <seg n="dfee5ae4">
              Försvarsmakten måste nu fokusera på att anställa de tidvis tjänstgörande
              soldaterna och sjömännen, och därför avser regeringen att i Försvarsmaktens
              regleringsbrev tydliggöra att myndigheten ska lägga särskild vikt
              på rekryteringen av de så kallade GSS/T och säkerställa att regelbunden
              verksamhet erbjuds de tidvis tjänstgörande soldater och sjömän
              som har anställts.
            </seg>
            <seg n="9a929b94">
              Försvarsmakten har under året också fått i uppdrag av regeringen
              att redovisa vilka åtgärder man vidtar för att se över soldaternas
              sociala villkor, till exempel meritvärdering, boenden och användandet
              av premier.
            </seg>
            <seg n="aee5c626">
              En viktig del av försvarsreformen är att frigöra resurser till
              utvecklingen av insatsförbanden. Som ett led i detta arbete föreslog
              Försvarsmakten i sitt budgetunderlag en sammanslagning av Göta
              ingenjörsregemente, Ing 2, och Totalförsvarets ammunitions- och
              minröjningscentrum. Båda är belägna inom samma område i Eksjö.
            </seg>
            <seg n="07c8a06e">
              Det är därför både beklagligt och anmärkningsvärt att de fyra
              oppositionspartierna går emot Försvarsmaktens eget förslag och
              detaljstyr när Försvarsmakten försöker effektivisera sin verksamhet.
              Det blir, herr talman, minst sagt en märklig signalverkan från
              riksdagen om man anser att Försvarsmakten nu kan frångå kraven
              på effektivitet. Synnerligen märkligt blir det eftersom Vänsterpartiet
              och Miljöpartiet samtidigt föreslår omfattande besparingar på
              anslaget.
            </seg>
            <seg n="1e1f480a">
              Herr talman! Personalen är Försvarsmaktens viktigaste resurs.
              För att skapa fungerande och användbara förband krävs dock också
              kvalificerad och modern materiel. För den som har följt debatten
              är det ingen nyhet att regeringen i budgeten föreslår att riksdagen
              godkänner att regeringen under nästa år får besluta om utveckling
              och ombyggnad av 4060 JAS 39 C/D till JAS 39 E.
            </seg>
            <seg n="eef51d9f">
              Försvarsmakten har i underlaget till regeringen framhållit ett
              behov av ett förmågelyft av JAS Gripen för att möta framtidens
              krav. Regeringen delar denna bedömning. Försvarsmakten har också
              framhållit att en förutsättning för förmågelyftet är att det finns
              en partner att dela kostnader med under systemets livscykel. Anskaffningen
              av nästa generation JAS Gripen sker efter överenskommelse om samarbete
              med Schweiz. Denna överenskommelse gör det möjligt för våra båda
              länder att anskaffa och driva nästa generations stridsflygplan
              till en lägre kostnad än vad som annars hade varit fallet.
            </seg>
            <seg n="c81975e4">
              Eftersom frågan om finansiering har kommit upp och det är viktigt;
              detta är ett stort beslut vill jag gärna vara tydlig. Försvarsmakten
              avsätter redan i dag medel i budgeten för stridsflygssystemet.
              I budgetpropositionen föreslår regeringen dessutom att Försvarsmaktens
              anslag ska öka med 300 miljoner nästa år och 300 miljoner 2014.
              Därefter föreslår regeringen att anslagen ökas med 200 miljoner.
              Sammanlagt blir detta drygt 2 miljarder kronor under en tioårsperiod.
              Tillsammans med de redan avsatta medlen skapas därmed utrymme
              för en finansierad utveckling och anskaffning av 4060 JAS 39 E.
            </seg>
            <seg n="c404c8ad">
              Under kommande tioårsperiod avsätter Försvarsmakten i sin planering
              sammanlagt ca 160 miljarder kronor för materiel. Denna materielplan
              sträcker sig över tio år och förändras ständigt. Anskaffningen
              av JAS 39 Gripen E innebär att Försvarsmakten behöver planera
              om ca 3 procent av dessa ca 160 miljarder kronor. Det är de drygt
              5 miljarder som det har talats om i debatten i dag.
            </seg>
            <seg n="98a24156">
              Sammantaget har vi gjort bedömningen att kostnaden för detta
              system vi tittar på livscykelkostnad, vilket innebär att utveckla,
              anskaffa och driva JAS-systemet blir ungefär 3 miljarder kronor
              per år för de kommande 30 åren. Projektet är också finansierat
              de kommande 30 åren. Det vi nu talar om och som det har talats
              ganska högljutt om under denna debatt är de närmaste tio åren.
              Över 30 år är det finansierat det finns också en reserv, som i
              alla andra stora materielprojekt och under de kommande tio åren
              behöver man göra en omplanering på ca 5 miljarder. Det är alltså
              3 procent av 160 miljarder.
            </seg>
            <seg n="0f8f0b89">
              Vi välkomnar dock såklart att Socialdemokraterna till skillnad
              från Vänsterpartiet och Miljöpartiet står bakom förmågelyftet
              av JAS Gripen.
            </seg>
            <seg n="813c8059">
              Vidare föreslår regeringen att man under 2013 får beslut om anskaffning
              av ett nytt, korträckviddigt luftvärnssystem, detta just för att
              säkerställa försvarets framtida luftvärnsförmåga.
            </seg>
            <seg n="e1bc6236">
              Herr talman! Samtidigt som försvarsreformen pågår och vi står
              här i kammaren och debatterar genomför Försvarsmakten insatser
              varje dag, året om, i Sverige och i internationella insatser runt
              om i världen. Män och kvinnor, officerare och civila tar stora
              risker för att skapa säkerhet för utsatta människor. Detta är
              värt vår gemensamma respekt och uppskattning. Detsamma gäller
              utsänd personal från såväl MSB och Kustbevakningen som andra myndigheter.
            </seg>
            <seg n="b8e96b18">
              Sverige har en lång tradition av att bidra till militära insatser
              för att främja internationell fred och säkerhet, något jag knappast
              behöver upplysa kammaren om. Regeringens ambition är att Sverige
              ska fortsätta denna tradition och ta ansvar. Vi bygger säkerhet
              tillsammans med andra, och vi gör det i Sverige, i vårt närområde
              och utanför närområdet.
            </seg>
            <seg n="ff884b7e">
              Det gör mig därför bekymrad när Socialdemokraterna vill begränsa
              den här möjligheten genom att föreslå en sänkning av anslaget
              för fredsfrämjande insatser. Det kanske kommer som en överraskning
              för Socialdemokraterna, men internationella konflikter följer
              inte den svenska budgetcykeln. För att vi snabbt ska kunna bidra
              där det behövs och när det behövs måste det finnas medel som inte
              är intecknade redan när räkenskapsåret börjar. Ett exempel som
              kan illustrera det är den arabiska våren. Få personer, om ens
              någon, kunde antagligen förutsäga händelserna som ledde fram till
              upproret i Libyen förra våren. Med kort varsel fattade denna kammare
              beslut om att skicka en svensk flyginsats för att bidra till att
              skydda det libyska folket. Den insatsen kom att kosta ungefär
              220 miljoner kronor. För knappt två veckor sedan beslutade den
              här kammaren om att föra över 60 miljoner kronor från Försvarsmaktens
              anslag 1:2 för fredsfrämjande insatser, som vi talar om, till
              kustbevakningen för att finansiera kustbevakningens insats med
              ett sjöövervakningsplan i EU:s operation Atalanta utanför Somalias
              kust.
            </seg>
            <seg n="9d26611a">
              För Alliansen är det viktigt att Sverige även framöver med kort
              varsel kan bidra till fred och säkert i vår omvärld. För nästa
              år, herr talman, är det drygt 1,9 miljarder av knappt 2,3 miljarder
              som redan är intecknade. Återstår gör ungefär 369 miljoner. Att
              ta bort 300 miljoner skulle begränsa Sveriges möjligheter att
              bidra med insatser i snabbt uppblossande konflikter.
            </seg>
            <seg n="d4938b5f">
              Herr talman! Vi diskuterar budgeten för utgiftsområde 6 för försvar
              och samhällets krisberedskap. Jag vill understryka att det här
              är en budget för både det militära försvaret och samhällets krisberedskap.
              Som försvarsminister ansvarar jag i regeringen även för att vi
              har ett robust samhälle med en god krisberedskap. Det förutsätter
              att det råder en balans i tilldelningen av resurser inom hela
              politikområdet.
            </seg>
            <seg n="36e4168f">
              Socialdemokraterna föreslår i sitt budgetförslag att man ska
              kapa 75 miljoner från Myndigheten för samhällsskydd och beredskap
              och 75 miljoner från det särskilda anslaget för krisberedskap.
              För MSB skulle minskningen med 75 miljoner innebära neddragningar
              i kärnverksamheten då en stor del av anslaget är bunden i personalkostnader
              och hyror.
            </seg>
            <seg n="6f61639a">
              Uppsägning av personal skulle bli nödvändig och skulle förmodligen
              främst drabba verksamhetsställena Sandö och Revinge. Det skulle
              också minska bidragen till ideella organisationer. Därför vore
              det intressant att höra hur Socialdemokraterna ser på detta. Vilken
              del av verksamheten inom MSB är det som ska tas bort?
            </seg>
            <seg n="b7c69295">
              Herr talman! Att regera är att göra avvägningar och ta ansvar.
              Då räcker det inte att bara ta ansvar för en del, man måste ta
              ansvar för helheten. Det är vad Alliansen gör med den här försvarsbudgeten.
            </seg>
          </u>
          <note n="e7b74457">
            I detta anförande instämde Stefan Caplan, Johan Forssell, Anders
            Hansson, Johan Johansson och Abdirizak Waberi (alla M) samt Allan
            Widman (FP).
          </note>
          <note type="speaker" n="6c662522">
            Anf. 115 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-d49e58142ca41440-5" n="c7294070">
            <seg n="4e8bf8ac">
              Herr talman! Objektsramsredovisningen innebär att man till riksdagen
              redovisar materielprojekten med antal stridsfordon, fartyg eller
              flygplan etcetera, organisationsprestanda, leveranstidpunkter,
              beslutstidpunkter. Man redovisar en ekonomisk planeringsram för
              materielsystemet. Det krävde vi förra året, vi har inte fått det
              levererat. Kommer vi att få det levererat nästa år om riksdagen
              gör ett tillkännagivande igen? Ni får förmodligen stryk på den
              här punkten i riksdagen därför att ni inte har gjort det riksdagen
              har sagt det blir en majoritet i försvarsutskottet.
            </seg>
            <seg n="4de96a88">
              Varför levererar inte regeringen att frivilligorganisationerna
              ska få ett eget anslag i budgeten? Ni hänvisar till en utredning
              och översyn. Jag tycker inte det duger som svar. Det är inte svårt
              att leverera; det kan man göra om viljan finns.
            </seg>
            <seg n="50f1df4b">
              Ni säger när det gäller finansiering att ni har en stabil ekonomi.
              Det finns en brist på 5,5 miljarder när det gäller JAS-projektet
              på tio år. Vi har erbjudit en uppgörelse, men regeringen har bara
              sagt nej utan att egentligen komma med ett motförslag eller alternativt
              förslag. Att lösa det här i tioårsperspektivet är inte oproblematiskt.
              Ministern ger inte en rättvisande bild när hon säger att 3 procent
              är omfördelat av 160 miljarder. Det mesta av de här pengarna går
              på anskaffningsdelen på materielkontot, och det omfattar 95 miljarder
              kronor.
            </seg>
            <seg n="42f49e3e">
              Den här typen av lite svaga formuleringar som gör att sanningen
              i de olika projekten inte riktigt beskrivs tycker jag inte är
              bra, och jag vill ha en förklaring.
            </seg>
            <seg n="b0792359">
              Hur stoppar vi avhoppen? Försvarsmakten hade räknat med 10 procent
              i avhopp när det gäller soldaterna. Vi är uppe i 19 procent, det
              är 90 procent högre än beräknat. Här kanske man måste vidta åtgärder
              som regeringen ännu inte har avsett att vidta för att komma till
              rätta med situationen så att systemet inte långsiktigt havererar.
            </seg>
          </u>
          <note type="speaker" n="ed3bef8e">
            Anf. 116 Försvarsminister KARIN ENSTRÖM (M) replik:
          </note>
          <u who="unknown" xml:id="i-ce1c6db9089c94dd-33" n="53f44923">
            <seg n="1d47dd99">
              Herr talman! Jag ska inleda med att säga någonting om det som
              Peter Hultqvist tar upp när det gäller objektsramar. Jag satt
              själv i försvarsutskottet när den socialdemokratiska regeringen
              valde att frångå systemet med objektsramar. Det här var 2006 före
              valet. Den dåvarande regeringen motiverade beslutet med hänvisning
              till att objektsramarna inte är anpassade till regeringens behov
              av styrning och uppföljning enligt den dåvarande materielförsörjningsstrategin.
            </seg>
            <seg n="9d3d73bb">
              Sedan dess har jag själv arbetat för att informationen till utskottet
              om viktiga materielsystem ska förbättras. Det är självklart viktigt
              att ha bra underlag. Alliansregeringen har stegvis utvecklat materielredovisningen
              till riksdagen. I den här budgetpropositionen har vi utvecklat
              materielredovisningen med en uppföljning av fyra beslutade anskaffningsprojekt.
              Den här redovisningen liknar på väldigt många sätt den tidigare
              objektsramsredovisningen.
            </seg>
            <seg n="aa3ea9d1">
              Det Peter Hultqvist är ute efter är bättre information. Ja, självklart
              är ambitionen från regeringen att ge det. Samtidigt är systemet
              med objektsramar inte ett ändamålsenligt sätt att följa upp materielanskaffningarna
              på ekonomiskt. Det är prislägesförändringar, och det blir väldigt
              svårt med jämförelser över tiden. Men jag är den första att tillskynda
              utveckling av materielredovisningen, inte minst när det gäller
              kommande materielprojekt.
            </seg>
            <seg n="0be10b1a">
              Jag kan inte på något sätt hålla med Peter Hultqvist. Jag är
              glad att Socialdemokraterna tycker som vi när det gäller förmågelyftet
              av JAS Gripen. Men jag är lite förvånad över att Peter Hultqvist
              inte ser att offerten och beräkningen av kostnaderna rör hela
              30-årsperioden. Det är mycket pengar, det är ett stort projekt.
              Det finns reserver i detta, men vi får en del kostnader tidigt
              i perioden. Jag återkommer i mitt nästa inlägg.
            </seg>
          </u>
          <note type="speaker" n="d4a2bdf1">
            Anf. 117 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-d49e58142ca41440-6" n="c7294070">
            <seg n="7fa5ecf2">
              Herr talman! Objektsramar kräver mycket arbete. Det är jobbigt.
              Departementstjänstemännen tycker väl att det här kräver en hel
              del, och det förs naturligtvis en debatt där man pekar på att
              detta är omöjligt.
            </seg>
            <seg n="cda35f34">
              Vi har inte fått det vi har beslutat om i riksdagen. Vi har beslutat
              om att vi vill ha det här levererat. Många andra länder har det
              här. Norge har det exempelvis, USA har det. Det finns i land efter
              land. Men det kräver extra insatser. Jag tycker att det är rimligt
              att riksdagen får det. Vi har krävt det, och jag ser fram emot
              att det levereras 2013. Jag förutsätter att ministern respekterar
              ett eventuellt beslut i riksdagen om just detta.
            </seg>
            <seg n="c606c40b">
              När det gäller internationella insatser var det år 2011 690 miljoner
              i anslagssparande; 2012 ett stort överskott som eventuellt går
              mot 800 miljoner; 2013 nedtrappning i Afghanistan, avveckling
              i Kosovo. De här siffrorna och det som ministern uppger att de
              står för vill jag nog analysera nästa höst och se vad som gäller
              då och vilka bedömningar som är de riktiga. Jag intar en sunt
              skeptisk hållning till den här typen av uppgifter, för tidigare
              har det visat sig att överskotten har blivit rätt så rejäla.
            </seg>
            <seg n="142cf22c">
              Jag skulle vilja ha svar på frågan: Hur stoppar vi avhoppen inom
              Försvarsmaktens personal? Jag tog upp i mitt inledningsanförande
              att 19 procent handlar det om i nuläget. Det är 90 procent högre
              än beräknat.
            </seg>
            <seg n="187448b0">
              Det är många problem i det här sammanhanget. Ministern har berört
              att på GSS/T-sidan är 873 slutliga kontrakt underskrivna. Kommer
              den typen av åtgärder som premier, meritvärdering och utbildning
              under första halvåret nästa år?
            </seg>
            <seg n="5e1a56ef">
              Sedan vill jag markera att vi har lagt 150 miljoner mer i vårt
              budgetalternativ för att ytterligare kunna öka övningsverksamheten.
              Det tror jag är oerhört angeläget om det här ska fungera.
            </seg>
          </u>
          <note type="speaker" n="a4a26be5">
            Anf. 118 Försvarsminister KARIN ENSTRÖM (M) replik:
          </note>
          <u who="unknown" xml:id="i-ce1c6db9089c94dd-34" n="53f44923">
            <seg n="ede935db">
              Herr talman! När det gäller de internationella insatserna, där
              regeringen har en hög ambition och också Socialdemokraterna under
              lång tid haft en hög ambition, är jag lite bekymrad, för det mesta
              av anslaget är som sagt redan intecknat. Det är inte så att vi
              ser stora besparingar när det gäller ISAF-insatsen, och jag har
              siffror på allihop. Också Kfor kommer att kosta. Det kommer att
              bli kostnader för nästa Nordic Battlegroup, och det kommer förmodligen
              att bli kostnader för nästa insats i Atalanta. Då är det ungefär
              370 miljoner kvar av anslaget. Och det är ju inte så att vi kan
              säga att omvärlden ser lugn och stillsam ut, utan det är en mycket
              oroande utveckling, inte minst i Mellanöstern, och det är problem
              i Västafrika och i Östafrika. Att då inteckna allting redan från
              början tycker inte jag känns som en säker lösning. Men Socialdemokraterna
              kanske har ett svar på vad det är som vi inte ska göra.
            </seg>
            <seg n="b8c89335">
              När det gäller personalförsörjningen hoppas och vill jag tro
              att vi delar synen på att det här måste lyckas, Peter Hultqvist.
              Det är viktigt att vi har personal som är välutbildad. Det är
              viktigt att Försvarsmakten tar sitt ansvar som en bra och attraktiv
              arbetsgivare. Och vi har en överenskommelse sedan i somras just
              om att Försvarsmakten nu verkligen på allvar ska se över det som
              Peter Hultqvist nämnde, nämligen hur man kan förbättra soldaternas
              villkor, om man kan vidta åtgärder för att de i större omfattning
              ska stanna kvar och på hur informationsutbytet mellan den militära
              och den civila arbetsgivaren ska se ut.
            </seg>
            <seg n="6e35a03f">
              Här måste vi tillsammans naturligtvis ställa tuffa krav på Försvarsmakten.
              Det är de som har ansvaret, och de måste också redovisa tydligt
              för oss hur det går. Det är avgörande för den fortsatta militära
              operativa förmågan.
            </seg>
          </u>
          <note type="speaker" n="a3fb18fd">
            Anf. 119 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-8" n="ba0ad0c2">
            <seg n="247e740a">
              Herr talman! När regeringen presenterade JAS-affären, 4060 plan,
              i augusti hänvisade man till att det säkerhetspolitiska läget
              i vår omvärld kräver detta. Det var det ena skälet. Det andra
              var av sysselsättningsskäl. I nästa andetag säger försvarsministern:
              Vi kan ändå tänka oss att skrota JAS-affären under förutsättning
              att Schweiz inte ställer upp. Men ni har ju varit väldigt tydliga
              med att Schweiz krävs som partner för att kunna fullfölja detta.
            </seg>
            <seg n="93303f47">
              Då kommer frågan upp vilken hotbild det är som regeringen målar
              upp, för säkerhetspolitiken bygger ju helt plötsligt på, i det
              här fallet, om landet Schweiz är med och betalar kostnaden för
              JAS Gripen, om inte kan regeringen helt plötsligt tänka sig att
              dra tillbaka affären. Det är precis det som står i propositionen,
              och det har nu sagts flera gånger av ministern och Cecilia Widegren
              att detta är kravet. Jag vill att försvarsministern utvecklar
              säkerhetsbegreppet som JAS-affären bygger på.
            </seg>
            <seg n="26140a16">
              Jag har en annan fråga. Försvarsministern säger att försvarets
              och samhällets krisberedskap måste ses i sin helhet, och som jag
              sade i mitt tal välkomnar jag det. Men jag blir ändå rätt besviken
              när jag tittar på budgeten, för där drar faktiskt också ni ned
              i förhållande till förra årets budget. Det blir alltså ingen större
              satsning. Hur tänker sig försvarsministern förverkliga att försvarets
              och samhällets krisberedskap ska ses i sin helhet när det inte
              finns någon politik bakom detta?
            </seg>
          </u>
          <note type="speaker" n="1d404ac3">
            Anf. 120 Försvarsminister KARIN ENSTRÖM (M) replik:
          </note>
          <u who="unknown" xml:id="i-ce1c6db9089c94dd-35" n="53f44923">
            <seg n="bc2449d0">
              Herr talman! Jag har under eftermiddagen lyssnat på Peter Rådbergs
              våndor kring Sveriges stridsflygsförmåga. Det är svårt att förstå
              vilket ben Peter Rådberg egentligen står på. Är det bra att göra
              det här lyftet eller inte? Är få eller många flygplan bra eller
              dåligt? Det är ganska omöjligt att reda ut. Det skulle vara väldigt
              intressant att höra vad Peter Rådberg och Miljöpartiet egentligen
              tycker, om vi över huvud taget ska ha en stridsflygsförmåga i
              Sverige. Och jag har varit väldigt tydlig med att regeringen delar
              Försvarsmaktens bedömning att vi behöver göra denna uppgradering
              av vår stridsflygsförmåga. Det är inte någon hemlighet över huvud
              taget.
            </seg>
            <seg n="6865e683">
              Vi delar den bedömning som Försvarsmakten och denna riksdag har
              gjort, nämligen att om vi ska göra en uppgradering ska vi göra
              det tillsammans med minst ett land, så att vi har minst en partner
              att dela kostnaderna med. Detta får vi naturligtvis följa, och
              den delen av analysen delar vi.
            </seg>
            <seg n="e7f24404">
              Vi har sagt att vi har en handlingsfrihet. Skulle vi av någon
              anledning inte kunna gå vidare med Schweiz under 2014 det är vårt
              huvudalternativ har vi möjligheten att stanna upp och fundera:
              Okej, vi ser behovet men inte exakt hur vi ska gå vidare. Jag
              tycker att det vore en fördel att kunna gå vidare, eftersom detta
              är ett stort åtagande och det handlar om mycket pengar, och vi
              vill dela kostnaderna med en annan partner. Jag tänker inte spekulera
              i hur det ser ut 2014, men min utgångspunkt är att vi gör det
              här tillsammans med Schweiz.
            </seg>
            <seg n="6ce28c6f">
              När det sedan gäller krisberedskapen har Miljöpartiet kanske
              en annan syn på vem som har ansvaret. Det är nämligen så att det
              totala ansvaret för förebyggande åtgärder främst ligger hos kommunerna.
              Däremot har staten ett övergripande ansvar, vilket jag kan återkomma
              till i nästa replik.
            </seg>
          </u>
          <note type="speaker" n="7e5d6833">
            Anf. 121 PETER RÅDBERG (MP) replik:
          </note>
          <u who="peter_radberg_0b0188" xml:id="i-054bfa2c24f361f0-9" n="ba0ad0c2">
            <seg n="ce636717">
              Herr talman! Jag tolkar försvarsministern som att hon nu erkänner
              att det inte finns någon hotbild, för du är väldigt tydlig, Karin
              Enström, när du säger att vi får se vad som händer efter 2014,
              vad Schweiz gör och hur vi ska gå vidare. Exakt så säger du.
            </seg>
            <seg n="402ec88d">
              Jag började med att citera att anledningen till att ni ville
              köpa 4060 plan var att det säkerhetspolitiska läget i vår omvärld
              kräver detta. Helt plötsligt säger nu försvarsministern att vi
              får se vad Schweiz gör och ta ställning till det då. Precis så
              säger du. Hur ska jag tolka det på annat sätt än att det inte
              finns någon direkt hotbild mot Sverige som kräver att vi ska ha
              4060 JAS-plan. Det går inte att tolka det på något annat sätt.
              Men jag är väldigt glad över att du ändå är så pass tydlig.
            </seg>
            <seg n="58a3654b">
              Sedan förstår jag inte Karin Enströms fråga vad jag tycker om
              50 plan. Jag konstaterade i mitt tal att er politik betyder att
              vi kommer att ha endast 50 plan år 2025. Kontentan av 4060 plan
              är att det blir 50 plan. Det finns ändå 100 JAS C/D kvar, och
              bedömningen och den expertis som jag läser säger att om det skulle
              inträffa någon större kris har vi bara 3540 plan att tillgå, för
              vi får inte upp fler. Då betyder det de facto att vi halverar
              vår JAS-flotta när vi sätter in JAS C/D.
            </seg>
            <seg n="35f73de4">
              Då är huvudfrågan: Stärker det Sveriges säkerhet att gå från
              100 plan ned till 50? Det är klart att Miljöpartiet är kritiskt
              till detta, men vi har ändå sagt att vi vill behålla de 100 JAS-plan
              som vi har i dag. De har gått 17 procent av sin livstid. Behåll
              dessa! De kommer att gå till 2035 eller kanske 2040. Det är ju
              inte bråttom att skaffa ett nytt plan. Det finns ju gott om tid,
              så varför denna brådska?
            </seg>
          </u>
          <note type="speaker" n="f66dfddb">
            Anf. 122 Försvarsminister KARIN ENSTRÖM (M) replik:
          </note>
          <u who="unknown" xml:id="i-ce1c6db9089c94dd-36" n="53f44923">
            <seg n="87e92abc">
              Herr talman! Det känns som att Peter Rådberg har gjort allt han
              kunnat för att inte höra det som jag sade inledningsvis, nämligen
              att regeringen delar Försvarsmaktens bedömning att det behöver
              göras en uppgradering av stridsflygsförmågan för att möta framtidens
              krav. Dagens C/D-plan kommer att uppnå sin operativa livslängd
              eller sin operativa relevans, som man uttrycker det från Försvarsmakten,
              någonstans mellan 2020 och 2030. Det är därför som vi går fram
              med det här förslaget.
            </seg>
            <seg n="5e236af8">
              Vad jag däremot sade, och det kan jag gärna upprepa, är att bedömningen
              från Försvarsmakten och från den här riksdagen överensstämmer
              med regeringens bedömning att om vi inom den här ramen ska kunna
              göra en uppgradering av stridsflygssystemet behöver vi göra det
              tillsammans med minst en partner. Det är en gammal ståndpunkt
              som vi har haft ett brett stöd för i riksdagen. Jag vet inte om
              Miljöpartiet tycker att det är en dålig idé.
            </seg>
            <seg n="2101668b">
              Eftersom vi har respekt för olika demokratiska processer, inte
              minst i Schweiz, har vi sagt att vi har möjlighet att inte gå
              vidare om vi skulle få ett nej från Schweiz. Det innebär dock
              inte att det inte kan finnas en annan partner och andra lösningar,
              men jag vill inte spekulera i det. Vår utgångspunkt är att vi
              gör det tillsammans med Schweiz.
            </seg>
            <seg n="fa381f6a">
              Peter Rådberg har gjort en grej av att säga att Sverige bygger
              sin säkerhetspolitik på Schweiz, och det tycker jag är att dra
              väldigt långtgående slutsatser.
            </seg>
            <seg n="e934a934">
              Det skulle vara intressant att veta hur Miljöpartiet ser på behovet.
              Finns det ens något behov av att ha C/D-flygplan om det inte finns
              något hot mot Sverige alls? Det kan man fråga sig.
            </seg>
          </u>
          <note type="speaker" n="0e96451d">
            Anf. 123 JOHAN FORSSELL (M):
          </note>
          <u who="johan_forssell_9e2e96" xml:id="i-28f4df5a9a272eae-0" n="eeb5a571">
            <seg n="0d8dd4a6">
              Herr talman och kära åhörare! För några dagar sedan anlände en
              ny omgång svenska soldater till Camp Northern Lights i Mazar-e
              Sharif i norra Afghanistan.
            </seg>
            <seg n="45add884">
              Soldaterna har flera saker gemensamt med varandra. En är att
              de alla har lämnat den relativa tryggheten hemma i Sverige och
              i stället åkt till osäkerheten långt borta.
            </seg>
            <seg n="381a095a">
              Många andra har gjort denna resa tidigare och inte bara till
              Afghanistan, även om det har gått tio år sedan vi inledde vår
              närvaro där. Redan 1948 deltog svenska officerare som FN-observatörer
              i Mellanöstern. Under åren som gått sedan dess har Sverige bemannat
              närmare 100 000 befattningar i vår utlandsstyrka.
            </seg>
            <seg n="e1667bbd">
              Det innebär att väldigt många människor i vårt land har varit
              på fredsfrämjande insatser eller har en förälder, ett syskon eller
              nära vän som har varit det.
            </seg>
            <seg n="2a1bca15">
              Det rör sig inte om en särskild grupp människor i samhället.
              Tvärtom ser vi hur dessa erfarenheter finns spridda över hela
              vårt land, i olika generationer, i olika landsändar och i många
              olika yrken. Det handlar om brevbärare, ingenjörer, sjuksköterskor,
              studenter, direktörer, författare, advokater, tekniker, läkare
              och så klart också riksdagsledamöter.
            </seg>
            <seg n="49268867">
              Detta har vi all anledning att vara stolta över, liksom att det
              har funnits en vilja hos så många att vara med och bidra.
            </seg>
            <seg n="cfdf22d8">
              Så hoppas jag, herr talman, att det också ska förbli. Men ibland
              blir jag osäker inte på soldaterna utan på hur vårt samhälle bemöter
              dem.
            </seg>
            <seg n="af09445b">
              Jag har talat med många soldater som har varit på väg till Afghanistan
              eller som har kommit därifrån. Allt fler vittnar om känslan av
              att tvingas klä skott för att Sverige har militär närvaro i landet.
              Det kan vara syrliga kommentarer i skolan, gliringar på arbetet
              och till och med förolämpningar på internet.
            </seg>
            <seg n="620939bd">
              Nyligen träffade jag ett antal soldater som inte ens ville berätta
              för sin omgivning vart de var på väg någonstans. De teg hellre
              än att behöva utstå spydigheter.
            </seg>
            <seg n="da40deee">
              Naturligtvis finns det många exempel på raka motsatsen, och de
              ska vi ta med oss. Men varje sådan här historia är en för mycket.
            </seg>
            <seg n="777e451e">
              Herr talman! Det finns många olika uppfattningar om det kloka
              i att Sverige skickar soldater utomlands. Många tycker det kan
              vara rätt. Andra menar att vi borde jobba annorlunda. Vissa säger
              att varenda soldat borde tas hem på en gång. Jag har full respekt
              för varje uppfattning. Men beslutet att skicka soldater utomlands
              har vi i den här salen fattat, inte soldaterna.
            </seg>
            <seg n="f33dddce">
              Det är naturligtvis inget lätt beslut att fatta. Jag tror att
              varenda riksdagsledamot oavsett politisk uppfattning nog tänker
              till en extra gång innan han eller hon trycker på ja- eller nejknappen
              i den frågan.
            </seg>
            <seg n="8c502f96">
              Till alla er därute med en klar uppfattning: Ring gärna mig eller
              någon annan här i salen. Berätta vad ni tycker. Säg vad som är
              bra, vad som är dåligt och vad som kan göras annorlunda. Då kan
              vi fortsätta diskutera, granska och utvärdera om det är rätt eller
              fel att vi skickar soldater utomlands.
            </seg>
            <seg n="da1bf297">
              Men vi ska aldrig någonsin lägga över ansvaret på våra soldater
              och officerare för att Sverige deltar i fredsfrämjande insatser
              utomlands, oavsett om det gäller Afghanistan eller någon annan
              del av världen.
            </seg>
            <seg n="1a442544">
              Inte heller ska vi låta påskina att de inte försöker leva upp
              till de mycket höga krav som vi ställer på dem. För det stämmer
              inte.
            </seg>
            <seg n="c86ad0c9">
              Vad som däremot är sant är följande: När Sverige fattar beslut
              om att skicka tjejer och killar utomlands borde det vara självklart
              att de känner hela samhällets stöd i ryggen när de åker. Och när
              de kommer hem igen ska de tas om hand på bästa möjliga sätt.
            </seg>
            <seg n="9034a0f9">
              Det är inte fråga om bara politik. Det handlar om principer,
              om sammanhållning, ja, till och med om anständighet för ett land
              som Sverige.
            </seg>
            <seg n="9622a5bb">
              Herr talman! Mycket av debatten i dag har handlat om Gripen.
              Flera talare har varit inne på att det är ett viktigt beslut som
              spänner över långa tidsperioder.
            </seg>
            <seg n="163604bd">
              Jag skulle dock säga att skiftet från plikt till frivillighet
              är den största förändringen av Sveriges försvar på mer än 100
              år. Det är också en förändring som vi ännu bara är i inledningen
              av.
            </seg>
            <seg n="89305717">
              Vi ska i det här sammanhanget inte glömma bort en annan sak.
              Hur moderna flygplan, stridsvagnar eller datorer vi än har ska
              någon på ett eller annat sätt styra dem. Det är en människa, kanske
              bakom styrspak, en ratt eller en datorskärm. Oavsett vilket finns
              där en människa.
            </seg>
            <seg n="b220ef78">
              Tekniken i all ära, men den är underordnad om vi inte har rätt
              människor i försvaret, med rätt kompetenser och rätt utbildning.
            </seg>
            <seg n="64099438">
              Man ska inte underskatta konsekvenserna av försvarsreformen för
              Försvarsmakten men också för andra delar av samhället.
            </seg>
            <seg n="9dc26677">
              Jag är glad över att kunna stå i talarstolen i dag och luta mig
              mot det faktum att det finns ett stort intresse därute för att
              bli en del av det nya försvarets framtid.
            </seg>
            <seg n="471f81b0">
              Ibland låter det ju inte så i debatten eller för den delen när
              man öppnar tidningen. Häromveckan noterade jag hur budskapet basunerades
              ut om att det åter var kris i försvaret. 16 procent av rekryterna
              på en ort hade slutat den grundläggande militära utbildningen.
            </seg>
            <seg n="e9fbe78c">
              16 procent kan såklart låta mycket. För en personalchef i ett
              företag med många unga anställda kanske det i stället låter lite.
              Oavsett vad man tycker noterade jag att Försvarsmakten kommenterade
              siffrorna med att under värnpliktstiden lämnade 15 procent av
              soldaterna i förtid. Det handlar alltså om en enda ynka procentenhets
              skillnad.
            </seg>
            <seg n="706750a7">
              Det är lätt att ifrågasätta det nya men ibland undrar jag om
              vi inte glömmer bort det gamla lite för lätt, eller i alla fall
              det som inte fungerade tillräckligt bra.
            </seg>
            <seg n="35e68e2f">
              Men det ligger kanske i det militäras natur. Ingen som gjort
              värnplikten minns väl något annat än trevlig kamratskap och det
              glada livet på luckan.
            </seg>
            <seg n="39e92fb0">
              Jag vet att det finns många som har en annan syn på att använda
              frivilligheten som grund för rekrytering och som gärna tar varje
              möjlighet att understryka vartenda problem. En förklaring är såklart
              att det finns de som på förhand har bestämt sig för att detta
              inte är den väg vi ska vandra och att reformen är misslyckad.
            </seg>
            <seg n="054d7f5b">
              Jag tror att man ska ha lite is i magen innan man tvärsäkert
              redan nu försöker skriva facit på hur denna reform kommer att
              utvecklas.
            </seg>
            <seg n="bf0b34bf">
              Oavsett inställning kan vi nog vara överens om att det finns
              många viktiga utmaningar som vi måste möta. Vi måste fortsätta
              följa reformen, och vi försvarspolitiker och Försvarsmakten måste
              ha beredskap att fatta nödvändiga beslut för att reformen ska
              bli långsiktigt framgångsrik.
            </seg>
            <seg n="5aad9959">
              I grund och botten handlar förändringen av försvaret, liksom
              propositionen, om försvarsförmåga. Sverige ska ha en försvarsmakt
              med kapacitet att möta såväl nya hot som mer traditionella.
            </seg>
            <seg n="1dec40c8">
              Till skillnad från tidigare kommer hela insatsorganisationen
              att kunna användas såväl i Sverige som i vårt närområde och långt
              borta. Det innebär att för de soldater som utbildas i dag blir
              nationsgränserna mer utsuddade än för dåtidens värnpliktssoldater.
            </seg>
            <seg n="fed73979">
              Det kommer att bli mer naturligt framöver för våra soldater och
              sjömän att, om det är påkallat, tjänstgöra utomlands. Det gör
              det naturligtvis ännu viktigare att stärka banden mellan det civila
              och det militära.
            </seg>
            <seg n="60398076">
              Betänkandet vi har framför oss handlar ju om vad vi brukar kalla
              en försvarsreform. Som flera har varit inne på är det nog mer
              korrekt att säga att det är en samhällsreform. Den är viktig för
              hela samhället. Trots allt handlar den om någonting så grundläggande
              som att värna vårt lands oberoende och frihet.
            </seg>
            <seg n="b91b4314">
              Samtidigt behövs hela samhället för att kunna förverkliga reformen.
              Det går inte att med ett pennstreck i den här salen eller i Försvarsmaktens
              högkvarter lösa varje utmaning. Däremot kan vi skapa rätt förutsättningar
              för att pusselbitarna ska falla på plats.
            </seg>
            <seg n="12dfb0aa">
              Herr talman! En sådan pusselbit är den stora betydelse som frivilligorganisationerna
              har för både Försvarsmakten och samhällsförankringen. I Sverige
              finns i dag 18 frivilliga försvarsorganisationer som bidrar till
              landets civila och militära uppgifter. Organisationerna rekryterar
              och utbildar frivilliga för uppgifter inom försvaret.
            </seg>
            <seg n="7eeb0b05">
              Jag tycker att den majoritet som finns i just denna fråga har
              agerat en smula märkligt, inte bara för att MSB ska göra en utvärdering
              av fördelningsmodellen och för att frivilligorganisationernas
              roll behöver belysas i Försvarsberedningens arbete.
            </seg>
            <seg n="85039f41">
              Vi vet också sedan diskussioner här i kammaren förra året att
              den förändring som oppositionen vill se inte är något som är efterfrågat
              av frivilligorganisationerna. Tvärtom finns det där en tydlig
              önskan att behålla nuvarande system.
            </seg>
            <seg n="36b32cc8">
              Herr talman! Avslutningsvis vill jag återkomma till den omgång
              soldater som just har anlänt till Afghanistan. Det är tänkt att
              de ska återvända till Sverige om sex månader. Alla ville kanske
              inte före avfärd berätta vart de skulle eller vad de skulle göra.
              När de kommer hem igen hoppas jag att ingen vänder bort blicken.
              Ett viktigt steg på vägen är att Försvarsmakten har stärkt sitt
              stöd till veteraner som har tjänstgjort utomlands. Det är mycket
              välkommet. Vi bör ta ett steg till och stärka samhällets syn på
              gruppbefäl, soldater och sjömän, inte bara när de lämnar för att
              finnas på plats vid kriser och oroshärdar utan i vardagen här
              hemma före den grundläggande militära utbildningen, under anställningen
              och efter att de har fullgjort sina kontrakt och gått vidare till
              andra utmaningar. Det ska vara en merit att ha varit soldat, både
              vad man har gjort och vad man har lärt sig.
            </seg>
            <seg n="8eb10a8e">
              Politiska beslut kan underlätta utvecklingen, men i grund och
              botten är det en förändring som jag tror måste ske hemma vid köksbordet,
              i styrelserummen på företag och i skolornas klassrum. Våra soldater
              och sjömän behöver ha hela samhällets stöd i ryggen.
            </seg>
          </u>
          <note n="e09ee40f">
            Därmed yrkar jag bifall till förslaget i betänkandet och avslag
            på reservationerna.
          </note>
          <note n="35073960">
            I detta anförande instämde Stefan Caplan, Anders Hansson, Johan
            Johansson och Abdirizak Waberi (alla M) samt Allan Widman (FP)
            och Staffan Danielsson (C).
          </note>
          <note type="speaker" n="c32cf28d">
            Anf. 124 ÅSA LINDESTAM (S):
          </note>
          <u who="asa_lindestam_726066" xml:id="i-94c7f04344eefd21-0" n="6bb46e21">
            <seg n="a41a8f98">
              Herr talman! Jag instämmer i Peter Hultqvists yrkande, det vill
              säga bifall till reservationerna 1 och 5.
            </seg>
            <seg n="c5c45481">
              Jag kommer att prata om de frivilliga försvarsorganisationerna.
              Vi har majoritet för ett ytterligare tillkännagivande här i riksdagen.
              Det handlar om det grundläggande organisationsstödet. Vi tycker
              att det är viktigt med en egen budgetpost för dem. Frivilligorganisationerna
              är, som vi hörde tidigare, 18 stycken. De verkar både i kris och
              i krig. Vi vill på det här viset säkerställa deras viktighet.
              Anslaget togs bort 2010. Redan då sade vi ifrån. Så här vill vi
              inte ha det. Vi fick till ett tillkännagivande 2011. Nu är vi
              på väg igen. Det måste bli en ändring. De borgerliga säger att
              frivilliganslaget ska få anstå. Vi tycker att det är viktigt att
              de får ett eget anslag som är så tydligt att de vet vad som gäller.
              Vi vill förmodligen ha samma system det får gärna utredas men
              ett eget anslag är viktigt.
            </seg>
            <seg n="0bf64a79">
              Jag har fått frågan om vem som utreder. Jag har ställt frågan
              vidare. Nu hörde vi att det är MSB som ska utreda. De svar som
              jag har läst mig till är att Försvarsberedningen skulle få detta
              på sitt bord. I den sitter jag. Jag har googlat på Försvarsberedningen
              och direktiven, och jag har googlat på Försvarsberedningen och
              frivilliga försvarsorganisationer. Det enda jag har kommit fram
              till är att Försvarsberedningen hade detta som uppgift 2008. Det
              ligger inte som uppgift nu. Antingen är det fel svar, eller också
              ska vi få ett ytterligare uppdrag. Det är i så fall helt okej.
              Någon utredning i Försvarsberedningen om frivilligheten kan jag
              inte se just nu.
            </seg>
            <seg n="adfd43fc">
              Att engagera sig ideellt är bra. Det kan man göra i unga år,
              och man kan fortsätta längre än ett helt yrkesliv. Man kan börja
              som mycket ung och fortsätta mycket längre än man har ett arbete.
              Framtidskommissionen säger att vi är på väg mot en ökad professionalisering.
              Det betyder att kunskapen tyvärr försvinner för det ideella engagemanget.
              Frivilligorganisationerna måste ha ett tydligt stöd. Vi måste
              kunna spåra vad de gör, och vi måste kunna ställa hårda krav så
              att det går att se vad vi får ut av detta. De har oerhört stor
              betydelse. De är helt övertygade om att de gör nytta, så vi måste
              ge dem förutsättningarna.
            </seg>
            <seg n="6f1be597">
              Jag ska nämna ett par organisationer. Den första är Blå Stjärnan
              som levererar till oss, till MSB. De har, enligt hemsidan, just
              nu 2 300 utbildade som kan vaccinera djur, ta hand om oljeskadade
              djur och smittspåra. De bilder vi oftast ser i medierna är fåglar
              som har dränkts i olja. Blå Stjärnan gör ett oerhört gott jobb
              där de är professionaliserade, även om de jobbar ideellt.
            </seg>
            <seg n="1479e45e">
              Den andra organisationen som jag vill nämna är Sjövärnskåren.
              De utbildar i marina frågor. Man kan gå in som mycket ung och
              få en gedigen och underbar utbildning till sjöss. Hade jag haft
              vetskapen om detta som 1214-åring hade jag säkert befunnit mig
              där. Jag visste inte om det. I dagsläget kan man också få internationell
              utbildning genom Sjövärnskåren. Den har 3 600 medlemmar.
            </seg>
            <seg n="34fa213d">
              Dessa organisationer står för en folklig förankring som vi efterlyser
              i alla led. Vem skulle stå för den folkliga förankringen om inte
              de frivilliga försvarsorganisationerna gjorde det? De jobbar väldigt
              kostnadseffektivt både när det gäller att utföra sina uppdrag
              och att vara del av den folkliga förankringen.
            </seg>
            <seg n="c136cf53">
              De kan nå helt andra grupper än vad Försvarsmakten och hemvärnet
              kan. De kan vända sig till ungdomsgrupper som vi aldrig skulle
              kunna nå. De kan få komma in i värmen. Det ser vi resultaten av.
              Man kan närma sig ungdomar på ett helt annat sätt än vad vi kan.
              Så småningom kan man öppna upp mot MSB och hemvärnet, vilket vi
              vill när det gäller personalförsörjningen.
            </seg>
            <seg n="80dca045">
              Därför är det så viktigt med en egen budgetpost. Därför är det
              så viktigt att frivilligorganisationerna tas på allvar, och därför
              är det så viktigt att de får jobba på sina egna villkor.
            </seg>
          </u>
          <note type="speaker" n="e8b1cd14">
            Anf. 125 ALLAN WIDMAN (FP) replik:
          </note>
          <u who="allan_widman_49f05b" xml:id="i-43a9adf737409d4e-4" n="956f3ed4">
            <seg n="b04970f3">
              Herr talman! Jag instämmer till fullo när det gäller frivilliga
              försvarsorganisationers betydelse, som Åsa Lindestam har berättat
              för kammaren om.
            </seg>
            <seg n="e6eac90a">
              I en tid, den har pågått ganska länge, då allt färre människor
              möter Försvarsmakten och deltar aktivt i vårt försvar får organisationer
              som de frivilliga försvarsorganisationerna oerhörd betydelse för
              folkförankringen, för försvarsupplysningen och för att bistå Försvarsmakten
              med rekrytering och utbildning.
            </seg>
            <seg n="2ba526a3">
              Samtidigt tror jag att frivilligorganisationerna i dag uppbär
              såväl organisationsbidrag som verksamhetsbidrag och uppdragsersättningar
              för det arbete som de utför. Organisationsbidragen är inte så
              krävande. Det är mer ett sätt att se till att organisationernas
              existens kan säkras över tid.
            </seg>
            <seg n="5aef58a1">
              Jag har just nu regeringens uppdrag att titta på om de frivilliga
              försvarsorganisationerna skulle kunna bli en del av omhändertagandet
              av våra veteransoldater och deras anhöriga, som Johan Forssell
              tidigare talade så varmt om. Det innebär att den här regeringen,
              för att tala klartext, har insett värdet av de frivilliga försvarsorganisationerna
              och nu bjuder in dem att delta i andra viktiga uppgifter som gäller
              vårt totalförsvar.
            </seg>
          </u>
          <note type="speaker" n="02ecefed">
            Anf. 126 ÅSA LINDESTAM (S) replik:
          </note>
          <u who="asa_lindestam_726066" xml:id="i-94c7f04344eefd21-1" n="6bb46e21">
            <seg n="ebfbe8b8">
              Herr talman! Jag tycker att det är bra att det är så. Men jag
              tycker ändå att de ska ha en egen budgetpost så att de ser sitt
              eget värde. Så har det varit tidigare. Det är bara under de senaste
              två åren som de inte har haft det.
            </seg>
            <seg n="204c3dd4">
              Vi har tidigare här fått en majoritet för ett tillkännagivande
              om att detta är viktigt. Dessutom tror jag att vi kommer att få
              en majoritet för detta på tisdag när vi ska votera om det.
            </seg>
            <seg n="8e48e988">
              Detta måste kunna ske mycket snabbare än att vi ska vänta på
              en utredning. Jag tror inte att det i utredningen kommer att framgå
              under vilken budgetpost som detta ska ligga. Det är säkert helt
              andra saker som jag verkligen ser fram emot att Allan Widman ska
              se över.
            </seg>
            <seg n="ae36bc62">
              Det finns nämligen oerhört mycket som dessa personer kan göra.
              När det gäller soldater som är utomlands eller som kommer hem
              finns det mycket som dessa organisationer kan göra. Jag har träffat
              några av dem och frågat vad de tycker om detta. De tycker att
              det skulle vara roligt att få en tydligare roll och ett tydligare
              uppdrag. Men de vill också att det ska finnas en budgetpost för
              detta så att de kan se att detta är viktigt och att det inte blandas
              ihop med allt annat.
            </seg>
          </u>
          <note type="speaker" n="0b1d0239">
            Anf. 127 ALLAN WIDMAN (FP) replik:
          </note>
          <u who="allan_widman_49f05b" xml:id="i-43a9adf737409d4e-5" n="956f3ed4">
            <seg n="78622f54">
              Herr talman! Jag kan bara fortsätta att understryka det som Åsa
              Lindestam säger, nämligen att det i de frivilliga försvarsorganisationerna
              finns många människor som har deltagit i internationella insatser
              och att dessa organisationer därför utgör en stor trygghet och
              en möjlighet att stödja personer som har deltagit i skarpa insatser.
            </seg>
            <seg n="88972d2f">
              När det gäller ekonomin är det alldeles korrekt att min utredning
              inte ska bestämma var någonstans bidraget till frivilliga försvarsorganisationer
              ska beslutas, alltså om det ska göras av Försvarsmakten, om det
              ska ske här i riksdagen eller om det ska göras av regeringen.
            </seg>
            <seg n="76610c55">
              Herr talman! Jag tror ändå att frågan om var besluten fattas
              inte nödvändigtvis är den allra viktigaste i sammanhanget. Det
              som är viktigt är att det finns en samsyn mellan frivilliga försvarsorganisationer
              å ena sidan och svenska staten å andra sidan om de ekonomiska
              ersättningar som ska utgå. Jag vet att det sedan drygt ett år
              tillbaka finns en överenskommelse och en samsyn som har blivit
              nedtecknad och som alla berörda parter nu vill ska utvärderas
              efter nästa år, tror jag. Det vore i och för sig bra att kunna
              avvakta en sådan utvärdering från de berörda organisationerna
              själva. Annars är den konstitutionella utgångspunkten givetvis
              självklar, nämligen att det som riksdagen har bestämt kommer regeringen
              naturligtvis förr eller senare att tvingas genomföra.
            </seg>
          </u>
          <note type="speaker" n="f1baf24d">
            Anf. 128 ÅSA LINDESTAM (S) replik:
          </note>
          <u who="asa_lindestam_726066" xml:id="i-94c7f04344eefd21-2" n="6bb46e21">
            <seg n="f0dd9bac">
              Herr talman! Jag tror också att det är bra att det finns en samsyn
              när det gäller detta. Jag vet också att man jobbar oerhört bra
              just nu med den paraplyorganisation som finns, där man tar upp
              de svåra besluten och tillsammans resonerar sig fram till någonting
              bra.
            </seg>
            <seg n="9ca7a076">
              Man jobbar också tillsammans för att få ungdomarna att bli engagerade
              någonstans i organisationen. Även om någon kommer in i en organisation
              och inte trivs är det möjligt att gå vidare till någonting annat.
              Jag tror att det är nödvändigt att man hjälps åt med dessa delar.
            </seg>
            <seg n="44600616">
              Man kan också slussa personer mellan olika grupper inom den utbildning
              som man har, så att människor hamnar i rätt grupp och i rätt organisation.
            </seg>
            <seg n="b8e55488">
              Dessa delar tror jag är mycket bra.
            </seg>
            <seg n="ff144d5c">
              Att regeringen nu har gett dig, Allan Widman, i uppdrag att utvärdera
              och titta på hur detta ska utföras tror jag blir bra. Men trots
              det anser jag att det är nödvändigt med en egen budgetpost för
              dessa organisationer just för att markera att de är så viktiga.
              De är nämligen viktiga i så många avseenden. Det är så många som
              strax under 500 000 medlemmar som gör en ideell insats. Därför
              ska vi vara rädda om dem och lyfta fram dem ordentligt.
            </seg>
          </u>
          <note type="speaker" n="d8de641d">
            Anf. 129 ANNA-LENA SÖRENSON (S):
          </note>
          <u who="anna-lena_sorenson_36d556" xml:id="i-acafaf2382c52a50-0" n="835ec7f5" next="i-93db082ebdbdb56d-0">
            <seg n="7f74be99">
              Herr talman! Försvarsfrågor är till sin natur och karaktär sådana
              att vi gärna vill se breda överenskommelser. Vi brukar tycka att
              det är bra när det gäller beslut här i kammaren. Därför är det
              anmärkningsvärt att regeringen har valt att inte ens förhandla
              med Socialdemokraterna om en mer robust finansiering av uppgraderingen
              av JAS Gripen. I stället gör man upp med Sverigedemokraterna.
              Detta har fått till resultat att Försvarsmakten riskerar att ställas
              inför svåra prioriteringar inom framför allt materielförsörjningen,
              vilket ytterst äventyrar den operativa förmågan i insatsförsvaret.
            </seg>
            <seg n="b5f41b85">
              Som befolkningens företrädare här skulle man kunna hoppas på
              mer av samförståndsanda och vilja till samarbete från regeringens
              sida. Det gäller även andra betydelsefulla frågor som tas upp
              i detta betänkande.
            </seg>
            <seg n="11aa3613">
              Vid utskottets utfrågning om uppgraderingen av JAS Gripen framkom
              det från Försvarsmaktens sida att om beställningen av JAS-plan
              stannar vid 60 stridsflygplan är det nödvändigt att utveckla luftvärnet
              i motsvarande grad.
            </seg>
            <seg n="273f3c22">
              Överbefälhavaren framhöll också på flera sätt att det är viktigt
              med balans mellan de olika komponenterna i luftförsvarssystemet.
              Därför hade det varit rimligt att regeringen gått Socialdemokraterna
              till mötes när vi har krävt ett bättre underlag och en samlad
              analys av hur luftvärnet ska utvecklas.
            </seg>
            <seg n="6deeeec4">
              Har regeringen och Alliansens företrädare i utskottet inte lyssnat
              till Försvarsmaktens bedömningar, och har man inte dragit lärdom
              av Riksrevisionens återkommande kritik av hur riksdagen får underlag
              och information?
            </seg>
            <seg n="ddb30284">
              Detsamma gäller ärendet om nedläggning av Swedec. Man kan undra
              om detta är ett mönster eller tillfälligheter. Inför beslutet
              om förändringarna av Swedec har det ställts frågor, både i interpellationsdebatter
              och i utskottet, om konsekvenserna av förändringarna av denna
              verksamhet. Svaren har varit minst sagt otydliga, inte minst när
              det gäller hur mycket pengar det skulle handla om. Det har handlat
              om allt från 2 miljoner kronor upp till 10 miljoner kronor. Det
              har också varit ytterst oklart huruvida dessa besparingar skulle
              ge resultat under 2013, 2014 eller kanske inte ens förrän 2015.
            </seg>
            <seg n="8f613f90">
              Borgarna valde att skicka ärendet till finansutskottet för yttrande.
              I svaret från finansutskottet stod det att budgetramen måste respekteras.
              Självklart ställer vi upp på det till hundra procent. Det är oerhört
              viktigt för oss också. Men frågan är vilket underlag som finansutskottet
              hade att ta ställning till.
            </seg>
            <seg n="28124090">
              Finansutskottet skriver i sitt yttrande: De statsfinansiella
              konsekvenserna av regeringens förslag uppskattas till ca 7,510
              miljoner kronor i lägre utgifter. Detta var enligt Försvarsdepartementet.
            </seg>
            <seg n="2e98065b">
              Problemet var att denna besparing inte finns under 2013.
            </seg>
            <seg n="632107ea">
              I en skrivelse från Försvarsmakten daterad den 26 november 2012,
              alltså dagen före finansutskottets yttrande, framgår att en integrering
              av Swedec i Ing 2 inte bedöms ge någon besparing alls under 2013.
            </seg>
          </u>
          <note n="7515e565">
            Uppenbarligen lämnade finansutskottet sitt yttrande på felaktiga
            uppgifter.
          </note>
          <u who="anna-lena_sorenson_36d556" xml:id="i-93db082ebdbdb56d-0" n="835ec7f5" prev="i-acafaf2382c52a50-0">
            <seg n="f2677408">
              I detta läge valde oppositionen att säga stopp och belägg i stället
              för att släppa fram ett dåligt berett ärende till kammaren.
            </seg>
            <seg n="6300dac8">
              Herr talman! Ungefär samtidigt anlände Riksrevisionens rapport
              om marinens och flygvapnets stående insatsförband där regeringen
              kritiseras för att riksdagen riskerar att få ett otillräckligt
              beslutsunderlag när det gäller att besluta om Försvarsmaktens
              organisation och uppgifter.
            </seg>
            <seg n="31a1a577">
              Herr talman! Som sagt: Är det ett mönster eller är det tillfälligheter
              när det gäller beredning av ärendet som läggs på riksdagens bord?
            </seg>
          </u>
          <note n="8e9c50e9">
            Jag yrkar bifall till reservationerna 1 och 5 och i övrigt till
            förslaget i betänkandet.
          </note>
          <note n="6fcddc9a">
            I detta anförande instämde Åsa Lindestam (S).
          </note>
          <note type="speaker" n="96df1bf6">
            Anf. 130 ALLAN WIDMAN (FP) replik:
          </note>
          <u who="allan_widman_49f05b" xml:id="i-43a9adf737409d4e-6" n="956f3ed4">
            <seg n="6f4255a4">
              Herr talman! Man kan ha många olika synpunkter på den verksamhet
              som Swedec och Göta ingenjörsregemente bedriver och hur denna
              verksamhet ska bedrivas.
            </seg>
            <seg n="81be7558">
              Samtidigt går det inte att komma ifrån, precis som Anna-Lena
              Sörenson beskrev, att försvarsutskottet skickade detta ärende
              till finansutskottet för att man skulle utreda huruvida det var
              i överensstämmelse med de budgetregler som infördes under den
              tidigare socialdemokratiska regeringen i mitten av 90-talet.
            </seg>
            <seg n="f73ceaa2">
              Den slutsats som finansutskottet drog var att alldeles oavsett
              hur ett utfall ser ut rent ekonomiskt det första året måste man
              ta ställning till budgeten i dess helhet med hela dess innehåll.
            </seg>
            <seg n="9bb471a7">
              Jag kan nu konstatera att partier i denna kammare hävdar att
              bara det faktum att en ändring i budgeten inte ger utslag det
              kommande budgetåret utan först senare är det okej att utan finansiering
              fatta sådana beslut.
            </seg>
            <seg n="090c6e4e">
              Det skulle innebära att om man lade ned Försvarsmakten genom
              ett budgetbeslut sent 2012 hade förmodligen ingen som helst ekonomisk
              effekt för detta uppstått 2013 givet de ledtider som finns för
              personal, materiel och lokaler. Jag vill bara varna för att det
              är en tämligen farlig väg.
            </seg>
            <seg n="c2278a69">
              Det vore tråkigt att hänskjuta frågan om luftvärnet till den
              nu sittande Luftförsvarsutredningen, inte minst med tanke på att
              i så fall fick en återanskaffning på luftvärnssidan anstå nästan
              ytterligare tre decennier.
            </seg>
          </u>
          <note type="speaker" n="1b193a7c">
            Anf. 131 ANNA-LENA SÖRENSON (S) replik:
          </note>
          <u who="anna-lena_sorenson_36d556" xml:id="i-0ab4bf268a53260a-0" n="835ec7f5">
            <seg n="5ce7c481">
              Herr talman! Vad vi har att ta ställning till i dag och vad vi
              hade att ta ställning till när vi fattade beslut om betänkandet
              i utskottet var budget för 2013. Vi skulle också ta ställning
              till två motioner som hade inkommit om Swedec och dess organisation.
            </seg>
            <seg n="708e71f2">
              Vi ansåg på goda grunder att vi hade fått mycket oklara och otydliga
              underlag för att fatta detta beslut. Därför tyckte vi att det
              var rimligt att fatta det beslut vi gjorde.
            </seg>
            <seg n="a77ab6a8">
              Mitt inlägg här i dag, Allan Widman, handlar om hur beredda de
              ärenden är som vi ska ta ställning till. Jag gav som exempel ärendet
              om luftvärn. Där har vi krävt en djupare utredning och en bättre
              analys. Jag gav också exempel från Riksrevisionens rapport.
            </seg>
            <seg n="301eb162">
              Riksrevisionen har också tidigare haft kritik, inte minst när
              det gäller Genomförandegruppen och konsekvenserna av den. Det
              kunde också innebära att riksdagen inte får tillräckligt beslutsunderlag
              på bordet inför stora och viktiga beslut. Det är vad det handlar
              om för vår del.
            </seg>
            <seg n="5053f58a">
              Det är oklara besked. Det är budget inför 2013 som vi ska fatta
              beslut om. Vi tycker att det är rimligt att vi som svenska folkets
              företrädare får ordentliga underlag att fatta beslut om.
            </seg>
          </u>
          <note type="speaker" n="b4d7fcbc">
            Anf. 132 ALLAN WIDMAN (FP) replik:
          </note>
          <u who="allan_widman_49f05b" xml:id="i-43a9adf737409d4e-7" n="956f3ed4">
            <seg n="f82f2473">
              Herr talman! Jag kan tillåta mig att konstatera att såvitt avser
              Genomförandegruppens arbete för några år sedan kommer vi att kunna
              återkomma till det i andra sammanhang. Liksom i fråga om Swedec
              kan man ha olika synpunkter på Genomförandegruppen vad avser innehåll
              och den formella beslutsgången.
            </seg>
            <seg n="f733371b">
              Jag begärde egentligen ordet för att säga att det är viktigt
              att vi på ett mycket tydligt sätt respekterar de regler som gäller
              för fastställande av statsbudgeten. Jag tror att det ligger i
              alla ansvarstagande partiers intresse.
            </seg>
            <seg n="7987cd6c">
              Jag vill när det gäller själva finansieringsfrågan markera att
              om man skulle extrapolera det beslut som nu fattades av en majoritet
              i försvarsutskottet kommer man ganska snart att befinna sig på
              ett sluttande plan.
            </seg>
          </u>
          <note type="speaker" n="b8c60c3b">
            Anf. 133 ANNA-LENA SÖRENSON (S) replik:
          </note>
          <u who="anna-lena_sorenson_36d556" xml:id="i-0ab4bf268a53260a-1" n="835ec7f5">
            <seg n="be9b220b">
              Herr talman! Jag tror att de flesta av oss är överens om att
              vi allihop håller väldigt högt och respekterar väldigt mycket
              de budgetregler som riksdagen har fattat beslut om och har att
              följa. Det handlar inte om detta.
            </seg>
            <seg n="682ddc44">
              Det handlar om att riksdagen ska ha ordentliga beslutsunderlag
              på bordet för att kunna fatta de beslut som vi av svenska folket
              är satta att fatta och ingenting annat.
            </seg>
          </u>
          <note n="fed76d24">
            Överläggningen var härmed avslutad.
          </note>
          <note n="9c774ae0">
            12 § Redovisning av AP-fondernas verksamhet t.o.m. 2011
          </note>
          <note n="d2336b75">
            Föredrogs
          </note>
          <note type="speaker" n="b30641b5">
            Anf. 134 ULLA ANDERSSON (V):
          </note>
          <u who="ulla_andersson_c170b8" xml:id="i-804d51fc01e78851-0" n="1e3b3631">
            <seg n="8bef8736">
              Herr talman! Finansutskottet väljer att avstyrka Vänsterpartiets
              motion om att etik och miljö bör väga tyngre i AP-fondernas placeringar
              och att det bör införas ett förbud mot investeringar i företag
              som begår grova miljöbrott och brott mot mänskliga rättigheter.
              Det avstyrker också vårt förslag om att införa ett oberoende råd
              som granskar och utvärderar fondernas placeringar samt våra förslag
              om förbud mot bonusar. Jag ska försöka motivera varför våra förslag
              skulle behöva bifallas.
            </seg>
            <seg n="ed069c93">
              För någon månad sedan träffade jag Carmen Ugarte från samhället
              Oyón i Peru. Hon är verksam i det andiska ursprungsfolkets nätverk.
              Hennes berättelse har jag burit med mig sedan dess. Den berörde
              mig djupt. Hela hennes liv och det samhälle där hon lever påverkas
              av AP-fondernas investering.
            </seg>
            <seg n="fb958fe6">
              Första AP-fonden äger aktier i företaget Buenaventura, som bland
              annat äger en gruva vid det samhälle där hon bor. I 35 år har
              företaget bedrivit gruvdrift där. Under de första 30 åren har
              det inte betalat en krona för att det har fått nyttjanderätten
              till marken.
            </seg>
            <seg n="a5d9deaa">
              År 2006 fick byborna och nätverket äntligen till stånd en överenskommelse
              med företaget. De fick igenom ett av sina tre krav, nämligen att
              företaget skulle börja betala arrende för den mark som det fått
              tillstånd att bedriva gruvverksamhet på.
            </seg>
            <seg n="1dd90b09">
              De andra två kraven fick de inte igenom. Det var att de skulle
              få ersättning för att gruvföretaget hade förstört hela den biologiska
              mångfalden i de fyra sjöarna som byn var beroende av för fiske.
              De ville också att en anrikningsanläggning skulle flyttas från
              gruvan eftersom den läckte ut stora mängder kemikalier. Det fick
              de inte igenom, men de skulle få arrende.
            </seg>
            <seg n="5ca495dd">
              Problemet var bara att bolaget tyckte att det var det som skulle
              bestämma hur arrende skulle betalas ut, när det skulle betalas
              ut och hur mycket. Det enda bolaget så småningom gjorde var att
              bygga en skola för gruvarbetarnas barn, inte för några andra barn.
              I övrigt har inte en krona betalats ut.
            </seg>
            <seg n="e47e5c4c">
              Efter fem år fick byborna och nätverket återigen nog. De återupptog
              på olika sätt protesterna och demonstrationerna för att påverka
              företaget. Till slut gick man så långt att man blockerade vägen
              in till gruvan. Gruvbolaget kallade då på polis. Om den peruanska
              polisen kan man nog säga ganska mycket, men det tänker jag inte
              ta här.
            </seg>
            <seg n="1a881821">
              Polisen kom och öppnade eld mot dem som blockerade vägen. En
              person dödades och en person skadades väldigt svårt och tvingades
              senare att amputera benen. Det märkliga i hela historien var att
              demonstranterna, bland annat Carmen, nu står åtalade för mord.
              Carmen har en dotter på tre år. Hon vet inte hur hennes liv kommer
              att påverkas och hur hon och hennes barn ska klara sig.
            </seg>
            <seg n="944030c1">
              Det hon ville med sitt besök här i Sverige var att få AP-fonderna
              att reagera. Detta bolag finns inte på Etiska rådets lista för
              granskning. Hon ville att AP-fonderna skulle ta ansvar och se
              till att de gjorde en miljökonsekvensbeskrivning av vad som fanns
              i marken där de bor. Ingen kan längre sälja de produkter de odlar.
              De vågar helt enkelt inte, eftersom byborna själva och deras djur
              blir sjuka av den mat de äter.
            </seg>
            <seg n="77549c49">
              Detta lyckades hon inte med vid sitt besök. Däremot hoppas jag
              att andra människor så småningom ska beröras av hennes historia
              och att AP-fonderna därmed ska ta sitt ansvar som ägare av bolaget
              och på olika sätt försöka hjälpa byborna som drabbas så hemskt
              av investeringen.
            </seg>
            <seg n="431ecc43">
              Byborna har rätt till ersättning för marken, och någon måste
              ta ansvar för de miljöskador som påverkar deras liv.
            </seg>
            <seg n="792c53c7">
              Utskottet skriver i sitt svar på vår motion att det är deras
              bestämda uppfattning att riksdagen inte bör lagstifta eller styra
              fonderna när det handlar om vilka bolag, branscher, marknader
              eller regioner de investerar pensionskapitalet i. Betyder det
              egentligen att ni tycker att det är okej att Carmen, hennes by
              och hennes framtid hanteras så här? Är det så här ni vill att
              vår pensionsreserv ska växa?
            </seg>
            <seg n="7c7ef794">
              Det här är bara ett exempel på hur våra pensionsreserver används
              för att få högsta möjliga avkastning och hur det i sin tur påverkar
              många människors liv och miljö negativt. Jag kan ge många fler
              exempel. Goldcorp, som är ett bolag på Etiska rådets lista, är
              ett annat bolag som bryter mot internationella konventioner. De
              förgiftar vatten, och de tar inte ansvar för hur resterna av deras
              gruvdrift ska hanteras i framtiden. Ett annat är Lundin Oil, och
              det finns fler.
            </seg>
            <seg n="259d9d59">
              Swedwatch har skrivit en bra rapport, som jag uppmanar er att
              läsa. Där kan ni få många exempel på hur gruvdrift påverkar människor
              och miljöer, hur den cyanid som används vid utvinning av guld
              rinner ut i dricksvatten, hur glaciärer smälter på grund av allt
              damm som uppstår vid anrikningen och hur bolag till och med planerar
              att förvara restprodukterna från utvinningen av guldet, det vill
              säga cyanid och den sand som finns kvar, ovanpå glaciärerna. Glaciärerna
              smälter dubbelt så fort som de gjorde innan gruvdriften började.
              I rapporten kan ni läsa om folk som slängs ut från sina hem och
              hur de mordhotas och körs över. Ni kan läsa om mutor och andra
              brott av bolag som vi är delägare i.
            </seg>
            <seg n="48f96957">
              Utskottet påstår att det är viktigt att staten är normgivare
              en viktig normgivare, står det. Tycker ni att staten är det? Tycker
              ni att det är så här det ska gå till?
            </seg>
            <seg n="1f118ff6">
              Swedwatch ifrågasätter också den otydlighet som finns kring Etiska
              rådet och de små resurser rådet lägger på granskningen av sina
              placeringar 12 promille av kostnaderna. Det handlar också om att
              AP-fonderna nu på olika sätt försöker pressa sina kostnader, vilket
              också påverkar Etiska rådets arbete.
            </seg>
            <seg n="63a86b07">
              Jag uppmanar er verkligen att läsa rapporten. Jag uppmanar er
              också att läsa den rapport som Latinamerikagruppen har tagit fram
              om hur AP-fondernas investeringar påverkar ursprungsbefolkningen
              och miljön och om hur man bryter mot internationella konventioner
              som Sverige har anslutit sig till.
            </seg>
            <seg n="4b955f00">
              Till sist, herr talman, vill jag ta upp vårt förslag om bonusförbud.
              AP-fonderna har genom sina placeringar sedan 2001 inte nått sina
              egna avkastningsmål. Dessa mål har i sig inte utvärderats. Totalt
              har AP-fonderna haft 0,3 procents avkastning i förhållande till
              inkomstindex. Ändå anser AP-fonderna att deras anställda har rätt
              till bonusar för väl utfört arbete. Jag tycker inte att det är
              rimligt. Om man är anställd för att förvalta våra pengar tycker
              jag att man ska ha lön för det. Jag tycker inte att vi ska ha
              ett riskbeteende i vår förvaltning av våra placeringar och investeringar
              som gör att man ska kunna få ta ut en bonus. I fjol fick väl inte
              våra AP-fondsanställda några bonusar, för resultatet var inte
              så himla gott. Det var mycket negativt. Frågan är om de kommer
              att få det i år. Underskotten var stora, och bara för att man
              går med överskott ett år ska man tydligen få bonus.
            </seg>
            <seg n="92320e53">
              En annan sak som inte tas upp i AP-fondernas skrivelse och som
              kanske egentligen borde ha varit med är hela den kultur som verkar
              finnas kring fonderna med limousiner, fester och en hel del konstigheter
              i övrigt. Det borde utskottet också ha diskuterat, men jag hoppas
              att vi ska återkomma till det.
            </seg>
            <seg n="8119e30b">
              I övrigt finns det en utredning som är klar, och vi har haft
              en utfrågning om buffertfondernas framtid. Diskussionen lär alltså
              fortsätta. Men jag har en sista uppmaning till mina kolleger i
              finansutskottet: Ta och läs de rapporter som finns om AP-fondernas
              placeringar och hur de påverkar miljö och människor i andra delar
              av vår värld! Då tror jag att vi skulle kunna få en annan diskussion
              om placeringarna. Sedan kanske vi kommer fram till andra slutsatser
              om hur man ska styra dem, men jag tror att vi skulle tjäna på
              att det uppkom en debatt. Därmed skulle man också kunna skapa
              en kultur i AP-fonderna där de lade lite mer resurser på att granska
              sina placeringar. De skulle snabbare försöka integrera hela processen
              i förväg, och inte i efterhand.
            </seg>
            <seg n="44c7ea7c">
              På olika sätt skulle man kanske också kunna få tydliga riktlinjer
              för Etiska rådet när det gäller hur de arbetar och hur de väljer
              ut sina företag. Det spretar mycket mellan de olika AP-fonderna.
              Hur länge tycker man att det är värt att föra en dialog med ett
              företag? Det kanske är dags att sätta punkt för några och att
              vara tydlig med att synliggöra de företag som begår brott. På
              så sätt kan man sätta en press på dem och även visa andra vilka
              krav man ställer. Så kan man bistå andra placerare, och man kan
              påverka.
            </seg>
          </u>
          <note n="e6803896">
            Jag yrkar bifall till reservationen under punkt 2.
          </note>
          <note type="speaker" n="7457d352">
            Anf. 135 SVEN-ERIK BUCHT (S):
          </note>
          <u who="sven-erik_bucht_da1a1d" xml:id="i-70018662cea65309-0" n="2ef6b6aa" next="i-3f3884c12651b989-0">
            <seg n="b286f0d9">
              Herr talman! Ett långsiktigt stabilt pensionssystem är mycket
              viktigt för alla medborgare i vårt land. Oaktat om man har uppnått
              pensionsålder, om man är ung eller gammal berörs vi alla av pensionssystemet.
              Som ung handlar det om inbetalningar av avgifter. Senare i livet
              får vi tillbaka utbetalningar i form av en förhoppningsvis anständig
              pension. AP-fonderna, som vi diskuterar i kväll, är en del av
              detta och det samlade pensionssystemet.
            </seg>
          </u>
          <note n="344b3bc3">
            Herr talman! Jag börjar med att yrka bifall till finansutskottets
            förslag i betänkandet.
          </note>
          <u who="sven-erik_bucht_da1a1d" xml:id="i-3f3884c12651b989-0" n="2ef6b6aa" prev="i-70018662cea65309-0">
            <seg n="43d5598e">
              Det är nu det tredje året i följd som pensionsutbetalningarna
              överstiger de inbetalda avgifterna. Under de tre senaste åren
              har AP-fonderna bidragit med 32 miljarder till pensionssystemet
              för att man över huvud taget ska klara pensionsutbetalningarna.
              5 miljarder tillfördes systemet det senaste verksamhetsåret, 2011.
            </seg>
            <seg n="cf981ae3">
              Tyvärr redovisar fonderna ett samlat negativt resultat på -1,9
              procent för år 2011. Det negativa resultatet uppgår till -17,3
              miljarder. Sammantaget innebär det att buffertfonderna minskar
              sitt samlade kapital från 895 miljarder till 873 miljarder kronor.
            </seg>
            <seg n="efb3e579">
              Herr talman! AP-fonderna är en viktig del i det samlade pensionssystemet.
              Oaktat det är balansen mellan inbetalningar av avgifter och utbetalningar
              av pensioner den avgjort viktigaste frågan att fokusera på om
              man vill uppnå ett långsiktigt stabilt pensionssystem. Jag återkommer
              till den problematiken lite senare i mitt anförande.
            </seg>
            <seg n="39d54efd">
              Jag vill först belysa några frågor kring AP-fondernas senaste
              verksamhet. Det samlade negativa resultatet för år 2011 på -17,3
              miljarder är ingen positiv läsning, men det finns givetvis en
              förklaring: Vi hade en svag börsutveckling under det andra halvåret
              2011.
            </seg>
            <seg n="11450872">
              Anmärkningsvärt är att resultatet mellan fonderna varierar. Sjätte
              AP-fonden hade -6,9 procent. Det är den minsta fonden, och den
              har också det sämsta resultatet. Det bästa resultatet, på -0,7
              procent, har fjärde AP-fonden. Övriga buffertfonder AP1, AP2 och
              AP3 har även de negativa resultat som varierar mellan -1,9 och
              -2,5 procent.
            </seg>
            <seg n="88551476">
              Sjunde AP-fondens verksamhet ingår inte i buffertfondssystemet.
              Fonden har en direkt koppling till det individuella pensionssparandet.
              Det finns ändå anledning att uppmärksamma de resultat som AP7
              har presterat 2011. AP7:s aktiefond hade en negativ avkastning
              på -11,8 procent, vilket är 1,2 procent sämre än jämförelseindex.
            </seg>
            <seg n="b1f21dd0">
              AP7:s räntefond hade en positiv avkastning på 3,5 procent, men
              den var 1,7 procentenheter sämre än jämförelseindex. AP7 Såfa,
              som har hela 2,8 miljoner premiepensionssparare, hade även den
              ett negativt resultat på -10,5 procentenheter, vilket också är
              något lägre än genomsnittsavkastningen på de privata fonderna.
              Om man ser på resultatet över tid har förvaltningen i AP7 Såfa,
              som fram till år 2010 benämndes Premiesparfonden, haft en avkastning
              på i genomsnitt 0,11 procent per år sedan år 2000. Det är något
              bättre än de jämförelseindex som man har.
            </seg>
            <seg n="b47596e7">
              Herr talman! Det finns även anledning att notera att de stora
              buffertfonderna AP1, AP2, AP3 och AP4 har mycket stora variationer
              vad gäller externa kostnader. Jag har tittat lite på detta utifrån
              en jämförelse med presterat resultat. Jag kan notera att den fond
              som har den bästa avkastningen eller det bästa resultatet har
              de lägsta externa kostnaderna. Det är Fjärde AP-fonden. Den fond
              som har den sämsta avkastningen eller det sämsta resultatet har
              även de högsta externa kostnaderna. Det är Andra AP-fonden. Jag
              noterar att den minsta buffertfonden, AP6, har extremt höga externa
              kostnader i förhållande till förvaltad volym.
            </seg>
            <seg n="9b9408bd">
              De externa kostnaderna varierar från som lägst 86 miljoner, för
              den fond som har lägst externa kostnader, till som högst 473 miljoner
              för år 2011. Det är mycket stora variationer. Det finns anledning
              att fundera på detta att fonder med höga externa kostnader år
              2011 har gett ett sämre resultat än de fonder som haft låga externa
              kostnader.
            </seg>
            <seg n="f3cd10bd">
              Herr talman! Det finns all anledning att beakta även detta när
              vi, utifrån den buffertfondsutredning som nyligen presenterades,
              går vidare för att fatta beslut om fondernas framtid och organisation.
              Det finns även anledning att se över fondernas placeringsregler.
              De placeringsregler som nu gäller kom till för över tio år sedan
              och begränsar fondernas möjligheter till bra avkastning.
            </seg>
            <seg n="45f24c98">
              Beträffande placeringsreglerna ska fonderna fortsatt ha högt
              ställda krav på etik och miljö. Etikrådet, som fonderna gemensamt
              förfogar över, arbetar bra och utvecklar sin verksamhet årligen.
              Trots små aktieinnehav har fonderna vid många tillfällen kunnat
              påverka etik- och miljöfrågor i rätt riktning. Det är viktigt
              att fonderna prövar och utvecklar det arbetet. Väljer man att
              inte vara med är chansen obefintlig att kunna påverka i rätt riktning.
            </seg>
            <seg n="9bf27468">
              Det är vår uppfattning att riksdagen inte ska lagstifta om vilken
              typ av bolag, bransch eller marknad som fonderna bör eller inte
              bör investera i. Men vi utgår givetvis ifrån att dessa frågor
              även fortsättningsvis får ett betydande inslag i fondernas placeringsstrategi
              och att etik- och miljöfrågorna och reglerna kring detta utvecklas
              och förtydligas.
            </seg>
            <seg n="712f4ef9">
              Tittar vi på resultatutvecklingen under en tioårsperiod, 20012011,
              har AP-fonderna avkastat 270 miljarder kronor och i genomsnitt
              gett en positiv avkastning över tid på 3,4 procent. Detta kan
              jämföras med inkomstindex på 3,1 procent. Det är en viktig jämförelse,
              då inkomstindex är grunden för den årliga uppräkningen av pensionssystemets
              tillgångar och skulder.
            </seg>
            <seg n="14cebcc5">
              Herr talman! Detta innebär att buffertkapitalet bidragit positivt
              till finansieringen av pensionssystemet. Givet detta har fondernas
              avkastning varierat över tid. De kraftiga förluster som fonderna
              hade under år 2008 medverkade exempelvis till att den så kallade
              bromsen aktiverades, vilket fick en kraftigt negativ påverkan
              på pensionsutbetalningarna. Vi bör också komma ihåg att även om
              fonderna det året haft en positiv avkastning hade bromsen slagit
              till eftersom inbromsningen i ekonomin var så kraftfull.
            </seg>
            <seg n="30564b75">
              Som jag nämnde inledningsvis i mitt anförande är balansen mellan
              inbetalningar av avgifter och utbetalningar av pensioner den avgjort
              viktigaste frågan att fokusera på om man vill uppnå ett långsiktigt,
              stabilt pensionssystem. För att uppnå den balansen finns ett flertal
              åtgärder att fundera över. Jag ska ge några exempel.
            </seg>
            <seg n="c153f18f">
              Aktiviteter för att få tidigare inträde på arbetsmarknaden ökar
              de avgifter som inbetalas.
            </seg>
            <seg n="2fc267f4">
              En annan sak som man kan fundera på är att vi har en snittålder
              på ungefär 63 år när man går i pension i vårt land. Satsningar
              på arbetsmiljö är en viktig åtgärd för att människor ska förmå
              arbeta till 65 års ålder. Det skulle öka inbetalningarna till
              systemet avsevärt.
            </seg>
            <seg n="17ae73fd">
              Det finns en tredje sak att fundera över. I dag beräknas och
              inbetalas pensionsavgiften utifrån pensionsgrundande inkomst.
              16 procent betalas in som pensionsavgift i det samlade systemet
              till dem som är pensionärer i dag, och 2,5 procent betalas in
              i PPM-systemet på det individuella premiepensionskontot. Det kanske
              finns anledning att se över det förhållandet. En mindre inbetalning
              till PPM-systemet till förmån för inbetalningar i det samlade
              systemet stärker balansen mellan in- och utbetalningar och minskar
              riskerna att bromsen slår till.
            </seg>
            <seg n="3c6c7640">
              En fjärde sak som det finns anledning att fundera över är om
              den totala avgiften på 18,5 procent kan övervägas för att uppnå
              ett långsiktigt, stabilt pensionssystem.
            </seg>
            <seg n="fc367ad8">
              Herr talman! Avslutningsvis är AP-fonderna och buffertfonderna
              en viktig del i det samlade pensionssystemet. Organisation, placeringsdirektiv,
              avkastning och låga kostnader för förvaltning är viktiga frågor.
              Men dessa frågor är inte avgörande för att säkerställa ett långsiktigt,
              stabilt pensionssystem, vilket är av största vikt oavsett om vi
              är pensionärer eller i yrkesverksam ålder. Därför måste fokus
              i debatten mer handla om balans mellan in- och utbetalningar.
              Vi får säkert återkomma i dessa frågor i en annan debatt här i
              kammaren.
            </seg>
          </u>
          <note type="speaker" n="e4cbc502">
            Anf. 136 ULLA ANDERSSON (V) replik:
          </note>
          <u who="ulla_andersson_c170b8" xml:id="i-804d51fc01e78851-1" n="1e3b3631">
            <seg n="abba76a2">
              Herr talman! Jag är glad att Sven-Erik Bucht tog upp Etiska rådets
              arbete och tycker att det är en mycket viktig diskussion. Enligt
              min och många andras uppfattning är Etiska rådets arbete väldigt
              otydligt. Det är mycket svårt att se hur de tolkar konventioner
              och hur det påverkar deras arbete direkt och konkret. Det är mycket
              svårt att se hur de väljer ut sina företag. Sjunde AP-fonden har
              till exempel företag på sin lista som Etiska rådet inte ens granskar.
              Norska oljefonden har också företag på sin svarta lista som våra
              AP-fonder investerar i, och de finns inte på Etiska rådets lista.
              Av alla tusentals företag som AP-fonderna investerar i är det
              bara ett fåtal som hamnar på Etiska rådets lista.
            </seg>
            <seg n="c5aeaa3c">
              I den här rapporten från Swedwatch, där man har granskat de tre
              största ägarna till gruvbolag, finns det ganska många belägg för
              att de begår grova brott, men det är bara ett av de här företagen
              som finns på Etiska rådets lista trots att flera av dem har investeringar
              i dem.
            </seg>
            <seg n="a500aedc">
              Jag tycker att det skulle vara intressant om Etiska rådet förtydligade
              sitt arbete och talade om vad de konkret jobbade med. Hur länge
              ska man föra en dialog? Hur kan man förtydliga vad den dialogen
              innehåller? De skulle också utåt kunna tala om vilka brott och
              vilka företag de jobbar med på olika sätt. Man skulle också kunna
              definiera vilka företag som har certifierat ett etik- och miljöarbete
              och prioritera dem vid investeringar. Forskning visar att det
              är mer lönsamt att investera i företag som inte begår brott mot
              miljöriktlinjer och etiska riktlinjer.
            </seg>
            <seg n="1e15b613">
              Min fråga till Sven-Erik Bucht är: På vilket sätt vill Socialdemokraterna
              ta tag i de här frågorna? Jag tycker inte att ditt anförande på
              något vis gav svar på det. Det handlade mer om att det är viktigt
              med ett etiskt råd, för då kan man påverka, och sedan var det
              bra. Jag tycker inte att ni på något sätt har lagt fram förslag
              på hur man ska utveckla Etiska rådets arbete. De borde kanske
              till och med ha mer pengar till sitt arbete.
            </seg>
          </u>
          <note type="speaker" n="8e87c2a2">
            Anf. 137 SVEN-ERIK BUCHT (S) replik:
          </note>
          <u who="sven-erik_bucht_da1a1d" xml:id="i-3b50fe75dc5b198f-0" n="2ef6b6aa">
            <seg n="d52e5d05">
              Herr talman! Jag vet inte om Ulla lyssnade på mitt anförande.
              Jag sade att vi ska se över placeringsdirektiven. Det inbegriper
              givetvis etik- och miljöfrågor.
            </seg>
            <seg n="2ef0522b">
              Sedan tror jag att vi som folkföreträdare mycket bättre måste
              följa den här verksamheten. Vi hade representanter bland annat
              för AP-fonderna här på en hearing, och jag tror att det är viktigt
              att vi årligen har den typen av hearingar så att man kan ta upp
              de här frågorna och vi som folkföreträdare bättre kan följa dem.
            </seg>
            <seg n="d15b4f5b">
              Jag tror inte att etikrådet som de har är fulländat. De utvecklar
              det hela tiden och gör det bättre, men jag tror att det är viktigt
              att de är med och påverkar i rätt riktning. Sedan går det alltid
              att bli bättre.
            </seg>
          </u>
          <note type="speaker" n="dccb1b36">
            Anf. 138 ULLA ANDERSSON (V) replik:
          </note>
          <u who="ulla_andersson_c170b8" xml:id="i-804d51fc01e78851-2" n="1e3b3631">
            <seg n="8c23dc4e">
              Herr talman! Jag ska fortsätta med mina frågor till Sven-Erik
              Bucht. Den tidigare statliga utredningen rekommenderade riksdagen
              och regeringen att införa etik och miljö i lagstiftningen kring
              AP-fonderna. Det har inte blivit gjort sedan den utredningen kom.
              Jag undrar om Socialdemokraterna är villiga att göra det.
            </seg>
            <seg n="79debcb5">
              Jag vill också fråga Socialdemokraterna om ni skulle vilja se
              ett oberoende råd, det vill säga ett råd som faktiskt granskade
              och bidrog till en ökad debatt kring AP-fondernas placeringar
              och också synliggjorde viktiga frågor för oss i finansutskottet
              och riksdagen att diskutera och ta ställning till.
            </seg>
            <seg n="036b787e">
              Man kan ju påverka på olika sätt. Man kan påverka som man gör
              i dag, där ingen egentligen riktigt vet hur de jobbar, vilka frågor
              de håller på med eller när de anser sig vara klara. Det är väldigt
              svårt att få svar på det, och man får inte heller svar på hur
              de vaskar ut olika företag, eftersom det är affärshemligheter
              och sådant som ligger bakom. Jag har försökt, om jag säger så.
            </seg>
            <seg n="7e3366cc">
              Man kan också påverka genom att från AP-fonderna vara tydliga
              med att man prioriterar företag som har en certifiering kring
              miljö och etik. Då skickar man signaler till alla andra företag
              och också till andra placerare, eftersom man nu ska vara normgivande
              på finansmarknaden från statens sida. Jag funderar på om Socialdemokraterna
              skulle kunna vara intresserade av något sådant. Jag tycker att
              ni som ingår i den här pensionsöverenskommelsen faktiskt skulle
              kunna bidra till en ökad debatt, bland annat genom att låta fler
              vara med i den debatten och inte ha den så mycket i slutna rum
              och genom att själva lyfta de här frågorna. Det är väldigt tyst
              kring dem, och jag saknar viktiga röster i debatten.
            </seg>
          </u>
          <note type="speaker" n="d9fc1b25">
            Anf. 139 SVEN-ERIK BUCHT (S) replik:
          </note>
          <u who="sven-erik_bucht_da1a1d" xml:id="i-3b50fe75dc5b198f-1" n="2ef6b6aa">
            <seg n="a4e08efe">
              Herr talman! Vår uppfattning när det gäller lagstiftning är klar
              och tydlig. Vi ska inte lagstifta om vilka typer av bolag, branscher
              eller marknader som fonderna bör eller inte bör vara investerare
              i. Vi är väldigt tydliga på det området. Man kan utveckla etik-
              och miljöfrågor och framför allt följa dem, som jag nämnde i mitt
              förra inlägg.
            </seg>
            <seg n="3732547e">
              Jag vet inte om Ulla Andersson uppmärksammade att vi har höga
              externa kostnader och många externa placerare, och det är klart
              att det kan vara så att det är svårt att följa just för att man
              lägger så mycket externt.
            </seg>
            <seg n="d549b6e8">
              Du var i ditt inlägg inne på bonusar. Man har ju resultatbaserade
              bonusar i de externa kostnaderna. De är på 858 miljoner, så det
              är stora pengar som finns där. Jag tror att man måste utveckla
              den egna organisationen i stället för att kanske bara förlita
              sig på andra, för annars får man sämre kontroll, kanske även på
              etik- och miljöfrågorna.
            </seg>
          </u>
          <note type="speaker" n="dce15c62">
            Anf. 140 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-c79f6c6e995ddca5-2" n="837fa208">
            <seg n="b0aba59a">
              Herr talman! Detta betänkande behandlar den återkommande utvärderingen
              som görs gällande AP-fondernas verksamhet. Just i år råkar det
              dessutom vara så att en utredning har presenterats angående AP-fondernas
              framtid. Jag kommer bara kort att beröra detta, då remissvar och
              beredning av frågan avvaktas innan utskottet tar ställning till
              utredningen. Det kan ändå vara intressant att nämna Buffertkapitalsutredningens
              slutbetänkande, som utvärderar bland annat buffertfondernas uppdrag,
              placeringsregler, struktur och förvaltningsstyrning.
            </seg>
            <seg n="e4c963f2">
              Det är nu drygt tio år sedan den senaste förändringen av AP-fondssystemet
              gjordes. Sedan 2001 har nuvarande struktur och placeringsregler
              varit i bruk. Kanske är det därför logiskt att utvärdera hur det
              har fungerat och hur det kan förbättras.
            </seg>
            <seg n="9076db2b">
              Tiden som förflutit har präglats av väldigt speciella förutsättningar
              på de finansiella marknaderna. Hur har då systemet med AP-fonderna
              stått sig under dessa betingelser? Ja, just detta faktum anges
              som ett av skälen till att fonderna inte når sina uppsatta finansiella
              mål. Det finns därför också, bland annat av dessa skäl, anledning
              att framöver fortsätta diskussionen om hur systemet kan utvecklas
              och göras mer effektivt när det gäller förvaltning av buffertfonderna.
            </seg>
            <seg n="e8d52dda">
              Med anledning av denna buffertkapitalsutredning ordnade finansutskottet
              tillsammans med socialförsäkringsutskottet en öppen hearing. Den
              som inte hade möjlighet att närvara eller på annat sätt lyssna
              på denna hearing kan jag bara rekommendera att läsa protokollet
              som finns bifogat till utskottets betänkande. Det var en mycket
              intressant diskussion.
            </seg>
            <seg n="ac0d76fe">
              Ett av de konstruktiva förslag som kom upp under denna hearing,
              och som tilltalade mig mycket, var att inrätta en årlig öppen
              utfrågning av AP-fondsstyrelserna. En sådan öppen utfrågning skulle
              kunna främja viktiga diskussioner, vilket har nämnts här tidigare,
              om etiska riktlinjer, frågor som rör miljöfrämjande placeringsstrategier,
              frågor om lönepolicy och rörliga ersättningar, kostnadseffektivitet
              och så vidare. Men intill dess att en sådan ordning eventuellt
              skulle kunna bli verklighet får vi väl se debatten som vi har
              här i kammaren i dag som en sådan livaktig diskussion som kanske
              fungerar både som policyskapande och granskande.
            </seg>
            <seg n="8dea487c">
              När det gäller riktlinjerna för etik och miljö kan vi konstatera
              att fonderna fortsätter att arbeta med de förslag som tidigare
              givits, bland annat av Kommittén om AP-fondernas etik- och miljöansvar.
              Fonderna arbetar med att utveckla metoder för att frågor om etik
              och miljö ska ingå i kapitalförvaltningen och i analysen av placeringar
              och att dessa frågor inte enbart ska behandlas av specialister.
              På detta sätt blir ansvaret för dessa frågor bredare och ingår
              då också i den grundläggande analysen. Det blir en del i värderingen
              av respektive placering. Detta är positivt och viktigt. Det ska
              vara högt ställda krav på miljö och etik, särskilt med tanke på
              att AP-fonderna genom sin storlek, sin verksamhet som förvaltare
              av svenska folkets pensionsmedel och med sin statliga prägel blir
              en viktig normgivare i samhället. Vi har därför all anledning
              att återkomma i dessa diskussioner, och regeringen gör av samma
              anledning också återkommande utvärderingar omkring dessa frågor.
            </seg>
            <seg n="100d9078">
              Samma sak gäller egentligen också lönepolicy och rörliga ersättningar.
              Det är viktigt att det även här finns en transparens och tydlighet.
              Vi kan konstatera att fonderna inte ger någon rörlig ersättning
              till ledande befattningshavare längre och att övriga anställda
              får rörlig ersättning direkt kopplad till fondernas resultat.
              Det kanske är en av anledningarna till att förvaltningskostnaderna
              i år totalt sett är 250 miljoner lägre än vad de var året före.
              Icke desto mindre gäller att utskottet även framledes avser att
              lägga stort fokus på att förvaltningen sker på ett kostnadseffektivt
              sätt.
            </seg>
            <seg n="68cc65fd">
              En viktig utgångspunkt är att det finns en värdegrund och policy
              när det gäller den här typen av frågor. Det är svårt, för att
              inte säga ogörligt, att i detalj reglera detta. Samhället förändras
              och nya krav tillkommer. En alltför rigid reglering riskerar därför
              att få motsatt effekt när det gäller just den här typen av frågor.
              Dessutom är det utskottets bestämda uppfattning att riksdagen
              inte bör lagstifta eller styra fonderna när det gäller vilka bolag,
              branscher, marknader eller regioner som fonderna ska investera
              i.
            </seg>
            <seg n="0d1749b4">
              Fondernas placeringar ska styras av det som är till långsiktig
              nytta för kommande pensionsåtaganden. Det finns en uppgörelse
              för att fonderna ska styras av renodlat finansiella mål. Det är
              viktigt att både i nuvarande form och i en eventuell annan förvaltningsstruktur
              beakta vikten av att fonderna skyddas från politisk påverkan och
              styrning.
            </seg>
            <seg n="7f0582d3">
              Fortsatt uppföljning och utvärdering av fondernas verksamhet
              och strategier är säkerligen en återkommande fråga, och en annan
              fråga som är viktig att diskutera är vilken riskexponering och
              vilka riskanalyser fonderna arbetar efter. Det är viktigt att
              det finns en medvetenhet och att det utarbetas modeller för hur
              stora marknadssvängningar hanteras. Det är förvisso ett arbete
              som görs i fonderna. Dessa verktyg har börjat användas under innevarande
              år, men det är viktigt att det sker en uppföljning och utvärdering
              av hur det arbetet fungerar.
            </seg>
            <seg n="f9e9af04">
              Fondernas resultat har varierat stort över den tioårsperiod som
              förflutit sedan placeringsreglerna trädde i kraft. En av förklaringarna
              är förstås att det varit en tid av fluktuationer, som nämndes
              tidigare, på de finansiella marknaderna. Resultaten påverkas stort
              av hur aktiemarknaderna presterar. Som kuriosa kan konstateras
              att obligationsplaceringarna förbättrat resultatet under perioden,
              apropå placeringsregeldiskussionen. Det understryker vikten av
              att det finns en riskspridning.
            </seg>
            <seg n="cb5d0a04">
              Över tioårsperioden har ingen av fonderna nått upp till sina
              fastställda avkastningsmål. Däremot har avkastningen överstigit
              inkomstindex under perioden, vilket betyder att avkastningen bidragit
              till finansieringen av systemet, i nominella tal betyder det ett
              tillskott på 28 miljarder. Resultatet för året 2011 har dock inneburit
              en förlust på 17 miljarder, och systemet har belastats med 22
              miljarder under 2011. Den skillnaden på 5 miljarder utgörs alltså
              av skillnaden mellan pensionsinbetalningar och utbetalningar,
              vilket således belastar fondernas kapital. Icke desto mindre har
              buffertkapitalet så här långt levt upp till namnet, och så här
              långt har systemet visat sig hållbart genom att avkastningen överstigit
              inkomstindex även om resultatet på ett tillfredsställande sätt
              inte når upp till de uppsatta målen.
            </seg>
            <seg n="66f0ae5c">
              Herr talman! Vi kan nog utgå från att dessa frågeställningar
              även fortsättningsvis kommer att diskuteras, och jag ser fram
              emot att återkomma i dessa frågor. Med det, herr talman, yrkar
              jag bifall till utskottets förslag i betänkandet.
            </seg>
          </u>
          <note type="speaker" n="57d6cad6">
            Anf. 141 CARL B HAMILTON (FP):
          </note>
          <u who="carl_b_hamilton_f30000" xml:id="i-dc1d310d40888ee0-0" n="b9033c75">
            <seg n="371345b1">
              Herr talman! Efter Jörgen Anderssons utmärkta anförande kan jag
              hålla mig kort. Låt mig börja med att säga att när man hör en
              sådan här debatt eller läser betänkandet kan man få intrycket
              att pensionerna i Sverige bestäms av AP-fonderna. Så är det inte,
              utan de bestäms av samhällsekonomins tillväxt och utveckling.
              Får vi en dålig bnp-tillväxt, får vi en dålig samhällsekonomisk
              utveckling, spelar det ingen roll vilka fonder man har. Det kommer
              att gå dåligt inte bara för fonderna utan också för de utbetalade
              pensionerna.
            </seg>
            <seg n="39860014">
              Pensionssparandet är en verksamhet som pågår i många länder och
              där finns vissa gemensamma problem. Ett problem är att när det
              väl finns fonder, massor med pengar, är det oerhört lockande för
              andra än de som ser till pensionärernas bästa att norpa lite av
              pengarna. Det kan vara näringsliv, fackföreningsrörelse och inte
              minst politiker. Vi har erfarit det i Sverige, och det finns som
              systemproblem i alla länder som har den typen av system. Därför
              är det, som redan sagts av bland annat Jörgen Andersson, oerhört
              viktigt att ha ett robust system som kan stå emot påtryckningar
              från dem som vill ta pensionärernas pengar att användas på annat.
            </seg>
            <seg n="540c5a69">
              Därmed kommer vi in på frågan hur man ska ta hänsyn till etik
              och miljö. Det är ju värderingsfrågor. Vad är etiskt? Vad är oetiskt?
              Du kan tycka det ena, och jag kan tycka det andra. Olika personer,
              partier och rörelser lägger olika mycket vikt på hur miljöaspekten
              ska vägas in. Sven-Erik Bucht med sin bakgrund i gruvindustrin
              ser sannolikt att miljöproblemen där är något mindre än vad företrädare
              för andra partier skulle göra och ser kanske fördelarna med gruvindustrin
              desto mer.
            </seg>
            <seg n="b061c99b">
              Jag vill slå ett slag för att vi ska komma ihåg att vi måste
              ha en rollfördelning. Vi som är pensionärer jag tillhör den gruppen
              nu är angelägna om att ni som är yngre inte slarvar med pengarna
              och placerar dem i projekt som inte har en god avkastning, som
              inte ger pensioner. Det är otroligt viktigt att upprepa det. Den
              här debatten blir lite konstig om huvudvikten ligger på etik och
              miljö. Det viktiga är att se till att systemet för det första
              är robust och för det andra levererar. Jag kan återkomma till
              det om någon blir upprörd över det påståendet.
            </seg>
            <seg n="ff37abd5">
              Avslutningsvis vill jag, herr talman, säga till Sven-Erik Bucht:
              Tro inte att vi är intresserade av att sänka avsättningarna från
              2 ½ procent i PPM-systemet. Jag vet att det finns sådana tankar
              inom socialdemokratin, men det är ett bestämt nej på den punkten.
            </seg>
          </u>
          <note type="speaker" n="db5dfd00">
            Anf. 142 ULLA ANDERSSON (V) replik:
          </note>
          <u who="ulla_andersson_c170b8" xml:id="i-804d51fc01e78851-3" n="1e3b3631">
            <seg n="c2f84e05">
              Herr talman! Carl B Hamilton talar om ett pensionssystem som
              ska vara robust och leverera. Man kan verkligen ifrågasätta om
              det här pensionssystemet har gjort det. Bromsen slog till innan
              istiden kom, som Bo Könberg sade, och PPM-systemet kan man nog
              säga har blivit en flopp. Det borde även Carl B Hamilton inse.
              Hade vi i stället lagt pengarna från PPM-systemet i den allmänna
              pensionen, alltså till inkomstpensionen, hade bromsen inte behövt
              slå till. Det tycker jag såklart är värt en diskussion.
            </seg>
            <seg n="fe7e48ee">
              Jag begärde replik för Carl B Hamilton frågade vad som är etik
              och miljö. Vi har ju förbundit oss till FN-konventioner om både
              etik och miljö. Det finns alltså internationella riktlinjer. Dessutom
              har vi gemensamt i riksdagen, över alla partigränser, fattat beslut
              om en politik för global utveckling, vilket alla politikområden
              ska följa.
            </seg>
            <seg n="d75c78ee">
              Vi har på olika sätt tillsammans definierat vad vi menar, och
              ändå säger Carl B Hamilton att det är en tolkningsfråga. Javisst,
              det kan det självklart vara, men om vi håller oss till det som
              vi gemensamt skrivit under och fattat beslut om borde det kunna
              gå att hitta en gemensam linje i det hela. Dessutom ger investeringar
              i företag som inte begår brott mot miljö och etik bättre avkastning.
              De behöver alltså inte stå i konflikt med varandra.
            </seg>
            <seg n="b8745768">
              Problemet är när de två står i konflikt med varandra och avkastningen
              hela tiden är överordnad. Vi vet inte ens när det sker, hur ofta
              det sker och hur vanligt det faktiskt är. Det borde synliggöras
              för att kunna få en mer allmän debatt. Det tycker jag att även
              Carl B Hamilton borde kunna vara intresserad av. Det är viktigt
              för demokratin. Det är viktigt för att vi på olika sätt ska leva
              av de pengarna så småningom eller i dag.
            </seg>
          </u>
          <note type="speaker" n="77036305">
            Anf. 143 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-dc1d310d40888ee0-1" n="b9033c75">
            <seg n="08ca11f2">
              Herr talman! Varför slog bromsen till? Jo, för att det var en
              dålig bnp-utveckling. Det var en dålig tillväxttakt. Vi råkade
              ut för den internationella finanskrisen. Det illustrerar det som
              jag började med att säga, att vi kan ha ett hur fint system som
              helst med buffertfonder, men om vi inte har en grundläggande god
              ekonomisk utveckling klarar vi inte pensionerna. Det var därför
              bromsen slog till. Det finns nämligen en regel som säger att pensionerna
              i det nya systemet ska vara anpassade till eller följa bnp-utvecklingen
              eller löneindex.
            </seg>
            <seg n="b4a451fc">
              Det är möjligt att Ulla Andersson och hennes parti vill att pensionerna
              ska utvecklas oberoende av inkomsterna i resten av samhället,
              men det är inte ett robust system. Det är inte hållbart över tiden,
              vilket vi såg i det gamla systemet. Jag vet att Vänsterpartiet
              tyckte att det var bra och inte ville byta till det nya. Den avgörande
              skillnaden är att vi vill ha ett system som följer den ekonomiska
              utvecklingen, som jag sade, men också förändringarna i demografin.
              Det tror vi och de partier som deltagit i pensionsgruppen är ett
              stabilt pensionssystem. Och det finns säkert även andra som gör
              det.
            </seg>
            <seg n="4792b2ea">
              Sedan har vi frågan om det etiska och det miljömässiga. Som några
              har sagt går det inte att lagstifta om detta. Jag tror att det
              vore väldigt olyckligt om man skulle inbjuda till ett system där
              politiker sitter och bestämmer vad som är etiskt rätt och vad
              som är miljömässigt fel. Då har man inte ett robust system. Det
              är inte så enkelt som Ulla Andersson ger intryck av när hon säger
              att det är glasklart vad som är det ena och vad som är det andra.
              Jag tror att vi måste ha en rollfördelning. Politikerna bestämmer
              om systemet och lagarna. Sedan måste vi delegera själva beslutsfattandet
              till i detta fall styrelser i olika buffertfonder.
            </seg>
          </u>
          <note type="speaker" n="d930c43d">
            Anf. 144 ULLA ANDERSSON (V) replik:
          </note>
          <u who="ulla_andersson_c170b8" xml:id="i-804d51fc01e78851-4" n="1e3b3631">
            <seg n="07738b90">
              Herr talman! Till skillnad från Carl B Hamilton tycker jag att
              det är ett problem att vi bygger våra pensioner det här är reserverna
              på till exempel väldigt stora investeringar i fossila bränslen,
              som på sikt kanske kommer att göra att de som föds i dag inte
              ens har en jord att leva på. Jag vet inte hur hållbart Carl B
              Hamilton tycker att det är.
            </seg>
            <seg n="23e35301">
              Det är intressant att titta på Norges pensionsfond. De har byggt
              ett system med ett oberoende råd som granskar de placeringar som
              görs. En del av AP-fondernas stora problem är att de har indexerade
              portföljer, det vill säga små placeringar i väldigt många bolag.
              Detta gör det väldigt svårt att granska dem. Skulle man på olika
              sätt i mycket större utsträckning få in någon form av integrering
              av miljö och etik i de placeringar de gör skulle man kanske inte
              stå där med rumpan bar så småningom och upptäcka att man har investerat
              i företag som begår väldigt omfattande och grova brott.
            </seg>
            <seg n="1611fdd0">
              Det finns ganska mycket att diskutera här. Jag har väldigt svårt
              att förstå varför Carl B Hamilton inte vill ha ett oberoende råd
              som lyfter fram de här frågorna så att det på olika sätt leder
              fram till debatt och diskussion. Det blir också klarläggande i
              frågor kring miljö och etik.
            </seg>
            <seg n="89cb0608">
              Jag förstår inte heller varför Carl B Hamilton ifrågasätter de
              konventioner vi redan har skrivit under och politiken för global
              utveckling. Det är det han säger att vi inte kan förhålla oss
              till, fast vi redan har sådana beslut. Jag har lite svårt att
              följa Carl B Hamiltons resonemang, men det är inte första gången.
            </seg>
          </u>
          <note type="speaker" n="a1dcabba">
            Anf. 145 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-dc1d310d40888ee0-2" n="b9033c75">
            <seg n="77863d47">
              Herr talman! Jag hade lite svårt att följa Ulla Anderssons resonemang
              när hon lade saker som jag inte hade sagt i min mun.
            </seg>
            <seg n="e4c8a4fa">
              Låt mig ge ett exempel på det här med miljö och fossila bränslen.
              Per Bolund kanske fyller på senare, vad vet jag. Jag tycker att
              vi ska använda kärnkraft i stället. Då blir vi av med koldioxidutsläpp
              från fossila bränslen. Men jag föreställer mig att andra skulle
              tycka att det var felaktigt, att kärnkraften är en värre miljöfara
              än fossila bränslen. Där har vi olika uppfattningar.
            </seg>
            <seg n="199d34b1">
              Hur ska vi göra med alla de företag som är beroende av elektricitet?
              Ska vi säga att vi ska härleda hur mycket av deras elektricitet
              som kommer från kolkraft, hur mycket som kommer från fossilgas,
              hur mycket som kommer från kärnkraft och hur mycket som kommer
              från vindkraft? Det kommer aldrig att bli något entydigt resultat.
              Ska vi bestämma först när vi har undersökt det och gjort den kalkylen?
              Jag tror att det är väldigt svårt, för att inte säga omöjligt,
              och jag tycker framför allt inte att det är politiker som ska
              göra bedömningen.
            </seg>
            <seg n="b7b6eb3d">
              Det är intressant att Ulla Andersson tar upp detta med Norge.
              Det gäller den norska oljefonden, inte pensionsfonden, men det
              är samma typ av problem. Där är regeln att de inte ska investera
              i Norge. Varför inte? Jo, därför att det blir så stora inkomster
              att den norska ekonomin förvrids. Men det är naturligtvis också
              ett sätt att skydda oljefonden från politisk påverkan i Stortinget.
              Framstegspartiet i Norge vill gärna ta av oljefonderna och ösa
              in i olika projekt, vilket är väldigt populistiskt. Detta är en
              skyddsmekanism. Men jag anser att regeln att en fond bara får
              investera i andra länder aldrig kan tillämpas i Sverige. Det är
              dock ett exempel på kravet på robusthet, som jag talat tidigare
              om.
            </seg>
          </u>
          <note type="speaker" n="54154f4d">
            Anf. 146 PER ÅSLING (C):
          </note>
          <u who="per_asling_f81bf3" xml:id="i-a12e074cdad37f17-0" n="69df9f85">
            <seg n="73aada49">
              Herr talman! Dagens pensionssystem är en form av fördelningssystem
              mellan olika generationer. De som arbetar betalar till dagens
              pensionärer. Flera faktorer påverkar pensionernas utveckling och
              därmed den enskildes pension. Det handlar om samhällsekonomins,
              arbetsmarknadens och näringslivets utveckling, med andra ord om
              hur många som har ett arbete och hur många företagare som bedriver
              verksamhet och därmed betalar skatt till systemet.
            </seg>
            <seg n="255cf858">
              Under 2011 gav AP-fondsförvaltningen en samlad förlust på ca
              17 miljarder kronor, som flera påpekat i talarstolen före mig.
              Det är en följd av den svaga utvecklingen på arbetsmarknaden.
              Speciellt under andra halvåret 2011 blev det påtagligt. Därtill
              minskade kapitalet i fonderna under året med drygt 22 miljarder
              till 873 miljarder kronor. Tyvärr är det, precis som vid flera
              tidigare behandlingar av AP-fondernas verksamhet, bara att konstatera
              att deras förvaltningar inte har gett den avkastning som förväntades
              när de nya placeringsreglerna infördes för drygt tio år sedan.
            </seg>
            <seg n="343dd683">
              Under perioden 2001 till 2011 har ingen av fonderna nått sina
              avkastningsmål. Avkastningen har varierat mycket under åren, till
              stor del som följd av att vi har haft varierande konjunktur och
              dessutom till stor del av den finansiella kris som vi hade för
              några år sedan, den värsta sedan 1930-talet. Totalt sett kan det
              konstateras att det var rätt att reformera AP-fondssystemet. Den
              svenska AP-fondsmodellen har dessutom uppmärksammats med stort
              intresse i andra länder.
            </seg>
            <seg n="0c7078b9">
              Herr talman! Nyligen har den så kallade Buffertfondsutredningen
              lämnat sitt betänkande till regeringen, AP-fonderna i pensionssystemet
              effektivare förvaltning av pensionsreserven . Uppdraget var att
              lämna förslag på åtgärder som syftar till att förbättra förutsättningarna
              för en långsiktig och mer kostnadseffektiv förvaltning av det
              allmänna pensionssystemets buffertkapital. Det gäller generellt
              att få bättre avkastning på AP-fondernas pengar. Det handlar dels
              om att placera kapitalet för bättre avkastning, dels om att se
              till att kostnaderna för AP-fondernas verksamhet inte fortsätter
              att öka.
            </seg>
            <seg n="266219b9">
              När utredningen tillsattes var regeringsdirektivet tydligt. Minst
              tre fonder ska finnas på plats. I debatten tolkas av vissa debattörer
              utredarens förslag om en pensionsreservsstyrelse som om det vore
              att föredra en enda stor AP-fond. Utredaren kan också ha gjort
              vissa uttalanden som bidragit till denna tolkning.
            </seg>
            <seg n="5b4a2aa5">
              Herr talman! Låt mig vara tydlig. AP-fonderna ska inte centraliseras.
              Risken är att vi byter ut en struktur med låg avkastning på våra
              pensionskapital mot en ny struktur som innebär fler nackdelar
              än fördelar. Den direkta positiva effekten med att ha en fond
              är enkel att se: De administrativa kostnaderna kan skäras ned
              kraftigt. Men nedskärningar i administrativa kostnader är möjliga
              även inom ramen för ett flerfondssystem.
            </seg>
            <seg n="090d0099">
              Låt oss inte förblindas av det som enklast kan uppfattas som
              lättgörligt. Med en enda jättefond som dessutom föreslås få friare
              placeringsregler riskerar vi att hamna i en situation med högre
              risktagande för en enda part. Erfarenheter från vår omvärld bekräftar
              dessutom det synsättet. Syftet med att ha flera fonder är att
              minska risktagandet på total nivå. När det finns flera fonder
              blir det inte lika stort genomslag för misstag i strategiska bedömningar.
              Utredningen föreslår att friare placeringsregler införs, liksom
              att dagens kvantitativa placeringsregler ersätts med en aktsamhetsprincip.
              Jag tycker att detta är bra, och det ligger väl i linje med vad
              Centerpartiet har förespråkat under flera år.
            </seg>
            <seg n="cddc9cdc">
              Herr talman! Jag framhöll tydligt innan utredningen lämnade sitt
              betänkande att det är viktigt med flera AP-fonder och även med
              en geografisk spridning. Det sprider nämligen risker, gynnar mångfald
              och belyser investeringsmöjligheter ur flera perspektiv. Alla
              investeringsbeslut ska inte fattas i Helsingfors. Eftersom två
              av AP-fonderna är lokaliserade till Göteborg är det för Centerpartiet
              en självklarhet att någon AP-fond även i ett reformerat system
              ska lokaliseras dit.
            </seg>
            <seg n="1dc6ad5e">
              Den sjätte AP-fonden har haft en särskild uppgift: att investera
              även i onoterade bolag. Fonden får stryka på foten i utredningens
              förslag. Jag anser att frågan om det statliga ägarkapitalet är
              en så pass viktig fråga att den behöver lyftas in i den översyn
              av det statliga ägarkapitalet som för närvarande pågår på Näringsdepartementet.
              Offentligt ägarkapital har en fortsatt viktig marknadskompletterande
              roll. Det är svårt att finansiera tidiga skeden och tidig expansion,
              och även här kanske speciellt här har det offentliga kapitalet
              en viktig roll att fylla.
            </seg>
            <seg n="0a345ce2">
              Herr talman! Låt mig avslutningsvis summera min syn på utredningens
              förslag. Friare placeringsregler ser jag som en viktig slutsats
              i förslaget som vi bör gå vidare med. Det skulle möjliggöra för
              fler investeringar men också innebära stora samhällsekonomiska
              vinster. Minst tre fonder är grundläggande i de fortsatta diskussionerna
              kring AP-fondernas framtid. Likaså är en decentraliserad struktur
              med en geografisk spridning viktig för diversifiering i fondernas
              strategiska bedömningar.
            </seg>
          </u>
          <note n="aedae6cb">
            Jag yrkar med detta bifall till utskottets förslag.
          </note>
          <note type="speaker" n="d6114e62">
            Anf. 147 PER BOLUND (MP):
          </note>
          <u who="per_bolund_61c5be" xml:id="i-fb3d1ac45907f782-0" n="2143bb1a" next="i-7d3f46a4029a1d07-0"/>
          <note n="d8a85204">
            Herr talman! Jag börjar med att yrka bifall till Miljöpartiets
            reservation nr 1.
          </note>
          <u who="per_bolund_61c5be" xml:id="i-7d3f46a4029a1d07-0" n="2143bb1a" prev="i-fb3d1ac45907f782-0">
            <seg n="f92ed0ba">
              Pensionssystemet och AP-fonderna syftar till att ge oss alla
              en tryggare framtid. När vi blir gamla ska det finnas resurser
              för att vi ska ha ett gott liv även när vi inte orkar arbeta längre.
              Det är ett system vi ställer oss bakom, och vi föreslår heller
              inga stora förändringar i det svenska pensionssystemet. Däremot
              tycker vi att det är en självklarhet att de fonder som ska ge
              oss en trygg framtid också ska investeras på ett sätt som ger
              oss ett stabilt och hållbart samhälle i framtiden. Så är det inte
              i dag, herr talman.
            </seg>
            <seg n="839b6998">
              Vi har tidigare i debatten hört och vi ser alla att det finns
              etiska riktlinjer för fonderna, och det finns ett etiskt råd som
              arbetar. Det viktiga är dock inte att titta på vilka strukturer
              som finns utbyggda utan vilka resultat vi har fått. Där ser vi
              att det fortfarande finns stora brister i AP-fondernas verksamhet.
            </seg>
            <seg n="03ed49bd">
              AP-fonderna har fortfarande stora investeringar i verksamheter
              som knappast kan beskrivas som långsiktigt hållbara. Ett exempel
              är investeringar i företag som framför allt håller på med vapentillverkning,
              alltså vapenindustrin. Det finns även företag som exporterar vapen
              till diktaturer runt om i de länder där AP-fonderna fortfarande
              är investerare.
            </seg>
            <seg n="5590b8bc">
              Vi ser också hur AP-fondernas investeringar görs i bolag som
              bryter mot grundläggande mänskliga rättigheter. Ett exempel lyfts
              fram i Swedwatchstudien om gruvnäringen i inte minst Sydamerika.
              Man har till och med kunnat visa att de bolag fonderna investerar
              i bryter mot internationella konventioner. Det kan rimligtvis
              inte vara i linje med en hållbar och långsiktig investeringsstruktur.
            </seg>
            <seg n="be026f8d">
              Vi ser även hur AP-fonderna investerar i fossila bränslen på
              ett oroväckande sätt, vilket leder till att vi får en ökad klimatpåverkan
              snarare än en minskad. Det är också någonting vi med kraft vänder
              oss emot. Vi gjorde för några år sedan en undersökning av AP-fondernas
              investeringar, och där såg vi att man bara inom industrisektorn
              investerade 35 miljarder kronor i bolag som framför allt har sitt
              verksamhetsområde inom fossil energi.
            </seg>
            <seg n="65b3d583">
              Motsvarande investeringar i bolag som primärt jobbar med förnybar
              energi låg på 800 miljoner kronor. Det gör alltså att 98 procent
              av investeringarna inom energiinvesteringar görs i fossil energi.
              Detta gäller den första till fjärde AP-fonden.
            </seg>
            <seg n="10770ea3">
              Carl B Hamilton lyfte i ett replikskifte tidigare fram att det
              kunde vara svårt med gränsdragningen för vilka energiinvesteringar
              som ska göras, men vi borde åtminstone kunna enas om investeringar
              som inte borde göras. Om vi nu är överens om att investeringar
              i fossil energi inte är rätt väg framåt, låt oss då sätta det
              som ett första steg denna riksdag borde kunna enas om som en gemensam
              investeringsinriktning.
            </seg>
            <seg n="c7613d20">
              Jag kan också be Carl B Hamilton notera att det i reservationen
              som finns och i vår motion inte heller står någonting om kärnkraften,
              som Carl B Hamilton lyfte fram. Det är i stället just de investeringar
              i fossilt bränsle som görs som vi har kritiserat.
            </seg>
            <seg n="6eb9d508">
              Det har tidigare i debatten diskuterats om man ska styra AP-fondernas
              investeringar och vilka bolag de ska investera i. Det är ett tänkande
              vi vänder oss emot. Vi vill inte styra vilka bolag man ska investera
              i, men däremot tycker vi att det är riktigt att ge ramar som investeringar
              ska ske inom att man inte ska investera i vapen som till exempel
              exporteras till diktaturer, att man inte ska bryta mot mänskliga
              rättigheter i de investeringar man gör och att man i sina investeringar
              ska bidra till en hållbar framtid när det gäller klimatfrågan.
            </seg>
            <seg n="7e430933">
              Det har framkommit som en röd tråd att investeringar i till exempel
              hållbar energi eller bolag som inte bryter mot mänskliga rättigheter
              skulle ge sämre avkastning och sämre pensioner. Vi kan inte se
              att det finns några studier som tyder på det. Tvärtom finns det
              rapporter, som Sternrapporten eller FN:s rapport Towards a Green
              Economy , som säger att gröna investeringar ger bättre avkastning
              i framtiden.
            </seg>
            <seg n="6393a46a">
              Vi tycker, herr talman, att det är fundamentalt fel när de fonder
              som ska utgöra vår trygghet vid ålderdom samtidigt bidrar till
              investeringar som skapar en otrygg framtid. Därför yrkar jag bifall
              till Miljöpartiets reservation nr 1.
            </seg>
          </u>
          <note type="speaker" n="4ec5df23">
            Anf. 148 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-dc1d310d40888ee0-3" n="b9033c75">
            <seg n="fd068a41">
              Herr talman! Jag ska fatta mig väldigt kort. Jag tycker att de
              fossila bränslena verkligen är ett problem, och jag är glad över
              den tysta acceptansen av kärnkraft i det sammanhanget. Det är
              bra.
            </seg>
            <seg n="210ac408">
              En fråga jag och mitt parti har diskuterat mycket på senare tid
              just när det gäller fossila bränslen är dock: Hur ska vi ställa
              oss till fossilgas? Om vi driver en fabrik med fossilgas blir
              utsläppen bara en tredjedel än vad de hade varit med kolkraft.
              Hur ska vi ställa oss till en sådan investering? Om alternativet
              är kolkraft är vi naturligtvis överens om att det är bättre med
              gas än med stenkol, men vad ska vi säga därutöver?
            </seg>
            <seg n="a449dee3">
              Vad är Per Bolunds och Miljöpartiets reflektion över detta dilemma,
              om man nu ska beställa en investering?
            </seg>
          </u>
          <note type="speaker" n="37e725cb">
            Anf. 149 PER BOLUND (MP) replik:
          </note>
          <u who="per_bolund_61c5be" xml:id="i-302b902685b47612-0" n="2143bb1a">
            <seg n="3e11384d">
              Herr talman! Det var lite långtgående att tolka det jag sade
              som en acceptans för kärnkraft. Det kan jag lugna Carl B Hamilton
              med: Miljöpartiet har inte bytt ställning när det gäller kärnkraften.
              Där står vi fortfarande kvar.
            </seg>
            <seg n="a2678a1d">
              Jag tycker dock att det ändå finns en viss logik här om det nu
              finns olika uppfattningar i riksdagen, låt oss då försöka enas
              om minsta möjliga överenskommelse. Då kan vi enas om att åtminstone
              sortera bort de energislag vi alla tycker är oacceptabla. Om nu
              Carl B Hamilton och jag har olika uppfattningar när det gäller
              kärnkraften, låt oss då för tillfället lägga den diskussionen
              åt sidan och fokusera på de energislag vi åtminstone borde kunna
              enas om att vi ska investera våra framtida pensionspengar i.
            </seg>
            <seg n="0fc354d6">
              Sedan kan man diskutera vidare om vår inställning till olika
              energislag. Jag kan hålla med Carl B Hamilton om att fossilgas
              är bättre än kol, men sedan är en ytterligare fråga om man då
              ska uppmuntra att pensionsfonderna investeras i det som är näst
              bäst eller tredje bäst. Kanske ska man i stället investera i det
              som är absolut bäst.
            </seg>
            <seg n="0df06b5f">
              Om Carl B Hamilton, jag och resten av kammaren skulle kunna enas
              om att pensionsfonderna inte ska investeras i kolindustrin skulle
              jag tycka att det var ett stort steg framåt i sig. Är Carl B Hamilton
              beredd att göra en sådan överenskommelse skulle jag alltså gladeligen
              göra den redan i morgon dag.
            </seg>
          </u>
          <note n="fed76d24">
            Överläggningen var härmed avslutad.
          </note>
          <note n="7caed5f4">
            13 § Utvärdering av Riksbankens penningpolitik och arbete med
            finansiell stabilitet 20052010
          </note>
          <note n="d2336b75">
            Föredrogs
          </note>
          <note type="speaker" n="e049f962">
            Anf. 150 ULLA ANDERSSON (V):
          </note>
          <u who="ulla_andersson_c170b8" xml:id="i-804d51fc01e78851-5" n="1e3b3631">
            <seg n="70de4f19">
              Herr talman! Vänsterpartiet delar utvärderarnas uppfattning att
              Riksbanken och övriga inblandade myndigheter gjorde ett bra jobb
              under finanskrisens första fas. Deras åtgärder bidrog till att
              begränsa krisens effekter på den svenska ekonomin.
            </seg>
            <seg n="3220ab8d">
              Till viss del instämmer vi även i utvärderarnas rekommendationer
              för att förebygga och hantera finansiella kriser. Däremot kan
              man konstatera att flertalet av utvärderarnas förslag redan var
              under utredning i bland annat Finanskriskommittén när rapporten
              lämnades till finansutskottet.
            </seg>
            <seg n="06c10c5d">
              Utvärderingen pekar på hur nära det var, vilket även Riksgälden,
              finansministern med flera gjort tidigare, att den svenska finansmarkanden
              kollapsade under finanskrisen bland annat på grund av bankernas
              stora utlandsupplåning men också på grund av deras oansvariga
              utlåning i de baltiska länderna som drabbade deras medborgare
              väldigt hårt och innebar att två av våra stora banker var nära
              att gå omkull.
            </seg>
            <seg n="8e8237a8">
              Vänsterpartiet anser däremot att utvärderarnas förslag inte räcker
              till för att åtgärda de grundläggande problem som finns på finansmarknaderna.
              Det behövs betydligt mer genomgripande åtgärder för att minska
              risktagandet och trygga den finansiella stabiliteten i den svenska
              ekonomin.
            </seg>
            <seg n="6668dd1a">
              En viktig åtgärd är enligt Vänsterpartiet att införa en bankdelningslag,
              som separerar traditionell bankverksamhet från spekulativ investmentverksamhet.
              Ett liknande förslag lämnades nyligen av EU:s så kallade högnivågrupp
              för reformering av EU:s banksektor. Det var, tycker jag, en mycket
              glädjande nyhet. En bankdelningslag skulle kraftigt minska riskerna
              för en kommande finanskris, och framför allt skulle skattebetalarnas
              och samhällets kostnader minska. Det är inte rimligt att Sveriges
              fyra storbanker tjänar 30 miljarder per år för att svenska skattebetalare
              garanterar deras verksamhet. Bankerna lånar därför själva billigare
              på marknaden och blir mindre granskade eftersom deras långivare
              vet att svenska staten står bakom och garanterar deras verksamhet.
              Så kan det inte få fortsätta. Men mer om detta senare då den svenska
              Finanskriskommitténs arbete är klart och det arbetet så småningom
              hanteras av utskottet.
            </seg>
            <seg n="3544954e">
              Jag blev, herr talman, faktiskt lite besviken när jag läste den
              utvärdering som finansutskottet beställt och säkert betalat mycket
              för, dels för att mycket att det som tas upp inte är något nytt
              kring finansiell stabilitet och hade behövt vara mer djupgående
              och utförligt, dels för att utvärderingen saknar en övergripande
              diskussion om penningpolitikens mål och förutsättningar. Det går
              inte heller att utifrån utvärderarnas redovisning dra några slutsatser
              om räntepolitiken under perioden varit väl avvägd eller inte.
            </seg>
            <seg n="279cba6b">
              Vår kritik delas av Riksgäldskontoret, LO, TCO. Flera av de områden
              som pekas ut i utskottets utvärderingsdirektiv behandlas inte
              heller i utvärderingen. Till exempel genomförs ingen djupare granskning
              av den flexibla penningpolitiken och Riksbankens svårigheter att
              bedriva en räntepolitik utifrån mycket osäkra uppskattningar av
              resursutnyttjandet i den svenska ekonomin.
            </seg>
            <seg n="0b4b2b88">
              Utvärderingen konstaterar att Sverige har haft lägre inflation,
              större avvikelser från inflationsmålet, större konjunkturella
              realekonomiska obalanser och högre arbetslöshet än övriga jämförbara
              länder. Tyvärr drar utvärderarna inga slutsatser av den utvecklingen.
              De konstaterar endast att Riksbankens försök att stabilisera produktionen
              har varit ojämnt, och det finns en antydan i siffrorna om att
              Riksbanken under perioden hade kunnat föra en mer stimulerande
              penningpolitik, vilket är en del av den diskussion som pågår inom
              direktionen. Två av direktionens ledamöter har uttryckt det tydligt
              och försökt påverka på olika sätt. Bland annat har Lars E O Svensson
              menat att den åtstramande penningpolitik som Riksbanken fört sedan
              den nya regimen infördes, där Riksbanken konstant legat under
              inflationsmålet, inneburit att tiotusentals arbetstillfällen gått
              förlorade varje år. Han menar vidare att penningpolitiken kan
              spela roll för arbetsmarknadens funktionssätt genom att den påverkar
              matchningseffektiviteten, vilket faktiskt är ett smått sensationellt
              erkännande.
            </seg>
            <seg n="44b638b5">
              Riksbanken har länge, längre än de allra flesta, haft den inställningen
              att penningpolitiken inte har någon långsiktig effekt på arbetslösheten.
              Både Svensson och Finanspolitiska rådet menar att oerfaren arbetskraft
              är mer konjunkturkänslig än erfaren arbetskraft, vilket borde
              vara en självklarhet numera även om det säkert finns en och annan
              nyliberal som fortfarande inte vill inse fakta.
            </seg>
            <seg n="62f02d46">
              Vänsterpartiet delar både denna utvärderings och den tidigare
              utvärderingens uppfattning att penningpolitiken har varit alltför
              stram, vilket har resulterat i ett svagare resursutnyttjande och
              en lägre sysselsättning i ekonomin än nödvändigt och en inflationstakt
              som trendmässigt har understigit inflationsmålet. Detta har lett
              till att tiotusentals arbetstillfällen har gått förlorade. Det
              är ett högt pris både för samhällsekonomin och för den enskilde
              individen som drabbas. Detta borde, tycker jag, föranleda en diskussion
              i utskottet och i utvärderingen, men det har vi inte fått se.
            </seg>
            <seg n="f7768bc5">
              I den debatt som förts i Riksbankens direktion har det varit
              tydligt att ledamöterna tolkat målen för penningpolitiken på olika
              sätt. Men det lämnar både utvärderingen och utskottet därhän.
              Jag menar att lagstiftningen måste ses över och att målen för
              penningpolitiken behöver förtydligas. För vår del skulle det innebära
              att inflationsmålet behöver kompletteras med ett explicit mål
              för den reala ekonomin. Därför menar vi att inflationsmålet bör
              kompletteras med ett sysselsättningsmål för att penningpolitiken
              ska understödja den ekonomiska politikens övergripande mål om
              full sysselsättning.
            </seg>
            <seg n="26f9573c">
              Sysselsättningsmålet ska, till skillnad från de hänsyn till den
              realekonomiska utvecklingen som Riksbanken i dag ska ta inom ramen
              för den flexibla inflationsmålspolitiken, inte vara underordnat
              inflationsmålet, utan båda målen ska ha samma vikt. TCO skriver
              i sitt remissvar: TCO anser att Riksbankens mandat i riksbankslagen
              för att verka för prisstabilitet borde utökas till att även explicit
              omfatta ett mål för sysselsättningen.
            </seg>
            <seg n="806d1a92">
              LO:s ordförande Karl-Petter Thorwaldsson har uttryckt samma sak
              i en intervju. Att borgarna inte delar den uppfattningen kan jag
              förstå, men för en socialdemokrat borde det vara möjligt att diskutera
              en sådan komplettering eftersom det borde finnas ett stort intresse
              för att nå full sysselsättning. Då behöver den penningpolitiska
              regimen ses över och förändras. Vi behöver komma åt den strukturella
              arbetslösheten.
            </seg>
            <seg n="d515a422">
              I utvärderingen saknas en diskussion om både inflationsmålet
              och nivån på inflationsmålet. Därmed bortser utvärderarna från
              den omfattande internationella debatt om nivån på ländernas inflationsmål
              som drogs i gång efter finanskrisen. Bland annat hävdade Internationella
              valutafondens chefsekonom något år efter finanskrisen att centralbankerna
              borde höja sina inflationsmål för att minska riskerna för djupa
              ekonomiska kriser. I Sverige har bland annat professorerna Lars
              Calmfors och Per Lundborg pläderat för ett högre svenskt inflationsmål,
              kring 34 procent om det skulle ändras och fastställas i dag, det
              vill säga en eller ett par procentenheter högre än dagens mål
              på 2 procent.
            </seg>
            <seg n="ae07235f">
              Enligt Vänsterpartiets uppfattning bör det svenska inflationsmålet
              höjas. En viktig lärdom av finanskrisen, som utvärderarna tyvärr
              inte tar upp i utvärderingen, är att de låga inflationsmålen allvarligt
              begränsade centralbankernas utrymme att kraftfullt stimulera den
              ekonomiska aktiviteten. Under krisen sänkte centralbankerna snabbt
              styrräntorna ned mot nollnivån. Samtidigt var det uppenbart att
              ekonomierna hade behövt ytterligare stimulans, men räntorna kunde
              inte sänkas mer eftersom de redan var nere på noll. Med ett högre
              inflationsmål får man en högre fallhöjd i penningpolitiken och
              utökade möjligheter för centralbankerna att föra en expansiv penningpolitik.
              Ett högre inflationsmål ger också en större marginal mot deflation,
              det vill säga en utveckling med fallande priser. De låga räntorna,
              som är en följd av de låga inflationsmålen, är också en grundläggande
              orsak till finanskrisen, menar många bedömare. Låga räntor stimulerar
              bland annat hög skuldsättning. Det här är något som måste diskuteras,
              forskas kring och utvärderas och som utskottet så småningom bör
              komma tillbaka till.
            </seg>
            <seg n="26059e56">
              Jag yrkar bifall till vår motivreservation.
            </seg>
          </u>
          <note type="speaker" n="5160bc3c">
            Anf. 151 JÖRGEN HELLMAN (S):
          </note>
          <u who="jorgen_hellman_3bb1f7" xml:id="i-43fb42e8ddf88be0-0" n="e09bfe4e">
            <seg n="eb193ad1">
              Herr talman! Jag tycker att finansutskottet utvärderar penningpolitiken
              på ett bra sätt. Vi har utfrågningar och vi beställer rapporter,
              och i dag diskuterar vi utvärderingen av den finansiella stabiliteten
              20052010, som professorerna Charles Goodhart och Jean-Charles
              Rochet har gjort.
            </seg>
            <seg n="5933e913">
              Det var en historisk tid med en bolånekris i USA som startade
              finanskrisen. Tittar man på finansutskottets handlingar från den
              tiden ser man ofta uttrycket oro på de finansiella marknaderna.
              Denna finanskris och oro inom euroområdet just nu påminner oss
              om att vi måste utvärdera penningpolitiken ordentligt och ofta.
            </seg>
            <seg n="503a9148">
              I våras behandlade vi utvärderingen av penningpolitiken 20092011.
              En slutsats som vi drog då, som vi även kan dra nu med denna rapport,
              är att Sverige kom lindrigt undan finanskrisen. Men vi måste dra
              andra slutsatser också, och en av dem, som Ulla Andersson tog
              upp, är att vi var närmare en kollaps i den svenska banksektorn
              än vad vi trodde då. Då påminns vi om vilka risker våra banker
              tog i Baltikum.
            </seg>
            <seg n="fcc90805">
              Genom myndigheternas snabba och kraftfulla agerande att ge tillgång
              till likviditet lyckades vårt land undvika omfattande åtstramningar
              på kreditmarknaden. Det hade naturligtvis påverkat den reala ekonomin
              om så hade varit fallet.
            </seg>
            <seg n="08c3cf67">
              Dagens rapport, herr talman, och tidigare utvärderingar visar
              tydligt att vi måste stå på en mer säker grund i framtiden och
              inför framtida kriser. Vi socialdemokrater tycker att bankägarna
              måste ta ett större ansvar och en större risk och skattebetalarna
              en mindre risk.
            </seg>
            <seg n="02f516a2">
              Jämför man de europeiska länderna har Sverige en mycket stor
              banksektor i förhållande till bnp. Det är Schweiz och Storbritannien
              som har en större banksektor, och Nederländerna har en lika stor
              banksektor. Det skapar jobb i vårt land, men det utsätter också
              vårt land för risker.
            </seg>
            <seg n="2e54daa0">
              Därför påminner den finansiella krisen oss om att vi måste arbeta
              med att få förändrade regelverk när det gäller kapital till bankerna.
              Bankerna jobbar nu med att fasa in Basel 3-reglerna som ska införas
              stegvis. Det ger dem mer kapital och bättre likviditet. I och
              med att vi har en så stor banksektor är det oerhört viktigt att
              vi får tryggare kapital i bankvärlden, så att inte skattebetalarna
              kommer att få betala om det går illa. Vi måste också ha ett tydligare
              regelverk för avveckling av banker.
            </seg>
            <seg n="0e89ffca">
              Finansminister Anders Borgs förmaningar till banksektorn har
              inte ännu resulterat i något förslag till riksdagens kammare.
              Vi hoppas att det kommer. Tillsynen måste förbättras, det måste
              bli en bättre internationell tillsyn, det måste skapas en trygg
              finansiering för Finansinspektionens verksamhet och det måste
              bli ett bättre samarbete mellan de europeiska finansinspektionerna.
            </seg>
            <seg n="9aede1b4">
              Vi har många lärdomar att dra av den här rapporten, att ramverk
              behöver förändras, att befogenheter behöver förändras, att kontroll
              behöver förändras och att ansvarsutkrävandet måste förbättras
              och tydliggöras. Alla dessa frågor utreder nu Finanskriskommittén,
              så dem ska vi inte behandla i dag. Men vi tycker att Finanskriskommittén
              borde ha varit en parlamentarisk utredning så att vi kontinuerligt
              under utredningens arbete skulle kunna ge synpunkter på utredningen.
              Det är ingen kritik mot finansutskottets arbete, för vi har träffat
              utredaren vid ett flertal tillfällen. Men vi tycker inte att det
              är rimligt att det läggs ett konkret förslag på riksdagens bord
              utan att vi har kunnat vara med och påverka.
            </seg>
            <seg n="eb79d565">
              Herr talman! Dagens utvärdering påminner oss om att vi fortsättningsvis
              måste utvärdera högre kapitaltäckningskrav för bankerna. Likviditetsrapporterna
              från bankerna måste förbättras. Vi måste hela tiden följa bankernas
              bolånemarginaler. När de högre kapitalkraven kommer på bankerna
              måste vi följa upp att det svenska näringslivet har möjlighet
              att få lån.
            </seg>
            <seg n="0817fbd9">
              Jag vill också ta tillfället i akt att tacka finansutskottets
              personal för deras stora jobb med betänkandet.
            </seg>
          </u>
          <note n="0ad779cf">
            Jag yrkar bifall till utskottets förslag.
          </note>
          <note type="speaker" n="2395b220">
            Anf. 152 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-c79f6c6e995ddca5-3" n="837fa208">
            <seg n="6d7ec92b">
              Herr talman! Detta betänkande behandlar som sagt utvärderingen
              som professorerna Goodhart och Rochet utfört på uppdrag av finansutskottet.
              Det är den andra utvärderingen som ett led i finansutskottets
              granskningsarbete av penningpolitiken. Den första utvärderingen
              genomfördes under 2006 och behandlade perioden 19952005. Denna
              utvärdering berör alltså perioden 20052010.
            </seg>
            <seg n="3bfc7cd4">
              Utskottet har som mål att återkommande uppdra till oberoende
              utvärderingar även framledes. Den första utvärderingen utförd
              av, och jag reserverar mig för uttalet, Giavazzi och Mishkin hade
              tonvikt på inflationsmålets utformning och Riksbankens efterlevnad
              under de första tio åren med det uttalade målet.
            </seg>
            <seg n="c8efbd40">
              Goodhart och Rochets utvärdering har skett över en period som
              präglats av en global finansiell kris, vilket inneburit att direktiv
              utformats utifrån detta och att tyngdpunkten i utvärderingen av
              naturliga skäl i huvudsak ligger på just detta och i något lägre
              grad på penningpolitiken som sådan. Utvärderingen handlar därför
              mycket om hantering och tillsyn av finansiell stabilitet och hantering
              av eventuella framtida obalanser och kriser.
            </seg>
            <seg n="540e2fe0">
              Det ska också sägas att många av de förslag och rekommendationer
              som redovisas faller inom ramen för Finanskriskommitténs pågående
              arbete. Resultat och redovisning från Finanskriskommittén väntas
              i dessa delar vid utgången av innevarande år.
            </seg>
            <seg n="ef2260f0">
              Utskottet delar Goodhart och Rochets uppfattning att Sverige
              klarade finanskrisen relativt bra tack vare myndigheternas snabba
              och kraftfulla agerande. En viktig faktor i detta var att insatser
              gjordes för att upprätthålla likviditet på marknaden för att undvika
              en kreditåtstramning på den svenska marknaden. Erfarenheten visar
              dock att Sverige saknade en rättslig och institutionell struktur
              för att hantera kriser. Därför har utfallet varit ett alltför
              stort beroende av enskilda personers beslut.
            </seg>
            <seg n="1ddcd5a0">
              Utvärderarna redovisar förslag och rekommendationer på hur myndigheternas
              ansvar och befogenheter kan förtydligas för att hantera och förebygga
              finansiella kriser samt hur den institutionella strukturen kan
              stärkas för att förhindra en alltför stor tilltro till enskilda
              befattningshavares välvilja eller eventuella konflikter mellan
              befattningshavare från olika myndigheter.
            </seg>
            <seg n="655890f9">
              Utvärderarna resonerar omkring alternativen till hur ansvaret
              för finansiell stabilitet ska utformas och fördelas mellan myndigheterna.
              Det ena är att myndigheterna delar på ansvaret och verktygen för
              makrotillsyn och att en systemrisknämnd inrättas för samordning.
              Det andra är att Riksbanken tilldelas hela ansvaret och alla verktygen
              samt att en stabilitetskommitté inrättas fristående från den penningpolitiska
              kommittén, sammansatt av företrädare från de andra myndigheterna.
            </seg>
            <seg n="fae92346">
              Till saken hör att Riksbanken och Finansinspektionen tagit ett
              eget initiativ till ett samverkansråd i väntan på en ny organisation
              för makrotillsyn, och det tycker jag är bra. Utskottet ser också
              fram emot en återrapportering från de diskussioner som förs i
              detta samverkansråd gällande finansiell stabilitet.
            </seg>
            <seg n="cbd03dd8">
              Att få till stånd en väl fungerande och effektiv makrotillsyn
              måste bygga på en tydlighet och öppenhet. I detta sammanhang vill
              jag poängtera utskottets uppfattning om vikten av att säkra den
              demokratiska kontrollen av den framtida makrotillsynen samt hur
              utformningen av den löpande utvärderingen och ansvarsutkrävandet
              ska ske.
            </seg>
            <seg n="7002b8d7">
              Utskottet väljer att invänta Finanskriskommitténs pågående arbete
              för vidare ställningstagande. Detta arbete har stor vikt för den
              framtida finansiella myndighetsstrukturen, och vi har all anledning
              att återkomma i dessa frågor.
            </seg>
            <seg n="176dc9d0">
              Även frågan om en översyn av riksbankslagen är föremål för Finanskriskommitténs
              arbete. Så gott som alla remissinstanser, tillika utvärderarna,
              ser behov av en reformering och översyn av riksbankslagen. Frågan
              har också diskuterats tidigare i utskottet, och då som nu ser
              utskottet en mening med att invänta alla utredningar innan ett
              sådant arbete kan tänkas påbörjas.
            </seg>
            <seg n="a290920b">
              Utskottet delar också utvärderarnas och remissinstansernas uppfattning
              att det utarbetas ett regelverk och en lagstiftning för hur banker
              i kris ska hanteras. Ett regelverk håller på att ta form. Utskottet
              väljer dock att avvakta de förhandlingar som pågår om kommissionens
              förslag till EU-ram för rekonstruktion och avveckling av kreditinstitut
              och värdepappersföretag samt Finanskriskommitténs arbete innan
              ställning tas till hur det svenska ramverket bör utformas.
            </seg>
            <seg n="b15242b7">
              Till sist några ord om penningpolitiken. Utvärderarnas övervägande
              bedömning är i positiva ordalag, och detta särskilt med tanke
              på de speciella förutsättningar som perioden präglats av. Vid
              en jämförelse med andra länder med inflationsmålspolitik kan en
              högre volatilitet märkas när det gäller både inflationsmått och
              bnp-mått. Samtidigt har också inflationen varit lägre och arbetslösheten
              något högre i jämförelse med andra länder.
            </seg>
            <seg n="f02f492c">
              Detta skulle kunna antyda att en aggressivare penningpolitik
              hade kunnat föras. Detta är dock inte en självklar slutsats utan
              kan förklaras av andra faktorer, menar utvärderarna. De konstaterar
              också att Riksbanken agerade snabbt och kraftfullt när krisen
              slog till, fullt jämförbart med andra länders centralbanker. Riksbanken
              utökade dessutom sin balansräkning både mer och snabbare i förhållande
              till bnp än andra centralbanker.
            </seg>
            <seg n="ac9241be">
              Vidare förs ett resonemang om de meningsskiljaktigheter som råder
              i direktionen, där varken utskottet eller utvärderarna vill lägga
              någon värdering till förmån för endera ståndpunkten. Det kan dock
              konstateras att skiljelinjen går vid huruvida finansiella obalanser
              och risker ska vägas in i räntebeslutet eller om det strikt ska
              värderas utifrån inflationsmålet.
            </seg>
            <seg n="aef94375">
              Utskottet delar dock utvärderarnas uppfattning att en utbyggd
              makrotillsyn med tydliga ansvarsförhållanden, befogenheter och
              instrument för att hantera finansiell stabilitet skulle kunna
              bidra till att avlasta en del av de målkonflikter som finns.
            </seg>
            <seg n="0d37d7f6">
              KPI är vedertaget och accepterat som mått. Det finns en förståelse
              och tydlighet med detta mått, och jag kan konstatera att utvärderarnas
              uppfattning är att hålla fast vid KPI som inflationsmått detta
              även då KPI i sig kan orsaka vissa problem och innebära vissa
              inbyggda motsägelser. Detta löses dock genom att komplettera KPI
              med måttet KPIF, vilket är rensat från ränteförändringar. Dessa
              mått kan således komplettera varandra för bedömningar av inflationsmålet
              på medellång respektive på kort sikt.
            </seg>
          </u>
          <note n="03d76bb6">
            Herr talman! Jag yrkar bifall till förslaget i betänkandet.
          </note>
          <note type="speaker" n="5b118f79">
            Anf. 153 CARL B HAMILTON (FP):
          </note>
          <u who="carl_b_hamilton_f30000" xml:id="i-dc1d310d40888ee0-4" n="b9033c75">
            <seg n="a17153ea">
              Herr talman! Jag ska ta upp några av de frågor som Ulla Andersson
              tog upp, för Ulla Anderssons flitighet vad beträffar dessa frågor
              förtjänar en debatt.
            </seg>
            <seg n="4a9399bd">
              Förslaget om bankdelningslag förs förvisso fram i Storbritannien,
              USA och kanske också på andra ställen. Frågan är om man även ska
              fundera på det i Sverige. Argumentet mot detta är att i de länder
              som jag nyss nämnde är investmentbankernas andel av bankerna så
              otroligt mycket större än här.
            </seg>
            <seg n="462b8ada">
              Frågan är då om målet för dem som föreslår bankdelning, nämligen
              en ökad stabilitet, inte kan uppfyllas på andra sätt i ett land
              som Sverige där vi inte har samma jättestora investmentbanker.
            </seg>
            <seg n="353e4e30">
              Jag tror att det är på det sättet. Vi har kapitaltäckningskrav,
              riskvikter och Finansinspektionen som kan ges tillräckliga befogenheter
              för att lösa frågan om själva stabiliteten.
            </seg>
            <seg n="7d4e584b">
              Inför bankdelning kommer man in på nya etiska problem i banksektorn.
              Det finns redan i dag ett problem i bankerna när de ska separera
              sin rådgivningsdel från sin investmentbankdel. Ska en bank till
              exempel rekommendera sina kunder att köpa bankens egna aktier
              eftersom de är bra och har ett bra pris eller inte? Banken har
              ju insiderinformation, om det inte finns ett vattentätt skott
              emellan. Jag har själv jobbat i ledningen för en bank, och det
              är otroligt svårt, även om man försöker, att ha en sådan klar
              uppdelning och att det inte spiller information mellan olika delar
              av banken.
            </seg>
            <seg n="e1f3a5bd">
              Jag vet att bankdelningslagen övervägs, men det gäller en typ
              av banker som vi inte riktigt har. Det inbjuder dessutom till
              nya problem som man måste lösa.
            </seg>
            <seg n="9401af24">
              Mer intressant är frågan om riksbanksminoritetens förslag till
              räntepolitik, nämligen att ha en lägre ränta.
            </seg>
            <seg n="5e2d7276">
              I första delen av sitt inlägg talar Ulla Andersson om vikten
              av stabilitet och om bankdelningslagen som en metod för detta.
              Jag blir dock lite fundersam när Ulla Andersson sedan ställer
              sig bakom Lars E O Svenssons argumentation, för som Jörgen Andersson
              sade nedtonar han stabilitetsaspekten och fokuserar helt på frågan
              om inflationen och att det är det övergripande mål som Riksbanken
              ska ägna sig åt. Hans hållning är att lägga stabilitetsfrågorna
              åt sidan. Jag kan inte se att Ulla Andersson är logisk eller konsekvent
              här.
            </seg>
            <seg n="cb797ca0">
              Riksbanken är bekymrad över hushållens upplåning. Det finns inte
              en enda bankkrasch i historien, och det är många, som inte har
              föregåtts av en likviditetsboom. Det blir då väldigt konstigt
              att säga att vi i Sveriges fall inte ska bry oss om risken för
              detta.
            </seg>
            <seg n="b75e4ba3">
              Hushållens upplåning har ökat mycket snabbt. Lars E O Svensson
              och minoriteten säger att det är riktigt men att vi inte behöver
              fästa något avseende vid det, för det ligger helt och hållet inom
              en säker upplåning.
            </seg>
            <seg n="18fb0496">
              Här finns dock olika synsätt. Jag menar att vi inte bara kan
              se på att den genomsnittliga upplåningen för ett hushåll ligger
              på 170 procent av disponibel inkomst, utan vi måste också se på
              de marginella hushållen där den kanske är 600 procent. Det är
              de som råkar illa ut, och vi måste även skydda dem. Vi kan inte
              bara titta på genomsnittet.
            </seg>
            <seg n="2bf37e1e">
              Det finns en ond spiral här. Om det blir lättare att låna, vilket
              det blir vid lägre ränta, lånar hushållen mer och blir mer skuldsatta.
              Samtidigt drivs priset på fastigheter upp för alla på marknaden,
              vilket inbjuder alla att belåna sina fastigheter mer. Hela skuldnivån
              i ekonomin går upp med en alltför lätt penningpolitik.
            </seg>
            <seg n="6230d269">
              Jag tror att vi skulle kunna komma en bit på väg mot en lägre
              ränta, som Ulla Andersson vill, om vi hjälpte Riksbanken att sänka
              räntan på det sätt som de själva indirekt och lite maskerat har
              vädjat om, nämligen att andra åtgärder ska vidtas mot hushållens
              upplåning med andra instrument än med räntepolitiken. Det är åtgärder
              som vi politiker borde fundera mer över.
            </seg>
            <seg n="0cbeaa79">
              Avslutningsvis ska jag säga något om inflationsmålet. Man kan
              ju sätta målet högre än 3 procent som några av de svenska ekonomer
              som Ulla Andersson refererar till säger om vi sätter det första
              inflationsmålet i dag. Men det gör vi inte. Vi har haft inflationsmål
              sedan 1994. Vi börjar inte om. Kostnaden för att ändra målet från
              en formulering till en annan är så hög att den inte är värd själva
              förändringen. Det är det som är Calmfors och andras slutsats när
              det gäller diskussionen om inflationsmål. Man kan ha ett högre
              mål, men vinsten med det är inte så stor att kostnaden för att
              göra en förändring är värd att ta.
            </seg>
          </u>
          <note type="speaker" n="5c1a654b">
            Anf. 154 PER ÅSLING (C):
          </note>
          <u who="per_asling_f81bf3" xml:id="i-a12e074cdad37f17-1" n="69df9f85">
            <seg n="11778933">
              Herr talman! En debatt om penningpolitiken och den finansiella
              stabiliteten är en debatt om privatekonomi, om jobb och företagens
              villkor.
            </seg>
            <seg n="b74fe8ff">
              Penningpolitiken har en central roll i svensk ekonomisk politik.
              Det är därför viktigt att utvärderingar som görs bidrar till att
              genomlysa och utveckla penningpolitiken och även till att öka
              förståelsen för penningpolitiken och för hur den samverkar med
              finanspolitiken. Det gör den utvärdering som vi har på bordet
              i dag, signerad av professorerna Goodhart och Rochet.
            </seg>
            <seg n="40c7f6e0">
              Efter krisen på 1990-talet fick den så kallade Lindbeckkommissionen
              i uppdrag att komma med förslag om den ekonomiska politikens utformning.
              Lindbeckkommissionens betänkande inleddes så här: Det kommer en
              tid då varje nation stannar upp och reflekterar över sin framtid.
              Sådana ögonblick infaller oftast i perioder av nedgång och kris.
              Samhällets förmåga till omprövning och förnyelse sätts därmed
              på ett hårt prov.
            </seg>
            <seg n="c132d7eb">
              Det är den krassa verkligheten för många av Europas stater i
              dag. Det berör även oss med tanke på vårt starka beroende av den
              europeiska marknaden och därmed vår ekonomiska integration. Till
              skillnad mot under 1990-talets kris har vi nu en möjlighet att
              stanna upp och reflektera över framtiden i alla fall med utgångspunkten
              att penningpolitiken fungerar bra, det finanspolitiska ramverket
              likaså. Detta skapar sammantaget Europas starkaste statsfinanser.
            </seg>
            <seg n="0d4dfc6e">
              Det har nu gått ungefär 20 år sedan Assar Lindbeck överlämnade
              kommissionens betänkande. Flera förslag har genomförts i praktiken
              och därmed bidragit till den svenska ekonomins utveckling. Här
              finns mer att göra. Kommissionen lyfter upp arbetsmarknadens funktionssätt
              ett viktigt fundament i ett modernt samhälle. Arbetsmarknaden
              är fortfarande en av de mest reglerade marknaderna i Sverige.
              Trots goda syften medför regleringarna stora kostnader som påverkar
              hela samhällsekonomins sätt att fungera.
            </seg>
            <seg n="71730753">
              Herr talman! Vi måste ha det politiska modet att diskutera viktiga
              förslag som har framlagts för att få ett bättre fungerande samhälle
              och en bättre fungerande svensk ekonomi.
            </seg>
            <seg n="1877b9f8">
              Framtidskommissionen har i veckan mottagit en rapport från forskarna
              Nils Karlsson och Ola Skånberg som också har analyserat den svenska
              arbetsmarknaden. Man skriver i rapporten att endast ungefär hälften
              av alla anställda i Sverige är korrekt matchade vad gäller utbildningslängd
              och inriktning på utbildningen.
            </seg>
            <seg n="1bd4be30">
              Det är viktigt att ta upp dessa frågor eftersom penning- och
              finanspolitikens funktionssätt och resultat är beroende av den
              övriga politiken. Allt hänger ihop.
            </seg>
            <seg n="81fddcb6">
              Professorerna Goodhart och Rochet kommer fram till att det kan
              finnas målkonflikter inom penningpolitiken. En utbyggd makrotillsyn
              kan bidra till att avlasta en del av dessa målkonflikter. Hot
              mot den finansiella stabiliteten kan i ökad utsträckning angripas
              av makrotillsyn. Räntan kan i större utsträckning än i dag sättas
              utifrån en avvägning av räntans effekter på inflationen och produktionen.
              Jag tycker att detta är viktigt att påpeka. Med en inneboende
              risk för målkonflikter finns också en risk för att prioriteringar
              inte hamnar rätt.
            </seg>
            <seg n="41462a1f">
              Den oberoende Riksbanken med ett inflationsmål har tjänat Sverige
              väl. Agerandet under den senaste finanskrisen tillsammans med
              andra myndigheter visar detta. För att behålla den positionen
              krävs en fortlöpande uppföljning av penningpolitiken.
            </seg>
            <seg n="4dbee0a5">
              Herr talman! En viktig lärdom är att det svenska institutionella
              ramverket för bland annat fördelning av ansvar och befogenheter
              samt ansvarsutkrävande och krishantering måste förbättras och
              tydliggöras. Sverige bör bygga upp ett ramverk och en organisation
              för en effektiv svensk makrotillsyn av finansmarknaderna. På så
              sätt kan vi försäkra oss om en penningpolitik som ger goda förutsättningar
              för en sund ekonomisk utveckling. Dessa frågor behandlas också
              av Finanskriskommittén, vilket gör att det kommer att finnas anledning
              att lyfta upp frågorna här i kammaren vid flera tillfällen senare.
            </seg>
            <seg n="53b4419e">
              Herr talman! Låt mig avslutningsvis konstatera att det i det
              fortsatta arbetet med att skapa robusthet är angeläget att hitta
              formerna för den löpande utvärderingen av makrotillsynen. En utbyggd
              makrotillsyn med tydliga ansvarsförhållanden och tydliga befogenheter
              och instrument bidrar till att avlasta en del av de målkonflikter
              som finns inom penningpolitikens område.
            </seg>
            <seg n="a8576a72">
              Med detta yrkar jag bifall till utskottets förslag.
            </seg>
          </u>
          <note n="fed76d24">
            Överläggningen var härmed avslutad.
          </note>
          <note n="4ea65d93">
            14 § Internationell samverkan
          </note>
          <note n="d2336b75">
            Föredrogs
          </note>
          <note type="speaker" n="ab146ecf">
            Anf. 155 BODIL CEBALLOS (MP):
          </note>
          <u who="bodil_ceballos_02855b" xml:id="i-1e26c21ae09cda5d-0" n="693960f4" next="i-e8e2a969d1183127-0">
            <seg n="49aad264">
              Herr talman! I dag talar vi om utgiftsområde 5, internationell
              samverkan. Här inryms ett antal olika budgetposter inga jättestora.
              Allt ryms inom 2 miljarder kronor, vilket får betecknas som en
              spottstyver i statsbudgeten. Tre fjärdedelar går till obligatoriska
              utgifter för medlemskap och deltagande i olika internationella
              organisationer. Bland annat ingår kostnaden för Sveriges ordförandeskap
              i Arktiska rådet 20112013.
            </seg>
            <seg n="b7d1d9ea">
              Sverige antog i maj 2011 Sveriges första strategi för den arktiska
              regionen. Enligt budgetpropositionen är syftet att ur ett internationellt
              perspektiv presentera Sveriges förhållande till Arktis, prioriteringar
              för politikens innehåll och genomförande. Strategin fastställer
              att Sverige särskilt ska verka för att hejda klimatförändringarna
              och förbättra förutsättningarna för en god miljö, ekonomisk utveckling
              och den mänskliga dimensionen i den arktiska regionen. Sveriges
              huvudprioritering under ordförandeskapet är att minska utsläppen
              av kortlivade klimatpåverkande ämnen och få till stånd ett bindande
              avtal om samordning mellan stater vid oljeutsläpp oljeutsläpp
              kommer det förmodligen att bli och för arbetet med miljömässigt
              och socialt ansvarsfullt företagande i Arktis.
            </seg>
            <seg n="d98f3249">
              I juni 2013 ska en ministerdeklaration antas. Det är därför hög
              tid att spetsa den deklarationen med innehåll. Det som är allra
              mest angeläget är att skydda Arktis mot utvinning av fossila bränslen.
              Det är inte hållbart att å ena sidan hävda att man ska arbeta
              mot klimatförändringar och å andra sidan, utan att protestera,
              gå med på utvinning av mer fossila bränslen och dessutom se affärsmöjligheter
              för svenska företag med detta. Utvinningen av fossila bränslen
              blir möjlig just på grund av klimatpåverkan. De senaste årens
              forskningsresultat visar att isarna smälter i en allt snabbare
              takt och mycket mer än vad FN:s klimatpanel kom fram till 2007.
              Den panelen tog inte heller med ett antal andra parametrar, som
              till exempel effekterna av att tundran tinar och släpper ut den
              metangas som ligger bunden i den, eftersom forskarna då inte var
              eniga om hur det skulle påverka klimatet. Mycket har kommit fram
              sedan klimatpanelen kom med sin rapport, och jag ser fram emot
              nästa år då det är dags att presentera de nya rapporterna.
            </seg>
          </u>
          <note n="722f476e">
            I den svenska Arktisstrategin sägs följande:
          </note>
          <u who="bodil_ceballos_02855b" xml:id="i-e8e2a969d1183127-0" n="693960f4" prev="i-1e26c21ae09cda5d-0">
            <seg n="c5a07318">
              Sveriges tillväxt och konkurrenskraft kan främjas genom ökad
              frihandel och proaktivt arbete mot tekniska handelshinder i den
              arktiska regionen. Sverige ska verka för att den förväntade utvinningen
              av olja, gas och andra naturtillgångar sker på ett hållbart sätt,
              såväl miljömässigt som ekonomiskt och socialt.
            </seg>
            <seg n="01f4c965">
              Jag skulle vilja påstå att det inte finns någon miljömässigt
              hållbar utvinning av olja och gas i Arktis. Det står ingenting
              i strategin om att skapa ett legalt skydd för Arktis, eller ens
              ett moratorium för utvinning av fossila bränslen som Miljöpartiet
              efterfrågat under många år. I stället står det under en rubrik
              i strategin hur Sverige kan dra nytta av den nya situationen för
              de svenska företagen i och med att vi har ett så stort kunnande
              inom gruv- och petroleumnäring och andra näringar.
            </seg>
            <seg n="845baf99">
              Men inledningen i Arktisstrategin låter bra:
            </seg>
            <seg n="9cb035da">
              Sverige vill främja en ekonomiskt, socialt och miljömässigt hållbar
              utveckling i hela den arktiska regionen. Sverige ska verka för
              väsentligt minskade globala utsläpp av växthusgaser och kortlivade
              klimatpåverkande ämnen. Sverige ska i samarbete med andra arktiska
              länder bidra till att kunskapsunderlag och åtgärdsförslag tas
              fram för att långsiktigt stärka förvaltning och anpassning av
              arktiska samhällen och miljöer till ett förändrat klimat.
            </seg>
            <seg n="f650ab45">
              Detta ökar motståndskraften mot klimatförändringarna och skapar
              förutsättningar för en långsiktigt hållbar utveckling i regionen.
              Utsläppen av organiska miljögifter med bioackumulerande verkan
              behöver minskas. Sverige ska bidra till att den biologiska mångfalden
              i Arktis bevaras och nyttjas på ett hållbart sätt. Miljökonsekvensbeskrivningar
              och miljöbedömningar bör användas i ökad utsträckning. Nätverk
              av skyddade områden för växt- och djurliv bör upprättas i bland
              annat Barentsregionen. Sverige ska fortsatt vara en ledande forskningsnation
              inom områdena klimat och miljö och fokusera på klimatförändringarnas
              påverkan på människor.
            </seg>
            <seg n="6e5f52ad">
              Det låter ju bra och snällt av oss, men det räcker inte att det
              låter snällt och ansvarstagande om vi inte lever upp till det.
              Som det ser ut i dag ökar Sverige sina egna utsläpp i stället
              för att minska dem, i synnerhet om vi räknar in alla de utsläpp
              vi ger upphov till genom vår konsumtion av varor som importeras
              och som gett utsläpp i andra länder.
            </seg>
            <seg n="29abf968">
              Det räcker inte med att en eventuell oljeutvinning föregås av
              en miljökonsekvensbedömning. Det hör inte till vanligheterna att
              större projekt stoppas på grund av deras konsekvenser för miljön.
              Det brukar i princip handla om att de justeras för att göra mindre
              skada än enligt det ursprungliga förslaget. Det räcker inte heller
              med nätverk av skyddade miljöer i en så känslig miljö som Arktis.
              Vi vänder oss särskilt mot utvinning av fossila bränslen i den
              del av Arktis som inte består av landområden, det vill säga Norra
              ishavet. Oljeutvinning är i sig en mycket miljöstörande verksamhet,
              oavsett hur många miljökonsekvensbedömningar som görs. Oljeutvinning
              till havs är ännu svårare att kontrollera vid eventuella utsläpp.
              Erfarenheterna från Mexikanska golfen borde avskräcka.
            </seg>
            <seg n="f9a3a97c">
              Miljöpartiet menar att Arktis bör få ett legalt skydd, som Antarktis,
              mot exploatering. Det skulle vi vilja att regeringen arbetar för
              i Arktiska rådet och inför den ministerdeklaration som ska antas
              i juni. Det är ett medskick till mina kolleger i Alliansen.
            </seg>
            <seg n="07d0d12a">
              Herr talman! Det är viktigt att Sverige bygger vidare på det
              goda anseende vi har i världen. Nyligen gjordes en rankning av
              samstämmighetspolitiken i olika länder, det vill säga det vi brukar
              kalla för politik för global utveckling. Vi brukar ligga högt
              i rankningen men börjar halka ned på skalan. Allra sist hamnade
              vi på grund av vapenexporten, eftersom vi fortsätter att exportera
              vapen till bland annat diktaturer.
            </seg>
            <seg n="eecb25b2">
              Jag upprepar därför vad jag brukar säga, nämligen att det är
              dubbelmoral att försöka framstå som bäst på att främja mänskliga
              rättigheter, demokrati och nedrustning och som en aktiv part i
              många fredsinsatser samtidigt som vi är det land i världen som
              säljer mest vapen per capita. Jag tänker inte ta upp Saudigateaffären
              igen, eftersom den debatterats många gånger redan här i kammaren.
              Nu har vi gubevars tillsatt en utredning för att skärpa lagstiftningen,
              men den ska inte vara klar förrän i slutet av 2014. Till dess
              hinner vi sälja många vapen till många diktaturer runt om i världen.
              Det är skrämmande, och det är inte förenligt med den svenska politiken
              för global utveckling.
            </seg>
            <seg n="2127b7a0">
              Inspektionen för strategiska produkter återfinns inom dagens
              utgiftsområde, till skillnad mot Vapenexportmyndigheten som ligger
              under försvarsbudgeten, och som Miljöpartiet vill lägga ned eftersom
              vi menar att det är absurt att bilda en myndighet vars enda uppdrag
              är att sälja vapen. Den heter i och för sig Försvarsexportmyndigheten,
              men försvar brukar man inte exportera. Namnet är därför missvisande.
              Vapen däremot exporteras, och det är det som det handlar om. Med
              en miljöpartibudget minskar vapenförsäljningen, och det blir därför
              mindre vapenexportkontroll och minskade utgifter även för Inspektionen
              för strategiska produkter. Vi reducerar därför ISP:s anslag i
              vårt budgetförslag.
            </seg>
            <seg n="d626480b">
              Herr talman! När regeringen tillträdde reducerade den snabbt
              Sipris anslag med 5 miljoner. De fick i stället i uppdrag att
              söka externa finansiärer. Problemet som vi ser är att det riskerar
              att leda till en alltför uppdragsstyrd forskning. Vi menar att
              fredsforskningen är alltför viktig för att tvingas ägna alltför
              mycket tid och kraft till att söka extern finansiering, vilket
              regeringen uppmanar dem till i budgetpropositionen varje år. Vi
              har inget emot att Sipri hittar externa finansiärer, men vi vill
              säkra en stabil bas för institutets forskning genom att återföra
              de 5 miljoner som har tagits ifrån dem till deras verksamhet.
            </seg>
            <seg n="d82b560b">
              Herr talman! Det talas mycket om konflikter och om säkerhet men
              sällan om fred. Det finns ett anslag som enskilda fredsorganisationer
              kan söka bidrag ur och som kallas för Fredsmiljonen. Förebyggande
              konfliktarbete och stabil fred är ett prioriterat område för Miljöpartiet.
              Vi vill därför öka Fredsmiljonen med 2 miljoner per år för att
              ge utrymme för fler organisationer att söka, alternativt att organisationer
              kan få ett ökat anslag, eller åtminstone allt de sökte. Vi flyttar
              medel från det anslagssparande som Östersjösamarbetet brukar ha
              i slutet av året. Östersjösamarbetet är också viktigt och något
              som vi vill värna. Men av budgeten att döma klarar man sig bra
              ekonomiskt även med ett något mindre anslag.
            </seg>
          </u>
          <note type="speaker" n="7d3ec2ed">
            Anf. 156 JULIA KRONLID (SD):
          </note>
          <u who="julia_kronlid_bdd5b3" xml:id="i-79a6e334f1718117-0" n="e917f153">
            <seg n="7a0e8349">
              Herr talman! Jag vill börja med att yrka bifall till Sverigedemokraternas
              reservation 2.
            </seg>
            <seg n="6064afba">
              Med tanke på den sena kvällen kommer jag att hålla ett något
              kortare anförande än vad jag först hade planerat.
            </seg>
            <seg n="76c2aa12">
              Vi debatterar i dag Utgiftsområde 5 Internationell samverkan,
              som sträcker sig över ett stort område. Det rör bland annat Sveriges
              medlemskap i internationella organisationer som FN, Europarådet
              och OSSE. Vi anser att det är viktiga organisationer för att kunna
              samarbeta för fred och säkerhet samt ökad demokrati och mänskliga
              rättigheter. Vi vill värna Sveriges samarbete med omvärlden och
              att det ska vila på en grund av ömsesidigt förtroende och gemensamma
              intressen. Vi vill också värna att Sverige kan ha goda bilaterala
              förbindelser med andra länder och inte bara försvinna i mängden
              i multilaterala sammanhang såsom EU. Det är viktigt att Sverige
              också vågar ha en egen åsikt och inte bara anpassar sig efter
              EU och alltid låter EU:s röst vara den enda rösten.
            </seg>
            <seg n="2d2d6cc7">
              Herr talman! Ett särskilt ömsesidigt förtroende och gemensamma
              intressen anser vi existera tillsammans med våra grannländer i
              Norden. Med dessa länder har vi en lång gemensam historia och
              kultur, och våra länder delar dessutom ett intresse av att möta
              framtida gemensamma utmaningar i vår närhet. Det är därför vår
              mening att Sveriges samarbete med de nordiska länderna bör utvecklas,
              inte enbart vad gäller kulturellt utbyte och liknande utan också
              vad gäller framtida säkerhets- och försvarspolitiska utmaningar.
              Sverigedemokraterna välkomnar därför att samarbetet inom samhällsskydd
              och beredskap fördjupas, liksom det nordiska försvarspolitiska
              samarbetet inom Nordefco. Jag deltog nyligen i en konferens i
              Köpenhamn rörande det nordiska försvarssamarbetet och mötte representanter
              för våra nordiska grannländer. Jag upplevde att det fanns en stor
              enighet och en stor uppslutning kring vikten av nordiskt försvarssamarbete,
              vilket jag tycker var mycket glädjande.
            </seg>
            <seg n="35f6db2d">
              Herr talman! Samtidigt som vi ställer oss positiva till samarbeten
              som värnar grundläggande demokratiska principer, fred och säkerhet
              och mänskliga rättigheter vill vi också, som sagt, understryka
              vikten av ömsesidigt förtroende och ansvarstagande.
            </seg>
            <seg n="18d99e86">
              Sverige har tidigare inom ramen för biståndet gett bidrag till
              Ryssland. Nu görs inte det längre, utan i stället ges bidrag på
              olika områden inom ramen för utgiftsområde 5 till verksamhet i
              Ryssland. Givetvis ser vi också en oroande utveckling i Ryssland,
              särskilt vad gäller respekt för demokratiska principer.
            </seg>
            <seg n="ae7a852d">
              Vi anser dock att i relation till ett land som Ryssland som ändå
              har en ekonomisk kapacitet bör huvudlinjen vara att i olika sammanhang
              kritisera utvecklingen och verka för Rysslands eget ansvarstagade
              för sin befolkning och på miljöområdet i stället för att ge ekonomiska
              bidrag.
            </seg>
            <seg n="515e07a3">
              Vi är positiva till samarbete med Ryssland och de baltiska staterna
              om miljöområdet. Men jag ser inte samarbete som likställt med
              att ge ekonomiska bidrag. Ett samarbete måste också kunna handla
              om vars och ens eget ansvar gentemot varandra.
            </seg>
            <seg n="7b29cbae">
              Till exempel har Sverige under lång tid betalat miljonbelopp
              för att bidra till uppbyggnaden av reningsverk längs med Östersjön
              i Ryssland. År 2011 uppgick bidraget till 35 miljoner på miljöområdet.
              Det går främst till reningsverk men även till avfallshantering
              och fjärrvärme.
            </seg>
            <seg n="6d6c3296">
              Nu ifrågasätter vi inte behovet av att verka för rent vatten
              i Östersjön. Men jag måste ändå påpeka att det är svårt att se
              varför inte Ryssland självt skulle kunna bära kostnaden för detta.
              Att bara säga att om inte vi betalar så kommer inte heller Ryssland
              att göra det håller inte som argument. Vi borde i högre grad än
              i dag kunna ställa krav på Ryssland att ta sitt ansvar vad gäller
              miljöområdet och sitt ansvar för Östersjön.
            </seg>
            <seg n="39f2c157">
              Med anledning av denna förändring gör vi vissa besparingar i
              anslaget för Östersjösamarbetet.
            </seg>
          </u>
          <note type="speaker" n="18946e51">
            Anf. 157 CARINA HÄGG (S):
          </note>
          <u who="carina_hagg_f1f2f3" xml:id="i-af67eeaaeaed8071-0" n="eeabc46c">
            <seg n="0c5755a1">
              Herr talman! I dag behandlar vi utrikesutskottets betänkande
              UU1 Utgiftsområde 5 Internationell samverkan . Vi socialdemokrater
              har valt att inte gå fram med något eget yrkande. Vi menar att
              vår politik uttrycks väl i andra dokument. Men vi har anledning
              att utveckla vår argumentation här.
            </seg>
            <seg n="0b99d8fa">
              Vi har tidigare hört ett anförande där talaren berörde den så
              kallade Fredsmiljonen som administreras av Folke Bernadotteakademin.
              Jag menar att det är ett väldigt viktigt arbete att fokusera på
              den betydelsefulla rollen att fördjupa kunskapen om fredsfrämjande
              arbete och konfliktfrågor. Alltför ofta står vi inför kunskapsluckor.
              Vad är effektivast? Hur kan man gå fram? Vilka metoder är bäst?
            </seg>
            <seg n="3b76bc50">
              Jag har också i möte med Folke Bernadotteakademin påtalat vikten
              av att det sker en balanserad fördelning av de medel man har.
              Inte minst bör man reflektera på det som utrikesutskottet och
              kammaren i sin helhet ger uttryck för när det gäller vikten av
              kvinnors deltagande.
            </seg>
            <seg n="c7cafa40">
              Jag vill särskilt uppmärksamma den forskning som görs om FN:s
              säkerhetsrådsresolutioner 1325 och 1820 om kvinnor, fred och säkerhet
              liksom samarbetet med internationella forskargrupper utanför vårt
              lands gränser så att vi kan koppla ihop dessa frågor.
            </seg>
            <seg n="f7a4a155">
              Vi vet i dag inte tillräckligt mycket trots att vi från utskottets
              sida varit noga med att skriva in de delarna i våra olika betänkanden.
              Därför ser jag fram emot att vi snart kommer att se en rapport
              presenteras. Nästa vecka, den 12 december, presenterar Operation
              1325 en rapport om 1325-arbetet.
            </seg>
            <seg n="2f72edce">
              Det är andra året i rad som man presenterar en studie som granskar
              Sveriges implementering av FN:s säkerhetsråds resolution 1325.
              Det är en del av ett internationellt projekt där förutom Sverige
              hela 15 länder har deltagit, vilket jag tycker är viktigt.
            </seg>
            <seg n="dab115a9">
              När vi åker ut i fredsbevarande insatser och på andra sätt delar
              vi ansvar och jobbar tillsammans med andra. Då är det också viktigt
              att man har samma kunskapsgrund, samma träning och samma medvetenhet
              i dessa frågor.
            </seg>
            <seg n="2f56ba28">
              Det är flera olika geografiska områden som berörs. Det är bra
              att vi råkar komplettera varandra och tar upp lite olika delar
              av den globala vida värld som vi har att förhålla oss till från
              utrikesutskottets sida. Bodil Ceballos från Miljöpartiet tog upp
              Arktis. Det är alltför sällan som de områdena nämns i vårt arbete.
              Själv kommer jag in lite på den afrikanska kontinenten.
            </seg>
            <seg n="54d38815">
              Jag menar att det finns ett ointresse för FN-insatser som står
              i bjärt konstrast till vad vi ofta annars säger från talarstolen.
              Det gäller att stödja inte bara Nato- och EU-ledda insatser utan
              också FN-insatser.
            </seg>
            <seg n="24952012">
              Vi socialdemokrater har länge krävt ökat svenskt deltagande i
              FN-ledda insatser. Jag välkomnar nu att detta stöds av åtminstone
              delar av regeringen. Centern har sagt att Sverige bör bidra till
              militär personal till FN-ledda operationer. Vi har inte sett något
              konkret uttryck för detta, men man har ändå gått så långt att
              man har sagt det. Därmed finns det i varje fall något regeringsparti
              som ger uttryck för detta.
            </seg>
            <seg n="53336387">
              FN är den centrala organisationen i det internationella samfundet.
              Men det kan aldrig vara starkare än vad medlemsstaterna medger.
              För att rusta FN inför morgondagens komplexa utmaningar måste
              ett kraftfullt reformarbete bedrivas.
            </seg>
            <seg n="d3274f76">
              Vi socialdemokrater vill att Sverige utarbetar en strategi som
              vässar, utvecklar och förtydligar svensk FN-politik. Sverige måste
              öka sitt engagemang för FN:s freds- och konflikthanteringsinsatser.
              Det gäller också på andra områden.
            </seg>
            <seg n="ccb9aac0">
              I högtidstal uppmärksammar Alliansen den starka svenska FN-traditionen.
              Men i praktiken är FN beklagligt lågprioriterat i den svenska
              utrikespolitiken. Det nöjer inte vi oss med.
            </seg>
            <seg n="f9e9d602">
              Den svenska kandidaturen till FN:s säkerhetsråd omnämndes i budgetpropositionen
              i höstas, men sedan har det varit tyst om det. Det vore ett utmärkt
              tillfälle att lyfta in det i sammanhanget och se det som en del
              att stärka en FN-strategi. Det handlar om att utveckla FN också
              för att vi ska stå starka i de missioner som vi socialdemokrater
              ser det som väldigt viktigt att vi deltar i.
            </seg>
            <seg n="6ef008ff">
              Detta har inte nämnts i regeringens utrikesdeklaration. Man får
              hoppas att kanske Centerpartiet som har talat om att vi ska kunna
              delta i missioner följer efter och tar upp de delarna så att vi
              kan bli allt fler i denna kammare som står stadigt på en grund
              som ger ett stöd till FN-ledda insatser.
            </seg>
            <seg n="973a079a">
              Vi har sagt att Sverige snarast borde meddela FN att vi avser
              att delta i en framtida FN-ledd insats och då gärna i Afrika.
              Afrika sub-Sahara nämns också i betänkandet som ett av de geografiska
              områden där Sverige kan tänka sig att bidra med experter. Samtidigt
              är det väldigt svårt i debatten att få klarhet i hur det är tänkt,
              när det är tänkt och om det verkligen är tänkt att implementeras.
            </seg>
            <seg n="8bdc05e6">
              Vi har en konflikt i Demokratiska republiken Kongo. Man kunde
              kanske förvänta sig ett initiativ om att fundera på, begära och
              initiera att FN:s mandat skulle förändras. Man borde kanske fundera
              på om EU:s snabbinsatsstyrka som hittills inte har använts skulle
              kunna passa in i det sammanhanget. Det nämns i betänkandet. Men
              det måste konkretiseras i konkret politik.
            </seg>
            <seg n="d4710859">
              Vi har också andra delar. Jag har själv haft möjligheten att
              nyligen besöka ett hårt konfliktdrabbat område. Det är Somalia.
              Jag besökte Mogadishu. Ett besök i huvudstaden Mogadishu i dag
              möjliggörs av att Amisom, den AU-ledda styrkan, finns på plats.
              Det har funnits kritik. Men det har också funnits träningsmöjligheter
              med svenskt stöd. I dag har man en styrka som ändå fungerar.
            </seg>
            <seg n="ec69099c">
              På sikt ska naturligtvis det egna landet ta över den egna säkerheten.
              Det finns frågor som lyftes i Mogadishu. Det är frågor som: Kommer
              Sverige att fortsätta att ge sitt stöd? Kommer Sverige att verka
              för att EU ger sitt stöd? Kommer Sverige att verka genom Afrikanska
              unionen för att ge stöd så att insatsen ska kunna finnas så pass
              länge att man klarar av den egna säkerheten? Alla jag mötte från
              kvinnoorganisationer, näringslivsföreträdare, regering, parlamentsledamöter
              och president, alla, pekade på vikten av att Amisom fick vara
              kvar en tid till.
            </seg>
            <seg n="fe107e36">
              Jag har ställt dessa frågor till regeringen i Sverige: Hur ser
              man på detta? Är man beredd att bidra med experter? Är man beredd
              att ge möjligheter för denna sköra region, detta sköra land, att
              stabilisera sig så att politiken och demokratin kan få en chans?
              Jag saknar de svaren, och jag saknar dem i utskottstexten. Kanske
              vi kan få ett svar under debatten.
            </seg>
            <seg n="d07f6b01">
              Vi vill från socialdemokratisk sida se fler FN-ledda insatser.
              Vi ser att vi har ett stöd för det i texten. Men vi ser att det
              inte finns uttryckt på det sätt som vi skulle önska. Jag kan ge
              exempel på flera geografiska områden och länder där det skulle
              behövas en svensk insats. Jag skulle kunna ta upp andra exempel,
              men jag väljer att stanna här. Timmen är sen, och klockan är mycket.
              Jag vill ge utrymme för fler att kunna delta i debatten.
            </seg>
          </u>
          <note type="speaker" n="e6d40e12">
            Anf. 158 ULRIK NILSSON (M):
          </note>
          <u who="ulrik_nilsson_f7792c" xml:id="i-30135fe1e4aedcdd-0" n="1ad3624e">
            <seg n="34863371">
              Herr talman! Vi talar ofta om globalisering. Med globalisering
              menar vi oftast en rörlighet för människor, information, varor,
              pengar och idéer du kan egentligen säga vad du vill. Det rör sig
              i dag globalt. Vi har en global kontext i alla sammanhang.
            </seg>
            <seg n="4b4de6ca">
              Det innebär att vi i dag kan ha en svensk ingenjör som ett år
              jobbar för ett företag i it-branschen i USA och nästa år i Indonesien
              och så småningom kanske kommer hem utan att det därför alltid
              är helt klart vilken identitet han eller hon har. Vi kan ha en
              lettisk byggnadsarbetare som arbetar i Sverige, eller för den
              delen en australiensare som begår en dumhet i Sverige och sedan
              shoppar runt i världen efter ett juridiskt system som han tycker
              passar bäst. Vi kan ha ett rederi som har sina fartyg flaggade
              på ett ställe och sina ägare på ett annat ställe och som orsaker
              en oljekatastrof i gemensamma vatten.
            </seg>
            <seg n="7527bfef">
              Allt detta visar att vi måste fokusera på hur vi samordnar våra
              insatser i världen. Vi måste diskutera hur vi skapar gemensamma
              system som garanterar allt från individens möjligheter och rättigheter
              till individens, företagens och andras skyldigheter i samverkan
              med varandra.
            </seg>
            <seg n="3ccd53c6">
              Jag är mycket medveten om att långt ifrån alla kommer att ta
              del av globaliseringen. Många är nöjda där de står i dag. Å andra
              sidan är det i hög grad de som sätter trenderna som också är positiva
              till utvecklingen. Därmed är detta också en realitet som vi måste
              spegla.
            </seg>
            <seg n="41a5effc">
              Lösningen på politisk nivå måste vara att vi tar oss samman.
              Vi försöker underlätta reglerna så att folk kan röra sig och verka
              i en global värld. Men vi måste naturligtvis också skapa ett regelsystem
              som motverkar att man på något sätt letar efter minsta motståndets
              lag, drar undan pengar från beskattning genom att använda olika
              juridiska system eller för den delen undgår rättskipning genom
              att flytta runt.
            </seg>
            <seg n="5797cdc3">
              Vi måste diskutera hur vi tar ett gemensamt ansvar när vi gemensamt
              har medverkat till att skapa problem på olika ställen. Vi måste
              för att uttrycka det ganska enkelt avstå lite av inflytandet över
              vad vi gör i vårt eget land till förmån för att få inflytande
              och kunna medverka i vad som sker i andra länder och ta ett ansvar
              där.
            </seg>
            <seg n="b590dd78">
              Herr talman! Debatten handlar mycket om hur vi successivt närmar
              oss en framtida gränslös värld en framtida värld där idéer och
              människors möjligheter tas till vara fullt ut. Därför ska vi inte
              begränsa oss till att i dag diskutera hur en viss institution
              ser ut just nu, utan vi måste se målet att ta oss vidare.
            </seg>
            <seg n="2e9a2b7b">
              Herr talman! Vi möter en ganska annorlunda värld i dag. För många
              år sedan fick man lära sig att det fanns några länder som var
              snuskigt rika, och resten var djupt fattiga. I dag finns det åtskilliga
              medelinkomstländer åtskilliga länder som med sin egen stolthet
              säger: Nu vill vi spela en roll på den internationella arenan.
              Nu vill vi vara med i samarbetet. Nu vill vi synas.
            </seg>
            <seg n="1bef5799">
              Men när vi är fler länder som vill synas på arenan, och eftersom
              Sverige trots allt är ett ganska litet land, kan man såklart uppfatta
              det som att svenskt inflytande minskar. Men det är inte så att
              det svenska inflytandet minskar; det är så att de andra ländernas
              inflytande ökar. Detta är en konsekvens av de strävanden vi har
              haft, nämligen att få en utjämning jorden över.
            </seg>
            <seg n="e3382099">
              När man hör uttalanden i Sverige som att vi nu måste återta vår
              roll och spela en större roll igen ska man därför fundera på hur
              det ska gå till. Ska vi försöka vara mer radikala än alla andra
              och driva mer utsvävande förslag? Eller ska vi säga att vi vill
              se fler svenska FN-insatser, som en tidigare talare sade här?
              Egentligen vill jag se färre FN-insatser, för jag vill att vi
              ska ha fred på jorden. Till dess att vi når dit ska vi definitivt
              vara med och ta vårt ansvar, men målsättningen måste vara att
              minska denna typ.
            </seg>
            <seg n="7eba2c9d">
              Herr talman! Jag tror inte att lösningen i grunden ligger i en
              radikalisering. Jag tror att lösningen ligger i att vi i Sverige
              deltar konstruktivt i den samverkan som finns. Vi ska delta konstruktivt,
              och vi ska lägga fram konstruktiva förslag om hur samverkan drivs
              vidare. Men det kommer att kräva både att vi har egna uppfattningar
              och att vi kan ta hänsyn till andra och kompromissa med andra
              länder. På det sättet kan vi bli en aktiv röst.
            </seg>
            <seg n="1dac6611">
              Herr talman! För mig handlar betänkandet mycket om att hitta
              system som bejakar öppenhet, rörlighet och medvetenhet om nya
              idéer och möjligheter. Det är därför viktigt att vi är konstruktiva.
            </seg>
            <seg n="156f1c1f">
              Därför vill jag något kommentera de båda reservationer som finns.
              Sverigedemokraterna säger i stort sett att vi ska minska stödet
              i vårt närområde trots att det är där de första stegen oftast
              tas i denna rörlighet. Jag tycker inte att Ryssland är så fullgånget
              att vi kan säga att vi lämnar dessa ansatser. Jag tycker snarare
              att även vårt närområde förtjänar stöd.
            </seg>
            <seg n="e773680e">
              Miljöpartiet gör inte alls lika stora förändringar som Sverigedemokraterna.
              En av era förändringar har jag dock svårt att förstå. Samtidigt
              som ni gärna argumenterar för ökat krav på kontroll på vapenexporten
              väljer ni att minska resurserna för ISP, som är den som följer
              upp och ser till att reglerna följs. Det går inte riktigt ihop.
              Å andra sidan det är jag gärna den förste att erkänna har vi väldigt
              små skillnader i yrkandena i betänkandet, så det kanske inte är
              något stort problem.
            </seg>
            <seg n="2e2e5421">
              Herr talman! Med detta, och med påpekandet att samverkan förmodligen
              är nyckeln till den framtida världen och nyckeln till den mer
              gränslösa värld vi hoppas på, yrkar jag bifall till utrikesutskottets
              förslag i betänkandet.
            </seg>
          </u>
          <note type="speaker" n="9b46b8bb">
            Anf. 159 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-48a15fffa2660b16-0" n="693960f4">
            <seg n="d125388a">
              Herr talman! Jag glömde att yrka bifall till vår reservation
              tidigare, så jag passar nu på att yrka bifall till reservation
              1.
            </seg>
            <seg n="f4b018e4">
              Ulrik Nilsson nämner en fråga som jag brukar ta upp. Jag brukar
              säga att vi ska använda vår egen röst i världen. Det säger jag
              inte för att vi ska spela Allan på något sätt, utan jag menar
              att vi ska leva upp till det goda rykte som vi en gång har haft.
              Vi ska leva upp till det rykte vi har om att stå upp för folkrätten
              och inte sätta egenintresset främst. Det är det jag menar när
              jag säger att vi ska använda vår egen röst. Vi ska kunna ta ställning
              i frågor och inte alltid bara invänta att alla andra tycker samma
              sak.
            </seg>
            <seg n="df5e99fc">
              När det gäller vapenexporten och Inspektionen för strategiska
              produkter menar vi att med mindre vapenexport behöver vi också
              mindre kontroll. Men det är inte bara det; vi tycker också att
              vapenindustrin borde kunna betala de egna kostnaderna. Lika väl
              som Sipri ska söka externa finansiärer bör vapenindustrin betala
              för kontrollen.
            </seg>
            <seg n="f448409a">
              Men jag vill egentligen fråga om Arktis. När vi talar om utvinningen
              av olja i Arktis menar jag att det är cyniskt att tänka att vi
              tack vare klimatpåverkan, som vi alla ska försöka begränsa, ska
              kunna utvinna mer olja ur Arktis och att våra företag ska kunna
              sko sig på detta. Det står klart och tydligt i den svenska Arktisstrategin
              hur detta ska kunna gynna svenska företag inom petroleumsektorn,
              till exempel. Jag tänker i första hand på Lundin Petroleum, som
              inte precis har gjort sig kända för att ha något miljöfokus i
              sitt arbete.
            </seg>
          </u>
          <note type="speaker" n="9fff9b9e">
            Anf. 160 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-30135fe1e4aedcdd-1" n="1ad3624e">
            <seg n="cc88af8a">
              Herr talman! Låt mig först konstatera att vi ska tala med en
              egen röst. Vi ska också sträva efter att vara konstruktiva i alla
              sammanhang. Vi ska naturligtvis ha en livlig debatt här och ett
              utbyte om vad den rösten innebär. Men jag tycker inte att någon
              har rätt att säga: Ni gör fel, och vi gör rätt. Vi ska ha en ärlig
              debatt om vad det innebär att tala med vår egen röst. Det innebär
              definitivt inte att vi ska invänta alla andra. Jag tycker till
              exempel att det är välbefogat i dag att vi har en mycket progressiv
              inställning när det gäller att främja öppenhet och ta emot flyktingar.
              Där har våra två partier samarbetat. Där talar vi måhända inte
              så mycket, men vi visar i praktisk handling att vi kan göra skillnad.
            </seg>
            <seg n="996ce86c">
              Herr talman! Jag tycker att frågan om Arktis är lite intressant.
              Jag tycker absolut att vi ska höga miljökrav. Vi ska ha höga krav
              på all verksamhet så att man skadar så lite som möjligt. Men vi
              måste också vara medvetna om att vi varje gång ska ta ställning
              utifrån situationen såsom den ser ut i dag och inte såsom den
              såg ut en gång när det inte gick att åka genom Arktis eller såsom
              vi gärna skulle drömma om att den såg ut. Vi ska ha höga krav,
              men vi ska se världen som den är. Det gör alla andra aktörer.
              Ska vi kunna medverka måste vi vara en relevant röst som utgår
              från hur det ser ut.
            </seg>
          </u>
          <note type="speaker" n="1afdb47c">
            Anf. 161 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-48a15fffa2660b16-1" n="693960f4">
            <seg n="d968e417">
              Herr talman! Ulrik Nilsson sade att vi inte ska säga: Ni gör
              fel, och vi gör rätt. Men när det gäller Arktis tycker jag att
              ni gör fel. Vi bör skydda Arktis mot exploatering. Vi bör skydda
              Arktis på samma sätt som vi skyddar Antarktis. Vi ska inte sko
              oss på att det blir öppna farleder i Arktis framöver. Vi vet inte
              heller riktigt vad som kommer att hända. Det enda vi vet är att
              ju mer olja och gas vi använder, desto värre kommer klimatet att
              bli. Så mycket vet vi. Därför borde Sverige, som nu är ordförande
              i Arktiska rådet, gå i bräschen och verkligen försöka se till
              att få ett moratorium och se till att vi inte utvinner olja och
              gas i Arktis. Jag tycker att det är en självklarhet. Här tycker
              jag att ni har fel, och jag tänker säga det. Och jag kan säga
              det om och om igen.
            </seg>
            <seg n="3ef6629a">
              Det står i strategin att svenska företag inom petroleumsektorn
              återfinns främst i underleverantörsledet av varor och tjänster,
              och de har ett miljöfokus som är en konkurrensfördel. Vad är det
              som säger att det alltid är de svenska företagen som har det här
              miljöfokuset? När man är ute i världen och träffar på människor
              på platser där svenska företag arbetar är det inte så att de har
              ett så mycket större miljöfokus än andra företag. De använder
              sig av den lagstiftning som finns i det land som de är verksamma
              i.
            </seg>
            <seg n="7df0b50d">
              Vi pratar om och om igen om CSR och de svenska företagen. Svenska
              företag beter sig tyvärr inte alltid lika bra som vi hoppas. Jag
              tycker att det är helt galet att Sverige inte tar en aktivare
              roll och verkligen försöker få till ett stopp för utvinningen
              i Arktis. Ni har fel, och vi har rätt i den frågan.
            </seg>
          </u>
          <note type="speaker" n="1e327e58">
            Anf. 162 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-30135fe1e4aedcdd-2" n="1ad3624e">
            <seg n="f53dd625">
              Herr talman! Jag ska inte gå in på någon sorts pajkastning à
              la sandlåda här, men låt mig säga en sak. Ja, de förändringar
              i Arktis som innebär att det blir nya farleder är naturligtvis
              oroande. Men den dagen när farleden finns tycker jag inte att
              det är fel att utnyttja den kortare transportvägen och därmed
              den minskade miljöbelastning som blir konsekvensen av transporter
              från Sydostasien till Sverige via den korridor som öppnas. Det
              gäller även transporter till Nordamerika och Europa. Detta är
              ett typexempel på en förändring, och vi måste konstatera att den
              finns. Den får användas på goda och dåliga sidor.
            </seg>
            <seg n="e4bde051">
              När det gäller oljeexploatering i Arktis tycker jag att det är
              rimligt att vi har högt ställda krav på vem som får utföra den.
              Vi har en antal svenska företag som ligger i framkant vad gäller
              att utveckla miljöteknik. Jag vet att det också finns företag
              i andra länder som har goda erfarenheter av detta. Jag är helt
              övertygad om att alla svenska företag inte är Guds bästa barn,
              men å andra sidan är det viktigt att vi lyfter fram och pekar
              på de exempel vi har här i landet och försöker göra dem så attraktiva
              och tillgängliga som möjligt.
            </seg>
            <seg n="c3e81146">
              Men frågan är om vi ska se möjligheterna eller hoten. För mig
              handlar allt om att ha relevanta svar på den utmaning och de frågor
              som ställs i dag.
            </seg>
          </u>
          <note type="speaker" n="84ba4fe3">
            Anf. 163 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-79a6e334f1718117-1" n="e917f153">
            <seg n="7963fd4b">
              Herr talman! Som Ulrik nämnde i sitt anförande är vi överens
              om en stor majoritet av frågorna i det här betänkandet när det
              gäller vikten av internationellt samarbete. Jag skulle ändå vilja
              ställa en fråga om en sak i vår reservation som Ulrik också tog
              upp i anförandet.
            </seg>
            <seg n="d4a47a29">
              Sverige ger bland annat bidrag till miljösamarbetet. Det innebär
              i praktiken att vi finansierar uppbyggnaden av reningsverk. Givetvis
              ser vi värdet av ett samarbete på miljöområdet. Men i hur många
              år ska vi fortsätta med de här finansiella bidragen? Vi tycker
              faktiskt att de rent ekonomiskt borde kunna ta ansvar för dem
              själva. Summan 35 miljoner borde vara ganska betydelselös för
              dem. Jag undrar om regeringen över huvud taget gör någonting för
              att försöka få Ryssland att ta sitt eget ansvar för ett rent Östersjön
              och hindra sina utsläpp.
            </seg>
            <seg n="032b6ce4">
              Vi i utrikesutskottet hade besök av det ryska utrikesutskottet.
              Som jag uppfattade det gav de uttryck för att de var fullt medvetna
              om sitt eget ansvar. Har Sverige ens frågat om de vill ha det
              här bidraget? Vad skulle hända om vi drog in det? Har regeringen
              ens försökt att trycka på deras eget ansvar i den här frågan?
            </seg>
          </u>
          <note type="speaker" n="b9f6382b">
            Anf. 164 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-30135fe1e4aedcdd-3" n="1ad3624e">
            <seg n="b86fe260">
              Herr talman! Jag tror att Julia Kronlid har rätt när hon säger
              att 35 miljoner är en relativt liten summa. Det är väl ungefär
              vad ett litet kommunalt reningsverk skulle kosta att bygga. Men
              jag tror också att det är viktigt att vi har en samverkan med
              dem, och det är kanske inte samverkan med ryska staten utan med
              lokala kommuner och städer eller möjligen med företag. Då kan
              vi säga: Se här! Så här skulle vi föreslå att ni gör. Vi kan hjälpa
              er med konsulttjänster och projekteringar. Vi kan ge er idéer
              och tala om att vi har konstaterat att det här har fungerat bra.
            </seg>
            <seg n="64cfa5f5">
              Det är den typen av pengar det handlar om. Det är inte statsstöd,
              utan det är stöd i projektform till olika satsningar. Det är en
              liten summa pengar, men det är också ett bra sätt att visa att
              vi är beredda att ta ett gemensamt ansvar för den gemensamma Östersjön
              som betyder så mycket för såväl Sverige som Ryssland. Vi tycker
              att det är lite tveksamt att dra ett streck över den typen av
              samarbete. Låt oss i stället vara där och bjuda in. I det långa
              loppet tror jag ändå att människor, även i Ryssland, kommer att
              se fördelen med att ta ansvar för miljöutvecklingen.
            </seg>
            <seg n="2ad49474">
              I det korta perspektivet känner jag dock en viss tveksamhet kring
              om det inte nästan vore dags för ett demokratistöd till Ryssland
              också.
            </seg>
          </u>
          <note type="speaker" n="3a13005b">
            Anf. 165 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-79a6e334f1718117-2" n="e917f153">
            <seg n="b8d87ebf">
              Herr talman! Jag uppfattade inte riktigt det sista. Jag skulle
              vilja ha ett förtydligande där.
            </seg>
            <seg n="68fe3171">
              Vi säger inte att vi ska dra ett streck över miljösamarbetet.
              Man ska självfallet kunna ha ett samarbete med varandra. Även
              om 35 miljoner är en liten summa i Sveriges statsbudget och i
              det stora perspektivet i Ryssland anser vi att vi har ett ansvar
              inför skattebetalarna. Jag tycker att det är ganska svårt att
              motivera för våra svenska skattebetalare att Sverige ska betala
              de här pengarna för ryska reningsverk som de i allra högsta grad
              har råd med själva även om det handlar om konsulttjänster och
              utbildning. Det här har hållit på i ganska många år. Hur många
              år behöver de ha konsulthjälp och utbildning innan vi kan säga
              att vi har fullgjort det här projektet och de kan stå på egna
              ben? Jag tror inte att Ryssland står utan några som helst kunskaper
              och ingenjörer på det här området heller. Men om man nu tycker
              att man behöver bidra med konsulttjänster, hur många år till behövs
              det innan Ulrik tycker att de kan stå på egna ben i den här frågan?
            </seg>
            <seg n="4d91e329">
              Demokratistöd har vi kritiserat en del, inte för att vi inte
              ser att det finns ett demokratiskt underskott i Ryssland utan
              för att vi tror att man kan påverka på andra sätt och i andra
              sammanhang. Som jag sade är det viktiga att sätta press på Ryssland
              att ta ansvar för sin egen befolkning.
            </seg>
          </u>
          <note type="speaker" n="f90cc36e">
            Anf. 166 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-30135fe1e4aedcdd-4" n="1ad3624e">
            <seg n="6708fce4">
              Herr talman! Att sätta press på Ryssland är Julia Kronlids lösning.
              Jag tycker att vi ska vara tydliga med att vi ställer krav på
              Ryssland att gå demokratiseringsvägen. Jag tycker att man ska
              vara tydlig i kommunikationen med Ryssland om att vi har önskemål
              och ställer krav på dem. Jag tror också att det kan vara en stor
              fördel om vi har möjlighet att visa exempel på hur vi menar att
              det bör gå till. Därför tycker jag att det är närmast kontraproduktivt
              att säga: Nu har det gått så länge att får ni betala själva i
              fortsättningen.
            </seg>
            <seg n="384f8b32">
              Tror Julia Kronlid att det här kommer att fortsätta om de ska
              betala själva? Jag är rädd för att det inte blir så, och därför
              tycker jag inte att det är svårt att säga att vi kan lägga den
              här lilla summan på att få ett gott grannskapsförhållande och
              en samrådsarena också med Ryssland så att vi kan diskutera de
              gemensamma problem som vi har med Östersjön.
            </seg>
          </u>
          <note type="speaker" n="41219a5e">
            Anf. 167 CARINA HÄGG (S) replik:
          </note>
          <u who="carina_hagg_f1f2f3" xml:id="i-af67eeaaeaed8071-1" n="eeabc46c">
            <seg n="cb2936e0">
              Herr talman! Jag lyssnade på Moderaternas representant i debatten
              när han talade om vikten av gemensamma regelverk och av att kunna
              arbeta gränsöverskridande och hitta samarbetsformer och strukturer.
              Det kan jag hålla med om. Vi lever, som det ofta talas om, i en
              alltmer globaliserad värld, och vi strävar efter att vi ska ha
              regelverk som underlättar kontakter och utbyte, inte minst på
              handelsområdet. Men jag känner inte igen mig i beskrivningen.
              Jag har vid ett flertal tillfällen tagit upp situationen med Kongo
              och utvinningsindustrin. Det kan handla om värdefulla råvaror
              som olika slags metaller, gas eller olja. Det finns visserligen
              en del skrivningar om rapporter och en del skrivningar om att
              man ska följa upp detta. Till exempel i OECD:s skrivningar står
              det att man ska följa upp leveranskedjorna. Men när det kommer
              dithän att man ska göra något utöver att rapportera och i stället
              lägga över ett frivilligt ansvar på att tala om och redovisa de
              här leveransvägarna, då blir det stopp. Då vill regeringen inte
              vara med.
            </seg>
            <seg n="e49504c6">
              Jag vill inte sträva dithän att vi hamnar i en bojkottsituation,
              för råvaror är viktiga för människors möjlighet till försörjning
              och för staters möjligheter att leverera välfärd och utveckling.
              Men där säger regeringen nej. Man ställer inte upp på FN:s diskussioner,
              man ställer inte upp på FN:s lagstiftning och man vill inte förtydliga
              EU:s mineraldirektiv. Då är frågan: Vad menar Moderaterna egentligen
              med det här? Jag ser inte att man följer upp den konkreta situationen.
            </seg>
          </u>
          <note type="speaker" n="8ed351c2">
            Anf. 168 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-30135fe1e4aedcdd-5" n="1ad3624e">
            <seg n="deee03aa">
              Herr talman! Jag får börja med att be om ursäkt för att jag inte
              är insatt i alla delar av Kongoproblematiken. Det får bli mer
              ett principiellt uttalande än ett exakt svar om hur man ser på
              Kongo.
            </seg>
            <seg n="fad8489e">
              Jag kan konstatera av din beskrivning, Carina, att det i vart
              fall finns en del som är alldeles solklar, och det är att ska
              vi få någon reell effekt på Kongosituationen krävs det att det
              internationella samfundet framträder relativt enat och att vi
              gemensamt talar om att det där är någonting som vi inte accepterar.
              Det är den typen av diskussioner som måste föras.
            </seg>
            <seg n="ca809196">
              Du nämnde EU:s mineraldirektiv och du nämnde en FN-diskussion.
              Jag kan inte gå in i detta, för jag har ingen aning om vad som
              ligger bakom det som du påstår här, men jag är helt övertygad
              om att det är just i den här typen av situationer som vi måste
              vara aktiva i det internationella samfundet, samverka och vara
              en konstruktiv samtalspartner. Vi behöver inte nödvändigtvis agera
              självständigt utan kan agera tillsammans i en större grupp. Då
              kan vi steg för steg förbättra situationen.
            </seg>
          </u>
          <note type="speaker" n="b384cb75">
            Anf. 169 CARINA HÄGG (S) replik:
          </note>
          <u who="carina_hagg_f1f2f3" xml:id="i-af67eeaaeaed8071-2" n="eeabc46c">
            <seg n="375b6809">
              Herr talman! Moderaterna har också sagt att man helst inte vill
              se några FN-ledda insatser. Skälet till detta delar vi, och det
              är att man vill jobba förebyggande. Vi vill inte se krig och konflikter,
              utan vi vill kunna lösa problemen innan det går så långt. Vi vet
              att det är mycket lättare att lösa konflikter innan en våldsam
              situation har utlösts och hur svårt det är och hur långsiktigt
              arbete det kan krävas för att komma tillbaka till en fredlig situation,
              uppbyggnad av ett land och ett stärkande av människors egen förmåga
              att utveckla sina länder.
            </seg>
            <seg n="75d8e4ad">
              Jag tog min utgångspunkt i Kongo, men jag skulle lika väl ha
              kunnat ta något annat konfliktområde som exempel, för det här
              är allmängiltigt. När det gäller vägledande principer är det viktigt
              med rapportering kring utvinningsindustrin. Ändock har vi sett
              att det inte räcker. Ändock vet vi att något ytterligare måste
              göras. Jag vill inte låsa mig vid den ena eller andra modellen.
              Jag kan tänka mig mer än en väg. Jag kan tänka mig den amerikanska
              vägen, jag kan tänka mig EU-spåret och jag kan tänka mig ett FN-spår.
              Jag kan tänka mig olika modeller huvudsaken är att vi kan flytta
              fram positionerna och att vi kan göra det i samverkan med andra,
              för verkan har så mycket mindre betydelse om vi gör det själva.
              Vi kan ta steg och gå före, men det blir en helt annan kraft i
              arbetet om vi kan göra det tillsammans med ett stort antal andra
              länder, speciellt sådana som är verksamma inom vissa handelsområden
              och vissa geografiska områden.
            </seg>
            <seg n="1931068c">
              Är Moderaterna beredda att nu ta ett steg till och gå från rapportering
              till att göra något som konkret kan spela roll för enskilda människors
              möjlighet att få del av de råvaruresurser som finns där de lever?
            </seg>
          </u>
          <note type="speaker" n="6e710db9">
            Anf. 170 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-30135fe1e4aedcdd-6" n="1ad3624e">
            <seg n="8bed1a3b">
              Herr talman! Jag skulle vilja lägga till en aktör på Carina Häggs
              långa lista över vilka som skulle kunna göra insatser. Jag vill
              gärna lägga till konsumenterna. Om vi alla säger att vi inte accepterar
              det här längre är det enormt kraftfullt, och det kommer att påverka
              bolagen. Det är alltså inte bara de här organen som kan agera,
              utan vi kan också agera på en internationell arena.
            </seg>
            <seg n="ce9d815e">
              Svaret på din fråga är att jag tycker att det är rimligt att
              Sverige är en tydlig röst i den typen av diskussioner, därför
              att den nya världen kräver att alla vi som deltar i den internationella
              handeln och rörligheten har en gemensam uppförandekod. Det är
              därför som jag också tycker att den här frågan om internationell
              samverkan kanske behöver lyftas så att vi kan se den i ett lite
              större perspektiv. Det kommer att bli en mer intressant arena
              framöver.
            </seg>
            <seg n="16b3418e">
              Jag välkomnar gärna många av de här organen och diskussionerna
              om hur detta kan gå till, Carina, men vi måste också hitta en
              samstämmighet och en enighet om att flytta fram positionerna.
              Glöm inte konsumenter och företag, och glöm framför allt inte
              att människorna som rör sig i vår globala värld kommer att bära
              med sig värderingar, åsikter, idéer och intryck. Där, i mötet
              mellan människor, kanske den allra största rollen spelas. Som
              någon av Europafäderna sade: Vi ska inte förena länder; vi ska
              förena människor.
            </seg>
          </u>
          <note type="speaker" n="353b0d45">
            Anf. 171 CHRISTER WINBÄCK (FP):
          </note>
          <u who="christer_winback_75837f" xml:id="i-9413b7f53cfba5be-0" n="67aecdb3">
            <seg n="ab9602b8">
              Herr talman! Vid denna sena timme ska jag försöka fatta mig kort.
              Sverige har ett starkt intresse av goda förbindelser med andra
              länder. Sveriges ambitioner i deltagande i freds- och säkerhetsfrämjande
              insatser över åren är väl kända liksom vårt deltagande i internationella
              organisationer och samarbeten EU:s gemensamma utrikes- och säkerhetspolitik,
              FN, Nordiska rådet, OSSE etcetera. Arktis nämndes. Vi har ordförandeskapet
              i Arktiska rådet, och det är mycket intressant att se vad som
              kommer att komma av detta.
            </seg>
            <seg n="949e91f6">
              Exemplen är många på att Sverige inom en mängd områden värnar
              ett gott samarbete. Sverige märks på den internationella arenan.
              I går debatterades biståndsfrågorna, som är ett annat angeläget
              fält inom området samarbete. Viktiga och prioriterade uppgifter
              för en aktiv svensk utrikespolitik är deltagande i internationell
              krishantering och utveckling av freds- och säkerhetsfrämjande
              verksamhet.
            </seg>
            <seg n="e3c38595">
              Säkerhetsrådets resolution om kvinnor, fred och säkerhet samt
              efterföljande resolutioner är också självklara och ska ingå som
              en naturlig och prioriterad del av detta arbete. Detsamma gäller
              förebyggande och bekämpande av prostitution och människohandel,
              som är andra områden där internationell samverkan är nödvändig
              och helt avgörande för ett gott resultat.
            </seg>
            <seg n="15454106">
              Det finns många frågor att bearbeta och mycket verksamhet som
              ska genomföras. Den kommande utredningen om krigsmateriellagstiftning
              är ett exempel på hur vi kommer att kunna bidra till ett ökat
              säkerhetstänkande kring export av vapen. Ni som känner mig vet
              att jag vill ännu mer i denna fråga, men vi får ta ett steg i
              taget.
            </seg>
            <seg n="bfa65410">
              Vad gäller mindre vapen, ett område där internationellt samarbete
              är av högsta vikt, vill jag härmed framföra en inbjudan till fredaglördag
              nästa vecka, då vi ska ha en parlamentarisk samling i riksdagen
              om bekämpandet av den okontrollerade spridningen av små och lätta
              vapen, vår tids största gissel. En rad experter samt parlamentariker
              från olika delar av världen kommer att utbyta erfarenheter under
              två dagar. Ni kommer att få en inbjudan på papper i er postlåda
              i riksdagen i morgon. Alla är naturligtvis hjärtligt välkomna.
              Till Carina Hägg, som nämnde Kongo, vill jag säga att vi tror
              och hoppas att vi kommer att få en eller två parlamentariker därifrån
              som deltar i det arbetet.
            </seg>
            <seg n="175c5717">
              Som av en händelse fick jag ett mejl strax före dagens votering
              med budskap från den motsatta sidan, från dem som vill bekämpa
              FN:s vapenprotokoll och med emfas motsätta sig de kontrollmekanismer
              och regler som vi vill införa. Ett citat ur texten, fritt översatt,
              lyder: Det enda som kan vara värre än att ha våra rättigheter
              tagna ifrån oss av vår egen regering det gäller alltså vapen är
              att någon annan regering gör det, det vill säga FN. Detta är vad
              NRA och vapenlobbyn tycker om FN:s försök till kontroll av de
              stora flöden av vapen som hotar tillväxt och liv och lem.
            </seg>
            <seg n="c5ff30ae">
              Jag vill även kort nämna Östersjöregionen, som vi varit inne
              på, och där vi ingår. Utskottet säger att samarbetet är av stor
              betydelse jag tror att vi är eniga om det både för att förbättra
              miljön och för att göra regionen mer konkurrenskraftig och öka
              respekten för demokrati och mänskliga rättigheter. Jag vill understryka
              att det naturligtvis gäller det samarbete med Ryssland inom miljö-
              och demokratiområdena etcetera som bedrivs.
            </seg>
            <seg n="2a07da9e">
              Avslutningsvis, herr talman, vill jag nämna att Sverige övertar
              ordförandeskapet i Nordiska ministerrådet 2013. Jag ser med tillförsikt
              fram emot ett gott nordiskt samarbete inom många områden och ett
              resultat som gör att Norden står ännu starkare framöver, som en
              god gemensam röst inom många organ, inte minst EU, även om alla
              länder inom det nordiska samarbetet inte är med i EU ännu.
            </seg>
          </u>
          <note type="speaker" n="af592507">
            Anf. 172 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-f59be7a417f7fb09-0" n="35fd77f2">
            <seg n="609f058e">
              Herr talman! I den här debatten behandlas ett ganska tunt betänkande.
              I betänkandet finns två reservationer som rör mindre anslag. Man
              kan konstatera att om de 2 miljarder som vi nu har en budgetdebatt
              om råder det stor samstämmighet. Jag som suttit och lyssnat på
              hela debatten märker att det verkar finnas en oändlig vilja att
              diskutera saker som man inte tagit upp i motioner, yrkat på eller
              på annat sätt lyft fram. Det är lite spännande, för på det sättet
              kan debatten bli ganska lång.
            </seg>
            <seg n="a38b4e4e">
              Jag noterar att de 2 miljarder som vi rör oss med när det gäller
              internationell samverkan många gånger handlar om internationella
              organisationer FN, EU, Europarådet, Barentsrådet, Arktiska rådet,
              Nordisk samverkan, OECD, Nato och så vidare; listan kan göras
              lång. Det är den delen av det internationella samarbetet som vi
              är delaktiga i. Vi är delaktiga eftersom vi vet att vi tillsammans
              bygger säkerhet. Vi behöver finnas på många arenor för att på
              det sättet kunna skapa samverkan och lösa de gemensamma utmaningar
              som vi står inför. Det må gälla Östersjön, det må gälla Arktis
              eller det må gälla långt borta. Vilket det än är vet vi att vi
              på ett eller annat sätt berörs. Det handlar i grunden om hållbar
              utveckling.
            </seg>
            <seg n="1e0f63e8">
              Jag noterar, herr talman, att det i denna del av budgeten finns
              ett avsnitt som handlar om nedrustning och icke-spridningsfrågor.
              Det är en viktig del i vårt arbete. Sverige har en lång historia.
              Sverige är alltjämt aktivt på det området. Jag hade hoppats att
              vi skulle få den konferens om massförstörelsevapen som det flaggades
              för i budgeten, men tyvärr har utvecklingen i Mellanöstern gått
              i sådan riktning att en konferens inte kommer att kunna hållas
              före årets utgång. Finland skulle ha stått värd för den. Jag beklagar
              att det inte är möjligt.
            </seg>
            <seg n="5f6a512e">
              Det är ett viktigt område, och det är angeläget att vi även fortsättningsvis
              samverkar intensivt för att försöka nå längre när det gäller både
              nedrustning och icke-spridning. Det gäller alltså inte bara när
              vi talar om Iran och Nordkorea utan i stort.
            </seg>
            <seg n="dc56aa57">
              Vi gör, som framgår, insatser i Mellanöstern och Nordafrika.
              Vi kommer fortsatt under 2013 att vara verksamma när det gäller
              Palestina och Irak, och vi flaggar också för vidare insatser i
              Syrien, utöver de humanitära insatser som i dag görs. Det finns
              skäl att understryka, med tanke på den debatt som varit, vår insats
              i Afrika. Vi är verksamma i olika delar. Vi tar ett tydligt ansvar
              i Liberia. Det gör vi genom det fredsbyggande arbetet. FN:s uppdrag
              är ju inte att bara sända blå baskrar, utan mer samlat ett fredsbyggande
              koncept. Det har vi aktivt stött och stöder. Det är en viktig
              del i arbetet med att säkra den fred och den början till utveckling
              som finns i regionen.
            </seg>
            <seg n="24af4f6c">
              På samma sätt måste det finnas möjligheter att verka och vara
              stödjande i Kongo. Det finns i grunden en regional ansats i många
              av uppdragen. Därför är det viktigt att vi finns med och gör vår
              del av insatsen. Inte minst efterfrågas rättsvårdande insatser,
              att få kunskap om polis, kriminalvård, domstolar.
            </seg>
            <seg n="827d205e">
              Jag såg att Sverigedemokraternas ledamot lämnade kammaren. Jag
              hade nämligen tänkt beröra den diskussion som tidigare fördes.
              Jag vill rent allmänt, för alla lyssnares skull, betona att satsningen
              i Östersjöregionen är oerhört viktig. Det är viktigt att vi inte
              bygger murar. Vi är en del av EU, och vi jobbar och tar vårt ansvar,
              men vi har också vår gemensamma Östersjökonferens, Helcom. I det
              arbetet, liksom i arbetet i den norra delen, är det viktigt att
              säkra att vi får med Ryssland och har gemensamma projekt. Det
              som berördes tidigare var mer historia, och det kan vi ju inte
              spara på. Däremot gör vi fortsatta insatser på miljöområdet för
              att försöka komma vidare i värnandet av Östersjön. Det gäller
              naturligtvis även energieffektivisering. Det är en del av vårt
              gemensamma ansvarstagande att få med Ryssland till exempel i arbetet
              med att skydda Östersjön. En av de stora transportlederna går
              i dag till Sankt Petersburg och kommer att bli än större i morgon.
              Då handlar det förstås till stor del om oljetransporter.
            </seg>
            <seg n="b244818c">
              Det är viktigt att vi försöker bygga upp en gemensam hållning
              när det gäller att värna vårt mycket skyddsvärda innanhav Östersjön.
            </seg>
            <seg n="b2e0e53b">
              Jag hade också tänkt fråga på vilket sätt man skulle kunna spara
              på Svenska institutet och varför inte Sverigedemokraterna är intresserade
              av att satsa på Sverigefrämjande insatser. Jag tyckte, herr talman,
              att det var lite intressant att just Sverigedemokraterna valde
              att spara på Sverigefrämjande insatser genom att halvera anslaget
              till Svenska institutet. Det hade varit lite spännande, eftersom
              det inte framgår av reservationen och inte framgått av den tidigare
              debatten vad som egentligen avsågs därvidlag.
            </seg>
            <seg n="246fe424">
              Jag vill kommentera några av de andra frågor som varit uppe.
              Bodil Ceballos har förtjänstfullt pratat om vikten av att värna
              Arktis. Vi jobbar intensivt med de frågorna från Centerpartiets
              sida och skulle gärna se en kraftfull överenskommelse när det
              gäller skyddet av Arktis. Nu är vi många aktörer, och det är klart
              att det för ordföranden är viktigt att försöka få ett resultat
              över huvud taget, så att inte allting spretar. Vi har sett hur
              man börjat. Den ena placerar en flagga på havsbotten och den andra
              vill starta någonting annat.
            </seg>
            <seg n="99fb47cb">
              Intressena är väldigt olika. Jag märker det när jag pratar med
              mina partikamrater i den liberala kretsen och ser vad olikartat
              det är. När vi från Centerpartiets sida diskuterar ett moratorium
              i de sammanhangen pratar andra om någonting helt annat. Det är
              klart att vi måste försöka samlas. Det sämsta som skulle kunna
              inträffa är att vi får ett fritt Arktis som det egentligen inte
              finns någon regelbok alls för och som saknar de skyddsuppdrag
              vi måste få på plats. Vi skulle gärna ha sett ett moratorium tills
              vi fått en sådan skyddsöverenskommelse på plats. Men när jag lyssnar
              till vad andra säger tvivlar jag på att det över huvud taget kommer
              att vara möjligt.
            </seg>
            <seg n="c34634a4">
              Det är lite märkligt att Bodil Ceballos och Miljöpartiet drar
              in resurser från Exportkontrollrådet. Vi har inte någon ny lagstiftning
              på plats än. Att börja med att dra in resurser från dem som måste
              utöva kontroll känns som en märklig historia. Lite märkligt är
              det också när man säger att vi kan minska anslaget till Östersjösamarbetet
              eftersom Östersjösamarbetet brukar ha överskott i slutet av året.
              På den grunden, herr talman, tycker jag inte att det känns seriöst
              att göra indragningar. Jag skulle gärna önska att vi hade en starkare
              grund för sådana beslut.
            </seg>
            <seg n="0d560b63">
              Carina Hägg lyfte med emfas fram vår vilja att också i framtiden
              kunna göra insatser under FN-ledning, inte bara när det gäller
              polis och andra insatser utan även militärt. I takt med att Afghanistaninsatsen
              minskar kommer utrymmet för andra insatser att öka. Det bygger
              naturligtvis på att det finns en vilja hos andra länder, för det
              måste kroka i. Vi prövade möjligheterna att göra en insats i Sudan
              men fick nej. Vi var inte välkomna. Självklart måste vi ha respekt
              för andra länders vilja, även om det är ett FN-mandat och en FN-ledning.
              Det är någonting som vi naturligtvis får ta med oss. Men här finns
              och kommer att finnas ett ökat utrymme, förutsatt att vi inte
              drar in resurserna till våra fredsfrämjande internationella insatser.
            </seg>
            <seg n="e51ed064">
              Jag vet inte om herr talmannen lyssnade på den försvarspolitiska
              debatten tidigare i dag. Jag läser i betänkandet som ligger på
              vårt bord om försvarsutskottets budget att Socialdemokraterna
              vill dra in 300 miljoner från de internationella insatserna. Om
              vi minskar utrymmet för våra fredsfrämjande internationella insatser
              är det klart att vi inte ökar möjligheterna att delta i FN-ledda
              insatser. Någonstans blir detta ett bekymmer som inte jag men
              någon annan behöver fundera kring när man resonerar om den typen
              av uppdrag.
            </seg>
          </u>
          <note n="8eb137f4">
            Herr talman! Jag yrkar bifall till förslaget i utskottets betänkande
            och avslag på reservationerna.
          </note>
          <note type="speaker" n="1772d528">
            Anf. 173 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-48a15fffa2660b16-2" n="693960f4">
            <seg n="3d134200">
              Herr talman! Kerstin Lundgren tar upp att vi pratar om annat
              än det vi har reservationer om. Det beror på att vi i detta betänkande
              bara har reservationer om sådant som är budgetpåverkande. Men
              internationell samverkan handlar om så mycket mer. Kerstin Lundgren
              har också pratat om så mycket mer än de reservationer vi har haft.
              Självklart talar vi om det som omfattas av själva budgetområdet.
            </seg>
            <seg n="2dbd806d">
              När det gäller Exportkontrollrådet resonerar vi som så att vapenindustrin
              kan vara med och betala en större del av kontrollen, i likhet
              med till exempel hur företag betalar för den tillsyn som kommuner
              genomför. Det är ett sätt att finansiera Exportkontrollrådet tills
              vi får en minskad volym på exporten och därmed behöver mindre
              exportkontroll.
            </seg>
            <seg n="257a8783">
              När det gäller Östersjöregionen tar vi 2 miljoner från 189 miljoner.
              Det blir 187 miljoner. Men samtidigt lägger vi i utgiftsområde
              6 mycket mer pengar på Myndigheten för samhällsskydd och beredskap
              och menar att också Östersjösamarbetet ska kunna söka medel ur
              de pengar som vi lägger där och som ska finnas som en fond för
              olika projekt som har med den mänskliga säkerheten i vårt närområde
              att göra. Östersjöregionen kan mycket väl kompensera för det man
              förlorar på ett sätt genom att få in rätt så mycket mer på ett
              annat.
            </seg>
            <seg n="832a1090">
              När vi talar om internationell samverkan handlar det oftast om
              konfliktområdena och väldigt lite om andra kontinenter, till exempel
              om hur vi ska samverka med Latinamerika eller Australien. Jag
              tänkte höra med Kerstin Lundgren hur vi ska lyfta fram de delar
              av världen som inte får plats här.
            </seg>
          </u>
          <note type="speaker" n="598052d0">
            Anf. 174 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-f59be7a417f7fb09-1" n="35fd77f2">
            <seg n="7116dcac">
              Herr talman! Jag tackar Bodil Ceballos för svaren på mina funderingar.
              Jag bara läste er reservation om ISP. Ni skriver: Det senaste
              decenniets ständiga ökning av vapenexporten måste brytas och då
              är det rimligt att ISP får minskade resurser, motsvarande 5 miljoner
              kronor. Jag hade inte hört någonting om någon avgift eller något
              sådant. Det står i alla fall inte här. Man må då läsa innantill
              och försöka dra slutsatser av detta. Jag kan inte se annat än
              att ni tycker att den ständiga ökningen ska brytas och att ni
              därför minskar insatserna för ISP. Det känns, herr talman, som
              att man skulle kunna göra maskorna lite större i exportkontrollen,
              och det trodde jag inte var Miljöpartiets hållning. Därför blev
              jag rätt förvånad när jag läste detta förslag.
            </seg>
            <seg n="0ae18058">
              När det gäller samverkan och att inte bara fastna i konfliktområden
              kan jag nämna Östersjön, vårt gemensamma innanhav. Det är klart
              att satsningarna i Östersjöregionen är viktiga för att ta vara
              på vårt innanhav och värna den skyddsvärda miljö vi har där. Det
              är klart att jag tycker att det är konstigt att ni är beredda
              att minska resurserna till Östersjösamarbetet och det viktiga
              arbete som sker där. Även om det inte är mycket är det ändå en
              signal. Men det må väl skrivas på oppositionens budgetprinciper.
            </seg>
            <seg n="0b1e3051">
              Bodil Ceballos frågar mig om andra områden. Vi samarbetar, men
              vi har inte medlemskap där. Vi stöttar dock banker och annat.
            </seg>
          </u>
          <note type="speaker" n="ce6302cd">
            Anf. 175 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-48a15fffa2660b16-3" n="693960f4">
            <seg n="ca2ad24c">
              Herr talman! Om man ska anta hela budgeten måste man naturligtvis
              läsa om alla budgetområden tillsammans. Därför står det till exempel
              inte i utgiftsområde 5 utan snarare i utgiftsområde 6 om att Östersjösamarbetet
              ska kunna söka pengar ur den fond som vi har gällande Myndigheten
              för samhällsskydd och beredskap. Egentligen tror jag att Östersjösamarbetet
              vinner på vårt budgetförslag i stället för tvärtom.
            </seg>
            <seg n="ee73a399">
              Jag skulle vilja återkomma till det som Kerstin Lundgren sade
              om Arktis. Det låter jättebra om vi kan få en överenskommelse.
              Jag sätter mig gärna ned och diskuterar med Centerpartiet hur
              vi ska kunna få ett bättre samarbete kring Arktis för att kunna
              vara en starkare spelare på Alliansens arena, om man säger så.
              För att vi ska få till en bra ministerdeklaration i juni är det
              välkommet om vi kan samarbeta om det och komma till något bra,
              om vi nu har samma uppfattning. Jag vill gärna bjuda in Kerstin
              Lundgren till sådana samtal med oss. Det låter positivt.
            </seg>
            <seg n="01c3fdcb">
              Så till Latinamerika och andra delar av världen: När jag i går
              började läsa på inför diskussionen i dag slog det mig att det
              finns många konfliktområden, och det står mycket om vad vi ska
              göra just där. Men det som handlar om andra delar av världen hamnar
              under Sverigefrämjandet. Det är genom Sverigefrämjandet som vi
              har diskussionerna med Latinamerika, Australien eller de lite
              mer välmående regionerna i vår värld. Där utgår vi från vårt perspektiv
              i stället för utifrån de andras perspektiv. Jag skulle välkomna
              om vi framöver under området internationell samverkan, som egentligen
              är väldigt brett, tog upp även andra delar av världen än vad vi
              gör i dag.
            </seg>
          </u>
          <note type="speaker" n="2302591c">
            Anf. 176 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-f59be7a417f7fb09-2" n="35fd77f2">
            <seg n="e7f9b219">
              Herr talman! När det gäller Arktis är det centrala och viktiga
              att nå en överenskommelse med de stater som ingår i Arktiska rådet,
              inte att vi själva inte ens om Bodil Ceballos och jag skulle skriva
              ihop någonting som vi tyckte var bra ska försöka rädda Arktis.
              Det krävs i ärlighetens namn att vi når en överenskommelse med
              de stater som är berörda. Förutsättningen för att nå en sådan
              överenskommelse är naturligtvis att vi inte ställer oss i ett
              hörn, speciellt inte när vi är ordförande. Vi måste försöka få
              med alla på en överenskommelse som så långt möjligt säkrar, skyddar
              och värnar den känsliga miljön. Vi pratar om marina reservat,
              biologisk mångfald, skyddet av känsliga vatten. Det finns många
              frågor som måste med. Det som är i den sydliga polen är inte direkt
              översättningsbart till den norra polen. Men det är viktigt att
              försöka nå en överenskommelse, och det är den utgångspunkt vi
              har.
            </seg>
            <seg n="2faaeeec">
              Från vår sida skulle vi gärna se att Kanada, Ryssland, Danmark
              och USA skulle vara med på ett moratorium, men det verkar inte
              som att just den vägen är framkomlig. Jag hoppas att vi kan nå
              långt, och sedan må vi väl fortsätta arbetet. Än är det inte ett
              öppet hav.
            </seg>
            <seg n="56644a82">
              Herr talman! FN trodde jag var den gemensamma arenan med alla
              de organ som finns i FN-systemet där vi samverkar, samtalar och
              bygger det gemensamma regelverket. Det berör Australien och länderna
              i Latinamerika vid sidan av det unika samarbete som vi har med
              vissa andra länder.
            </seg>
          </u>
          <note type="speaker" n="66ca609e">
            Anf. 177 CARINA HÄGG (S) replik:
          </note>
          <u who="carina_hagg_f1f2f3" xml:id="i-af67eeaaeaed8071-3" n="eeabc46c">
            <seg n="86a20b16">
              Herr talman! Jag kände inte att Centerpartiets representants
              anförande andades det intresse för debatt och den inställning
              till kammarens arbete som jag förväntar mig från Centerpartiet.
              Kerstin Lundgren har tidigare i debatten, när vi diskuterade Mellanöstern
              och Nordafrika, talat om att skicka brev. Hon hade en väldigt
              förunderlig inställning rent konstitutionellt. Det skulle innebära
              att de organ som lyfts fram i betänkandet som indirekt valda skulle
              ha en än mindre roll. Jag vet inte vad man ska likna dem vid i
              kammaren är de brevinkastarinstitutioner? Vad är de indirekta
              organen? Man undrar om Lundgren själv känner någon tillfredsställelse
              över att sitta kvar i Europarådet. Det var inte det jag skulle
              fråga om här, men jag tycker att det var viktigt att understryka
              det.
            </seg>
            <seg n="5453044d">
              Vad säger Kerstin Lundgren om Centerns politik när det gäller
              att ställa upp på FN-ledda insatser? Då har vi framför allt talat
              om Afrika. Självklart handlar det om att det finns ett behov och
              en förfrågan från FN. Vi vet att det har funnits underhandsförfrågningar
              som inte kommit till riksdagens bord för avgörande. Vi vet att
              vid sådana underhandsförfrågningar har regeringen tackat nej.
              Vi vet att man ofta efterlyser länder som Sverige som ett komplement
              och som en viktig del i insatser, men det har alltså ofta varit
              nej från Sveriges regering som har prioriterat andra insatser.
            </seg>
            <seg n="4a4583be">
              Står Kerstin Lundgren för det som Centern har sagt, att man är
              beredd att delta i sådana insatser, att man ser värdet av det?
              Eller vill man tala om, som Kerstin Lundgren gjorde här, andra
              insatser för FN? Det är också viktigt, men det är en annan fråga.
              Vill Kerstin Lundgren peka på det som man kan göra i stället för
              det Centerpartiet har lovat, att ställa upp för FN-ledda insatser?
              Vad är svaret från Kerstin Lundgren här i kväll?
            </seg>
          </u>
          <note type="speaker" n="7ec75bd3">
            Anf. 178 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-f59be7a417f7fb09-3" n="35fd77f2">
            <seg n="d6029dcc">
              Herr talman! Den konstitutionella basen är vital att hålla sig
              till. I det här fallet behandlar vi ett av riksdagens tydliga
              uppdrag, att besluta hur medel ska användas. Här berör vi ett
              vitalt område för riksdagen. Här handlar det inte om ett tillkännagivande,
              att talmannen ska skicka en skrivelse till regeringen och be regeringen
              att återkomma inom ett år med synpunkter på det som har sagts
              från riksdagen. Här har vi makt, och här fattar vi beslut om hur
              medel ska användas. Vi kan till och med styra och ge tydliga mandat
              för hur medel får användas om vi utnyttjar regeringsformen.
            </seg>
            <seg n="d812bca6">
              Jag noterar att Socialdemokraterna på det här området inte har
              någon avvikande mening, så här är vi överens, och det är jag glad
              för.
            </seg>
            <seg n="e80c2981">
              Till frågan om FN-ledda insatser: Ja, herr talman, och ja, Carina
              Hägg, vi är beredda att diskutera detta. Men frågan är på vilket
              sätt. Jag har hört, och hörde till exempel när jag var i Kongo,
              diskussioner om inte bara helikoptrar som många efterfrågar där
              utan också om ledningskapacitet. Många gånger efterfrågar man
              även polisinsatser, inte att vi sänder ett förband eller en trupp.
              Det kräver naturligtvis hänsyn till vad som finns hos oss och
              vad som är möjligt att ställa till förfogande utifrån vad som
              har efterfrågats.
            </seg>
            <seg n="2939d441">
              Vi är beredda att resonera om det, och vi kommer fortsatt att
              vara beredda att resonera om det. I vår budget, som inte berörs
              just här utan i ett annat ärende, har vi resurser. Socialdemokraterna
              vill dra ned anslaget med 300 miljoner, och det skulle försvåra,
              om det blev riksdagens beslut nästa vecka, FN-ledda insatser.
            </seg>
          </u>
          <note type="speaker" n="37548064">
            Anf. 179 CARINA HÄGG (S) replik:
          </note>
          <u who="carina_hagg_f1f2f3" xml:id="i-af67eeaaeaed8071-4" n="eeabc46c">
            <seg n="3bc2b11e">
              Herr talman! Jag tycker att detta är en väldigt angelägen och
              viktig fråga som vi på olika sätt närmat oss i flera debatter.
              När Centern öppnade upp för att stödja vår linje om att kräva
              att nästa insats ska vara FN-ledd såg vi det som välkommet. Men
              nu hör jag att Kerstin Lundgren talar om att man är beredd att
              tala om det, resonera så där lite grann. Vi kan prata om det här
              kanske vid något tillfälle.
            </seg>
            <seg n="aa7a1b6b">
              Är Centern beredd att driva den här frågan i regeringen? Eller
              är det här samma hanteringssätt som vi har sett när det gällt
              till exempel Palestina? Det finns ett stämmobeslut, men sedan
              följer man inte upp det. Det blir något annat av det.
            </seg>
            <seg n="df7ae410">
              Vad är det Centern driver? Om Centern har inflytande i regeringen
              måste man driva frågor. Resonera kan vi alla göra vid kaffeborden,
              och jag underskattar inte den formen. Men vad är Centerns politik
              här?
            </seg>
            <seg n="a99158ef">
              Driver man frågan i regeringen? Kräver man någonting? Komplicera
              en insats hur den skulle kunna konstrueras och i vilket land den
              skulle kunna vara kan vi alla göra. Det kan jag bidra med. Jag
              kan bidra med levande historier omfattande stridsvagnar och tanks
              en massa resurser och kompetens. Men huvudfrågan är: Kommer Centern
              att driva det här framöver i regeringssammanhang? Hittills har
              vi ju inte heller i den här frågan sett något resultat från Centern.
            </seg>
          </u>
          <note type="speaker" n="32f73152">
            Anf. 180 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-f59be7a417f7fb09-4" n="35fd77f2">
            <seg n="d260acfd">
              Herr talman! Det är spännande att lyssna på Carina Hägg när hon
              gör sig till tolk för centerstämmors beslut. Jag får väl rikta
              samma uppmaning till Carina Hägg som jag gjorde till Urban Ahlin
              förra veckan: Läs på innan ni uttalar er! Efter den uppmaningen
              valde Urban Ahlin att tiga. Jag var beredd att överlämna stämmans
              beslut till honom, för jag hade det med mig, så att han kunde
              se vad stämman fattat för beslut. Och jag tror att också Carina
              Hägg skulle tjäna på att läsa på innan hon uttalar sig.
            </seg>
            <seg n="fbc533e6">
              Sedan kan jag bara konstatera, herr talman, att när det gäller
              Palestina lyckades Sverige och den svenska regeringen förra veckan
              rösta ja till en uppgradering. Och det var precis vad stämman
              beslutat om, så från vår sida är vi nöjda och glada över det resultatet.
            </seg>
            <seg n="8c376f94">
              Herr talman! När det gäller FN-ledda insatser vet jag inte hur
              man räknar från Socialdemokraternas sida. Om man har ambitionen
              att sända trupp till en FN-ledd insats vi är beredda att göra
              det och vi har pengarna undrar jag hur Socialdemokraterna ska
              klara att göra det. Samtidigt som Carina Hägg säger att hon vill
              göra det och det låter som att det är en stor insats som Carina
              Hägg vill att det ska vara är hon beredd att dra in resurserna.
            </seg>
            <seg n="e694a15e">
              Det kostar att sända trupp till fredsinsatser i andra länder.
              Och det är klart att man inte får mer trupp om man drar in resurserna,
              så någonting behöver läsas på även där. Och kanske krävs det någon
              intern diskussion om vad man ska satsa på.
            </seg>
            <seg n="e59669e9">
              Än så länge, herr talman, har vi en svensk överenskommelse om
              de insatser som vi ska ha. Den här riksdagen har fattat beslut,
              också Carina Hägg, om de trupper som vi har sänt ut. Nu vill hon
              dra in ytterligare resurser. Jag vill inte det, herr talman.
            </seg>
          </u>
          <note type="speaker" n="ed014baa">
            Anf. 181 ROBERT HALEF (KD):
          </note>
          <u who="robert_halef_9ca73c" xml:id="i-7fd6603f93cfabc7-0" n="87edefd7">
            <seg n="fa519ad7">
              Herr talman! Internationell samverkan för att stärka Sveriges
              förbindelser och intressen internationellt är behövlig. Genom
              samarbete med FN, EU, OSSE, OECD och andra internationella organ
              kan vi bidra till att främja freden och säkerheten i världen och
              bidra till en hållbar utveckling.
            </seg>
            <seg n="e6c4b3cc">
              Världen ser annorlunda ut i dag än under det kalla krigets dagar.
              I takt med att gamla utmaningar och hotbilder har suddats ut har
              nya tillkommit. Nutidens utmaningar måste bemötas utifrån den
              världskarta som tagit form sedan det kalla krigets slut. Dagens
              utmaningar är mer globala och gränsöverskridande till sin karaktär.
              För att komma till rätta med dem krävs mer, inte mindre, internationell
              samverkan.
            </seg>
            <seg n="1a8dfcfd">
              Genom ökad samverkan främjar vi inte endast global fred och säkerhet.
              Vi bevakar, stärker och utvecklar också Sveriges säkerhets-, handels-
              och näringspolitiska intressen. Sverige är i många avseenden betraktat
              som ett globalt föregångsland. Inte minst gäller detta vår öppenhet
              och vårt samhällsbygge liksom våra insatser för mänskliga fri-
              och rättigheter och en miljömässigt hållbar värld. Sverigebilden
              står sig stark, och genom ett fördjupat och breddat internationellt
              engagemang kan vi stärka den ytterligare.
            </seg>
            <seg n="bb108e03">
              Herr talman! Mer än en gång har svenska medborgare direkt bidragit
              till att säkra och främja världsfreden från Raoul Wallenberg,
              Folke Bernadotte och Dag Hammarskjöld till Jan Eliasson, namn
              förknippade med goda gärningar som inger respekt världen över.
            </seg>
            <seg n="d38c9fcf">
              Vår forskning inom fred och säkerhet är av världsklass. Sipris
              nedrustnings- och icke-spridningsforskning används flitigt världen
              över. Det ska den också fortsätta att göra. På så vis gynnas en
              snabbare nedrustningstakt, en minskad spridning och en mer effektiv
              rustningskontroll viktiga steg i det omfattade arbetet mot en
              säkrare och fredligare värld.
            </seg>
            <seg n="3a454c07">
              Samtidigt är Folke Bernadotteakademins arbete rörande FN:s resolutioner
              1325 och 1820 om kvinnor, fred och säkerhet av stor vikt. Dessa
              resolutioner är och måste fortsätta att vara vägledande för akademins
              eget, UD:s, Sidas och Försvarsmaktens agerande för fred och säkerhet,
              inte minst inom multilaterala krishanteringsinsatser. Kvinnor
              är en del av krigen. De drabbas extra hårt av dem och måste därför
              ha en given plats i fredsförebyggande, fredsmäklande och fredsbyggande
              insatser.
            </seg>
            <seg n="69ef2f02">
              Herr talman! Den parlamentariska kommitté som ska undersöka möjligheten
              till skärpt exportkontroll av krigsmateriel till icke-demokratiska
              stater har nu påbörjat sitt viktiga arbete. Kravet på ett demokratikriterium
              för svensk krigsmaterielexport står inskrivet i Kristdemokraternas
              principprogram. Ett demokratikriterium behövs så att krigsmateriel
              inte hamnar i händerna på stater där grundläggande fri- och rättigheter
              inskränks och kränks. Det behövs också för att säkerställa att
              produkter med dubbla användningsområden inte exporteras till diktaturer.
            </seg>
            <seg n="6bf233ba">
              Viljan och ambitionen att främja Sveriges försvars- och säkerhetspolitiska
              intressen, inte stärka näringspolitiska särintressen, är och måste
              förbli krigsmaterielförsörjningens utgångspunkt och målsättning.
              Bilden av Sverige som en fredens förkämpe är inte värd att solkas
              till förmån för tvivelaktiga affärer med högst tvivelaktiga regimer.
            </seg>
            <seg n="c2ea8b0c">
              Herr talman! Sverige behöver fler kontaktytor internationellt,
              inte färre. En bred svensk utrikesförvaltning är därför en självklarhet,
              så också ett fortsatt aktivt svenskt deltagande i regionala och
              internationella organisationer. På så vis blir Sveriges bidrag
              till den globala freden och säkerheten och till det globala välståndet
              både omfattande och värdefullt.
            </seg>
            <seg n="aeafafd8">
              EU är en politisk allians med mandat att genomföra såväl civila
              som militära krishanteringsinsatser inom ramen för den gemensamma
              säkerhets- och försvarspolitiken. Oavsett om det gäller stärkandet
              av unionens civila snabbinsatsförmåga eller som samordnande land
              inom den nordiska stridsgruppen har Sverige ett givet ansvar för
              att genom EU och FN främja global fred och säkerhet.
            </seg>
            <seg n="4b4c90cb">
              Den nordiska stridsgruppens kapacitet har redan prövats med framgång,
              bland annat i operationen i Libyen under våren 2011. Det var en
              insats som bidrog till att en av den afrikanska kontinentens grymmaste
              diktatorer tvingades bort från makten.
            </seg>
            <seg n="e5466ccf">
              På samma vis står vi kristdemokrater bakom det svenska deltagandet
              i ISAF-insatsen i Afghanistan. Med ett kraftfullt FN-mandat i
              ryggen har svensk trupp alltsedan 2002 bidragit till att stötta
              Afghanistans regering i att hjälpa sina medborgare till ett drägligare
              liv. Sveriges bidrag ställs nu stegvis om till att helt fokusera
              på civila insatser, där respekten för mänskliga fri- och rättigheter
              måste utgöra ledstjärnan i arbetet för ett friare, fredligare
              och mer demokratiskt Afghanistan.
            </seg>
            <seg n="ff0c7005">
              Herr talman! I en globaliserad värld krävs mer samverkan. I kristider
              är det lätt att denna samverkan offras på protektionismens och
              nationalismens altare. Sverige är ett litet, exportberoende land
              som inte har råd att ens tänka tanken ensam är stark.
            </seg>
            <seg n="bc307453">
              Globala skeenden, globala utmaningar och globala hot alla är
              de gränsöverskridande. De bemöts bäst med globala lösningar utarbetade
              gemensamt av världens länder. Med vår närvaro kan vi bidra med
              resurser och kompetens. Därför är Sveriges internationella samverkan
              viktig för fred och säkerhet.
            </seg>
          </u>
          <note n="03d76bb6">
            Herr talman! Jag yrkar bifall till förslaget i betänkandet.
          </note>
          <note n="fed76d24">
            Överläggningen var härmed avslutad.
          </note>
          <note n="2dcee978">
            15 § Bordläggning
          </note>
          <note n="184eefd0">
            Anmäldes och bordlades
          </note>
          <note n="844ad5a1">
            16 § Anmälan om frågor för skriftliga svar
          </note>
          <note n="e055d6f5">
            Anmäldes att följande frågor för skriftliga svar framställts
          </note>
          <note n="4b2e0134">
            den 6 december
          </note>
          <note n="bdf53f85">
            Lars Gustafsson
          </note>
          <note n="9f7a45d1">
            Gunnar Sandberg
          </note>
          <note n="5e692f6c">
            Frågorna redovisas i bilaga som fogats till riksdagens snabbprotokoll
            tisdagen den 11 december.
          </note>
          <note n="667c8eeb">
            17 § Anmälan om skriftliga svar på frågor
          </note>
          <note n="11f5a927">
            Anmäldes att skriftliga svar på följande frågor inkommit
          </note>
          <note n="4b2e0134">
            den 6 december
          </note>
          <note n="08b6c035">
            Anders Karlsson
          </note>
          <note n="08b6c035">
            Anders Karlsson
          </note>
          <note n="36648000">
            Peter Persson
          </note>
          <note n="36648000">
            Peter Persson
          </note>
          <note n="86bb2760">
            Svaren redovisas i bilaga som fogats till riksdagens snabbprotokoll
            tisdagen den 11 december.
          </note>
          <note n="317231e4">
            18 § Kammaren åtskildes kl. 20.40.
          </note>
          <note n="40b383cb">
            Förhandlingarna leddes
          </note>
          <note n="e19cf6c1">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
