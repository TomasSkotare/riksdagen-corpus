<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--93</head>
          <docDate when="2012-04-17">2012-04-17</docDate>
        </div>
      </front>
      <body>
        <div>
          <note n="686d7ff0">
            ﻿
          </note>
          <note n="285d75ab">
            Riksdagens protokoll
          </note>
          <note n="e5245d6d">
            2012/13:93
          </note>
          <note type="date" n="c8ee0084">
            Onsdagen den 17 april
          </note>
          <note n="e14b4c49">
            Kl. 09:00 - 21:28
          </note>
          <note n="f9c43632">
            1 § Justering av protokoll
          </note>
          <note n="720767cf">
            Justerades protokollet för den 11 april.
          </note>
          <note n="c0b8f7ec">
            2 § Anmälan om inkommen faktapromemoria om förslag från Europeiska
            kommissionen
          </note>
          <note n="c4bbaf05">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="7aacd244">
            KOM(2013) 92
          </note>
          <note n="071c31d2">
            3 § Anmälan om fördröjt svar på interpellation
          </note>
          <note n="3f6f5e44">
            Till riksdagen hade inkommit följande skrivelse:
          </note>
          <note n="1ca7d82b">
            Interpellation 2012/13:357
          </note>
          <note n="a90ede8a">
            Interpellation 2012/13:357 Inlandsinnovation AB
          </note>
          <note n="098d1de0">
            Interpellationen kommer att besvaras fredagen den 24 maj 2013.
          </note>
          <note n="b0f7ab88">
            Skälet till dröjsmålet är brist på tider i kammaren samt tidigare
            inbokade resor och arrangemang.
          </note>
          <note n="7e1b8e21">
            Fredrik Ahlén
          </note>
          <note n="22864bfd">
            4 § Förnyad bordläggning
          </note>
          <note n="833d2258">
            Föredrogs och bordlades åter
          </note>
          <note n="7dc899d9">
            5 § Riksrevisionens rapport om skattekontroll av företag
          </note>
          <note n="526edcaf">
            Föredrogs
          </note>
          <note type="speaker" n="03dfc56a">
            Anf. 1 LEIF JAKOBSSON (S):
          </note>
          <u who="leif_jakobsson_c7aa69" xml:id="i-a85c01358ec180a5-0" n="1462eb87">
            <seg n="f1504394">
              Herr talman! Jag ska börja med att yrka bifall till den enda
              reservationen i detta ärende som handlar om Riksrevisionens rapport
              om regeringens styrning av Skatteverket när det gäller företagsbeskattning.
            </seg>
            <seg n="a6133408">
              Det blir alltmer fokus i världen på att skatter ska betalas och
              att rätt skatter ska betalas. I spåren av finanskrisen och alla
              de länder som behöver restaurera sin ekonomi efter att ha räddat
              bankerna och deras ägare under finanskrisen blir det alltmer uppenbart
              att skatter måste in. Det kan inte vara valfritt att betala eller
              inte betala eller hur mycket.
            </seg>
            <seg n="d7d8e934">
              Vi har i Sverige i grunden en väldigt god tradition jämfört med
              många av länderna i Europa som nu krisar ordentligt. Vi ser också
              att EU, OECD och G20 har frågan om företagsbeskattning och den
              egentliga skatteinbetalningen högt på dagordningen. Det handlar
              ganska mycket om de stora multinationella företagen. Dem lär vi
              komma tillbaka till senare.
            </seg>
            <seg n="e2d1d598">
              I debatten är det ett stort fokus på företagsskatter. Det är
              viktigt av två skäl för oss socialdemokrater. Det ena handlar
              om att finansiera välfärden och att företagen kommer in med de
              skatter som är beslutade så att vi kan erbjuda medborgarna den
              välfärd de har rätt till. Det andra handlar om konkurrensneutraliteten.
              Det är ett växande problem i allt fler branscher där företag konkurrerar
              genom att inte betala skatter eller betala fel skatter.
            </seg>
            <seg n="79c3bc23">
              Det är en dubbelbottnad problematik. Dels slår det mot seriösa
              entreprenörer och företagare som vill göra rätt för sig, dels
              ser vi socialdemokrater väldigt tydligt att i de företag där man
              struntar i sina skyldigheter mot samhället struntar man också
              i sina skyldigheter mot sina anställda.
            </seg>
            <seg n="d492a684">
              Det är där kollektivavtal inte finns, där tjänstepensioner inte
              betalas in och där försäkringar och annat inte finns som Skatteverkets
              kontroll av företag ser till att företag konkurrerar på lika villkor,
              det vill säga att alla betalar rätt skatter. Det är oerhört viktigt
              även för löntagares rättigheter i Sverige.
            </seg>
            <seg n="eb48f3a1">
              Rapporten från Riksrevisionen är högst väsentlig. Vi har valt
              att huvudsakligen ta fasta på den kritik som Riksrevisionen har
              när det gäller regeringens sätt att styra och följa upp Skatteverkets
              kontroll av företag. Jag tänkte att jag skulle citera vad Riksrevisionen
              säger: Slutsatsen är att vi anser att regeringen saknar relevant
              underlag för att bedöma utvecklingen av företagskontrollen och
              att uppfattningen om hög träffsäkerhet därför är svagt underbyggd.
            </seg>
            <seg n="44afe785">
              På andra ställen pekar Riksrevisionen ut att det man har hittat
              om återrapportering och styrning mellan regeringen och Skatteverket
              i bästa fall en gång årligen inskränker sig till ett kafferep
              mellan finansministern och hans gamla statssekreterare. Skulle
              vi höra en sådan historia om till exempel Greklands eller Italiens
              styrning av sina skatteverk skulle vi nog dra på smilbanden.
            </seg>
            <seg n="b7057dc3">
              I Sverige finns ingen dokumenterad sådan styrning eller kontroll.
              När regeringen inte har det får riksdagen naturligtvis ännu sämre
              möjligheter att följa det som sker och se var det finns principiella
              problem och ingripa i de fall det behövs.
            </seg>
            <seg n="f609d339">
              Rapporten beskriver nya metoder där Skatteverket gått från att
              vara en kontrollmyndighet till att arbeta förebyggande. Det kan
              låta sympatiskt och kännas som svensk myndighetskultur, service
              och allt detta. Problemet är att regeringen inte har förvissat
              sig om att det paradigmskiftet har lett till en bättre effektivitet.
              Det är vad Riksrevisionen och vi i oppositionen efterlyser. Vi
              skulle gärna vilja se att man bevisar att det nya sättet att arbeta
              är bättre.
            </seg>
            <seg n="f01f1312">
              Här finns en hel del att problematisera kring. Det gäller till
              exempel rättssäkerhet och urvalskriterier. Man får uppfattningen
              att urvalskriterierna för de maskinella urvalen handlar om: Var
              kan man hitta mest pengar i skattekontrollen? Det är naturligtvis
              viktigt för finansieringen. Men den andra delen gäller att stävja
              oseriösa företag.
            </seg>
            <seg n="beb552be">
              Det sker ofta i branscher där det kanske inte är enorma belopp
              men där själva förekomsten av skatteundandraganden och skatteflykt
              håller på att förstöra hela branscher. När branscherna är förstörda
              finns den organiserade kriminaliteten där och tar över. Vi ser
              tyvärr det i Sverige. Därför skulle till exempel en riksdagsdebatt
              om huruvida man bara ska ha urvalskriterier om var de stora pengarna
              finns att hämta vara behövlig.
            </seg>
            <seg n="e73820c8">
              Ett annat exempel är detta med fördjupat samarbete. Det förekommer
              inte i Riksrevisionens rapport. Det dök upp på ett sätt som jag
              nog vill påstå att både oppositionens och majoritetens företrädare
              i skatteutskottet inte kände sig informerade om eller komfortabla
              med hur det hade gått till.
            </seg>
            <seg n="5a318804">
              Det handlar om att Skattverket har öppnat för någon form av inbäddad
              personal på större företag men också gjort avtal med till exempel
              Föreningen Auktoriserade Revisorer. Den frågeställningen ställer
              naturligtvis en massa saker på sin spets som vi tycker hade varit
              ganska självklart att regeringen hade informerat skatteutskottet
              om så att skatteutskottet hade haft en möjlighet att diskutera
              innan man ger sig in i en sådan principiellt annorlunda verksamhet.
            </seg>
            <seg n="3ec4f612">
              Herr talman! Kontentan av det hela är en fråga till Alliansen.
              Varför tycker inte ni att Skatteverkets styrning är av intresse
              för riksdagen? Är ni nöjda med hur vi till exempel uppdagade verksamheten
              med inbäddade konsulter och fördjupat samarbete med storföretagare?
              Tycker ni att det är okej att inte regeringen och riksdagen har
              koll när sådana principiellt annorlunda metoder väljs i skattekontrollen?
            </seg>
          </u>
          <note type="speaker" n="9c7a021c">
            Anf. 2 MATS PERTOFT (MP):
          </note>
          <u who="mats_pertoft_b36794" xml:id="i-fb0dd272d7560c75-0" n="52e3a6cc">
            <seg n="e007be1d">
              Herr talman! Jag vill börja med att yrka bifall till reservationen.
            </seg>
            <seg n="3e18e601">
              Riksrevisionens rapporter är någonting som det är väldigt viktigt
              att ta fasta på. Det är ju inte för inte som de 2003 fick ett
              betydligt starkare mandat, för det handlar om styrning. Det handlar
              om styrning av statliga verksamheter, att kontrollera vad som
              händer och hur denna styrning går till.
            </seg>
            <seg n="5784b755">
              Med tanke på revisionens betydelse i hela samhällslivet blir
              jag lite förundrad när jag läser regeringens svar som mer handlar
              om att ja, det här fixar vi väl på något sätt. Föregående talare
              använde ordet kafferep. Jag är nog benägen att hålla med om att
              det låter som att det är väldigt många kafferep från regeringens
              sida, och för den skull även från Skatteverkets sida. Det är väl
              inte kafferepskultur vi ska främja i Sverige. Gärna en fika, men
              inte när det gäller styrning av statliga verksamheter. Då slår
              det fel.
            </seg>
            <seg n="2404de97">
              Vi ska vara noggranna i Sverige med att vårda den kultur vi har
              av formell styrning. Formaliteter är viktiga. Det informella kan
              lätt dra i väg och bli någonting som till slut helt urartar.
            </seg>
            <seg n="78de5419">
              Regeringen har några exempel på styrning som inte verkar ha fungerat
              alltför väl. Jag kan nämna Telia. Jag kan nämna Vattenfall. Jag
              kan nämna ett flertal statliga bolag där styrningen inte verkar
              ha gått så himla bra, i alla fall om man lyssnar på å ena sidan
              vad ministrar säger och å andra sidan vad bolag säger. Då är det
              viktigt att ta det som Skatteverket säger på allvar och inte bara
              vifta undan det, som regeringen gör.
            </seg>
            <seg n="05afac4f">
              I Riksrevisionens förslag när det gäller regeringens styrning
              av Skatteverkets företagskontroll skriver man: Varken budgetpropositionen
              eller regleringsbreven ger någon tydlig bild av styrning av skattekontrollen
              av företag. Finansdepartementet litar på att den informella styrningen
              av Skatteverket fungerar väl ännu fler kafferep. Man uttrycker
              förtroende för att Skatteverket informerar om eventuella problem
              i de muntliga avstämningar som sker regelbundet varje år. Här
              kunde man nästan ha skrivit kafferep i stället för muntliga avstämningar.
            </seg>
            <seg n="04755ae4">
              Är det så att verksamheten ska säga att nu är det dags att göra
              någonting? Är det inte snarare regeringen som ska styra det? Det
              är detta som är själva problemet, och det är därför oroväckande
              när regeringen på det här sättet viftar undan kritiken och får
              stöd av majoriteten i skatteutskottet. Det gäller också det fördjupade
              samarbetet mellan Skatteverket och större företag som framkom
              tydligt vid den utfrågning som utskottet arrangerade. Det är helt
              enkelt för mycket informalitet.
            </seg>
            <seg n="c8fe6ba4">
              Jag skulle vilja påstå att det är ett ganska tydligt tecken på
              en regering som har suttit lite för länge och kanske flyttat lite
              för många statssekreterare till generaldirektörsposter. Det är
              klart att om man känner varandra är det alltid bra med kafferep,
              men det får inte göra att man bortser från det formella. Det formella
              är väldigt viktigt i ett demokratiskt samhälle och ska gå att
              följa upp. Det ska vara tydligt och ge klara riktlinjer för hur
              man ska arbeta. Det är precis det som vi från Miljöpartiet upplever
              att Riksrevisionen påtalar. Det är inte så allvarliga och jättesvåra
              saker, men det formella har stor betydelse.
            </seg>
            <seg n="d58662ce">
              Det som är oroväckande är när man viftar undan det formella på
              det här sättet och menar att man kan klara det genom lite samtal
              och telefonsamtal här och där. Därför menar vi att det här borde
              tas på mycket större allvar. Det formella är viktigt i en demokrati.
              Det är också viktigt att vi inte hamnar i en fikakultur på ett
              dåligt sätt.
            </seg>
          </u>
          <note n="4841f896">
            Därför, herr talman, yrkar jag bifall till reservationen.
          </note>
          <note type="speaker" n="816c867b">
            Anf. 3 ULF BERG (M):
          </note>
          <note n="5c0109be">
            Herr talman! Jag börjar med att yrka bifall till förslaget i
            skatteutskottets betänkande nr 21 gällande regeringens skrivelse
            med anledning av Riksrevisionens rapport om skattekontroll av
            företag.
          </note>
          <u who="ulf_berg_a8835e" xml:id="i-2771062b8b6715c0-0" n="6ac8ced9" prev="i-137622c26c2a80f7-0">
            <seg n="4806b22d">
              Riksrevisionen har granskat Skatteverkets kontroll av företag.
              Hur den kan utvecklas och förbättras kan sammanfattas i fyra punkter.
              Den första är hur man mäter och följer kontrollernas träffsäkerhet.
              Riksrevisionen anser att det är svårt att avläsa hur kontrollerna
              utvecklats över tid. Den andra är Skatteverkets uppföljningsverktyg,
              som kritiseras. Den tredje är Skatteverkets val av arbetsmetod.
              Den fjärde är valet av åtgärder.
            </seg>
            <seg n="aeff804a">
              Herr talman! Det finns skäl att påpeka att vid nästa årsskifte
              fyller Skatteverket jämnt, det vill säga tio år. Vi som har deklarerat
              under många herrans år lever nog i tron att Skatteverket borde
              fylla tresiffrigt. Men Skatteverket blev en myndighet den 1 januari
              2004. Innan bestod verket av flera myndigheter. Även om nästan
              tio år kan tyckas vara en lång tid har jag respekt för att det
              ibland tar lite tid att få ordning på alla nya rutiner.
            </seg>
            <seg n="8c8347e3">
              Många av oss i skatteutskottet får ofta ta del av synpunkter
              på Skatteverkets ändrade arbetssätt. Har sådana arbetssätt sitt
              ursprung i att myndigheten gör nya politiska bedömningar utan
              förändrad lagstiftning är det naturligtvis otillfredsställande.
              Men jag bedömer att anledningen till de diskussioner som har uppstått
              är att Skatteverket just blivit en myndighet och att man arbetar
              för att alla medborgare och företag ska behandlas lika i hela
              landet. Om vi politiker anser att rågången hamnat fel efter prejudikat
              är det naturligtvis vår uppgift att fatta nya beslut och ändra
              lagstiftningen. I en demokrati vore allt annat otillfredsställande.
            </seg>
            <seg n="cdb3a714">
              Mot bakgrund av detta kan man ha viss förståelse för att det
              finns ytterligare saker som kan förbättras. Det framhålls även
              att regeringen hela tiden följer utvecklingen.
            </seg>
            <seg n="d191b9eb">
              Det är naturligtvis viktigt att Skatteverket fungerar på ett
              utmärkt sätt. De skatter som vi i Sveriges riksdag beslutar om
              ska också betalas in en uppfattning som säkert delas av kommuner
              och landsting. Det ska naturligtvis ske på ett rättssäkert sätt.
              Exempel på helt nya bedömningar kan enligt min uppfattning bara
              ha grund i att Skatteverket fortsätter arbetet med att få en likartad
              bedömning i hela landet.
            </seg>
            <seg n="a254b063">
              Herr talman! Skatteverkets nya arbetssätt är naturligtvis välkommet.
              Det ska vara svårt att göra fel, och man ska göra rätt från början.
              Arbetet har förskjutits till mer förebyggande och mindre kontrollerande.
              I det arbetet är det naturligtvis viktigt att vi också genomför
              lagstiftningsarbeten för att underlätta detta synsätt. Personalliggare
              för vissa branscher, kassaregister, RUT och ROT är bara några
              exempel på beslut som vi i Alliansen har genomfört för att det
              ska bli svårare att göra fel och lättare för Skatteverket att
              genomföra sina kontroller. Vi ska gå vidare med ytterligare åtgärder
              som snart ska debatteras i denna kammare gällande kontantbranschen.
            </seg>
            <seg n="625c93c6">
              Också inom ett annat område har vi genomfört åtgärder. Det har
              tillkommit informationsutbytesavtal. Hur många sådana tillkom
              under regeringen Persson? Inga, såvitt jag vet.
            </seg>
            <seg n="8731ca68">
              Herr talman! Det är ingen tvekan om att den relativt nya myndigheten
              Skatteverket har mycket att samordna och utveckla, dels arbetet
              för att få till stånd en samsyn bland de tidigare egna myndigheterna,
              dels att ta till sig och arbeta med de nya verktyg som vi i Alliansen
              förser Skatteverket med. Därför gör regeringen mycket klokt i
              att följa Skatteverkets utvecklingsarbete.
            </seg>
            <seg n="aa5ed115">
              Att slå in öppna dörrar har blivit oppositionens paradnummer.
              Helt uppenbart har de rödgröna ingen egen samordnad politik. I
              detta betänkande är det, föga förvånande, S och MP som reserverar
              sig.
            </seg>
            <seg n="16c57c08">
              Jag hör till den skara som ser fram mot arbetet med den nya skattefelskarta
              som regeringen gett Skatteverket i uppdrag att ta fram. Då får
              vi svaret om vårt arbete varit tillräckligt effektivt eller om
              vi måste ta ytterligare steg. Det är dock viktigt att dessa steg
              inte trampar på medborgarna. Alla skattebetalare ska känna trygghet
              i en rättssäker bedömning från Skatteverket. Om rättssäkerheten
              inte finns där finns det anledning för regeringen att skrida till
              verket, och det skyndsamt. Det finns inget i Riksrevisionens rapport
              som tyder på detta.
            </seg>
          </u>
          <note n="6cbb3a1c">
            Herr talman! Jag yrkar bifall till förslaget i betänkandet och
            avslag på reservationen.
          </note>
          <note type="speaker" n="6984da48">
            Anf. 4 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-a85c01358ec180a5-1" n="1462eb87">
            <seg n="28c50c15">
              Herr talman! Ulf Berg konstaterar att det absolut är rätt väg
              och rätt omprioriteringar som är gjorda. Jag sade också i mitt
              inlägg att jag fann det sympatiskt och i linje med den syn vi
              har och den myndighetskultur vi vill ha i Sverige.
            </seg>
            <seg n="899b6f0b">
              Problemet är bara, Ulf Berg, att Riksrevisionen i sin rapport
              konstaterar att det inte är belagt att det har varit rätt väg
              att gå från en betydligt större kontrollvolym ned till det som
              är i dag. Det är detta vi vill veta, och vi tycker att det är
              problematiskt att regeringen inte visar större intresse för det.
            </seg>
            <seg n="8bd5ed01">
              Visst är detta en trend i hela Västeuropa. Alla skatteverk och
              skatteverkschefer träffas, och så kör man den nya modellen. Det
              känns igen från att konsulter åker runt i kommuner och berättar
              om nya styrsystem och annat.
            </seg>
            <seg n="36003ad0">
              Det är viktigt för oss att vi får ordentliga underlag och utvärderingar
              och får svar på frågan om detta är rätt eller inte.
            </seg>
            <seg n="8c52e597">
              Den kritik som Svenskt Näringsliv framförde vid hearingen var
              ganska oroande. Man gav uttryck för en oro över att alla kanske
              inte längre behandlades lika av Skatteverket. Det är vi politiker
              som är satta att se till att sådan oro undanröjs.
            </seg>
            <seg n="0e4af88c">
              Åter till frågan som jag ställde. Den handlade om ett praktiskt
              exempel, nämligen det fördjupade samarbete som Skatteverket har
              inlett där man låter personal finnas på plats på stora företag
              och finnas med tidigt i processen. Det kan vara ett effektivt
              sätt, men frågan som ställdes var: Tycker inte Ulf Berg att det
              hade varit rimligt att regeringen hade informerat och kanske hört
              med riksdagen innan man lät Skatteverket göra detta?
            </seg>
          </u>
          <note type="speaker" n="540845fb">
            Anf. 5 ULF BERG (M) replik:
          </note>
          <u who="ulf_berg_a8835e" xml:id="i-c47cdbe99be48154-0" n="6ac8ced9">
            <seg n="e0732b90">
              Herr talman! Låt oss jämföra med exempelvis tullen. Där försöker
              man ha ett arbetssätt som får godset att flyta så bra som möjligt
              över våra gränser men har också kunskapen som gör att man slår
              till på rätt flöden för att få sina träffar.
            </seg>
            <seg n="c833aa61">
              Skatteverket har samma arbetssätt. Man måste göra noggranna analyser
              så att kontrollerna blir effektiva. Riksrevisionen har sagt att
              detta arbetssätt kan utvecklas.
            </seg>
            <seg n="c06b8e1e">
              I regeringens skrivelse, som inte verkar ha tillkommit på ett
              kafferep, vilket S och MP uppfattar det som, står det ordagrant
              på s. 1: Regeringen kommer att noga följa det fortsatta arbetet.
            </seg>
            <seg n="8f22f1ab">
              Jag vet vad som kommer att hända om Anders Borg börjar peka med
              hela handen. Då kommer ni att tävla om att KU-anmäla honom för
              ministerstyre.
            </seg>
            <seg n="7f068340">
              Vi har inte denna ordning i Sveriges statsskick, utan regeringen
              skriver ett regleringsbrev. Sedan är det myndigheterna som tar
              många beslut.
            </seg>
            <seg n="e62e4be3">
              Vi tar beslut på strategisk nivå, och jag tror att det är nyttigt
              att vi påminner oss om det.
            </seg>
            <seg n="0cad1a5f">
              Ibland verkar det passa att man ministerstyr för att få ordning
              och reda medan man i andra fall absolut inte ska göra det. Det
              vore klädsamt om S hade ungefär samma uppfattning oavsett ärende.
            </seg>
            <seg n="24795763">
              En tioåring är inte fullärd. Det finns säkert saker och ting
              att utveckla. Tycker inte Leif Jakobsson det?
            </seg>
          </u>
          <note type="speaker" n="b9ff9db4">
            Anf. 6 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-a85c01358ec180a5-2" n="1462eb87">
            <seg n="f7a1dd89">
              Herr talman! Jag förmodar att Ulf Berg syftar på Skatteverkets
              ålder, men det vi diskuterar är regeringen. Den är tack och lov
              inte tio år, och vi kommer att göra allt för att det inte ska
              bli någon tioårsdag heller.
            </seg>
            <seg n="d8ed3d73">
              Vi talar om regeringens styrning och information till riksdagen,
              som Riksrevisionen pekar på. Det är inte vi som har hittat på
              detta, men vi tycker att det är rimliga resonemang Riksrevisionen
              för.
            </seg>
            <seg n="cf724136">
              Samtidigt som vi förde den principiella diskussionen och fick
              rapporten från Riksrevisionen blev vi uppmärksammade av bland
              annat Svenskt Näringsliv på det så kallade fördjupade samarbete
              som hade inletts.
            </seg>
            <seg n="cce9e981">
              Vi som sitter i utskottet vet alla att vi fick olika information
              gång från gång. Hemsidor med information ändrades och så vidare.
            </seg>
            <seg n="e4c3e68b">
              Det är inte Skatteverket utan regeringen jag kritiserar för att
              en sådan stor förändring inte skett på ett mer konsistent sätt
              och att riksdagen och skatteutskottet inte vare sig informerats
              eller haft möjlighet att fundera över detta.
            </seg>
            <seg n="b0463acb">
              Är Ulf Bergs uppfattning att inget finns att förbättra här och
              att riksdagen inte behöver mer information får vi i oppositionen
              försöka använda våra möjligheter i skatteutskottet till att få
              en mer strukturerad uppföljning och information om vad som händer
              för att kunna ta initiativ i tid. Det är inte rimligt att vi som
              landets skattepolitiker ska behöva bli upplysta av till exempel
              Svenskt Näringsliv om stora förändringar på Skatteverket. Det
              tror jag att Ulf Berg egentligen håller med om.
            </seg>
          </u>
          <note type="speaker" n="4a5d04eb">
            Anf. 7 ULF BERG (M) replik:
          </note>
          <u who="ulf_berg_a8835e" xml:id="i-c47cdbe99be48154-1" n="6ac8ced9">
            <seg n="43c262fe">
              Herr talman! Riksrevisionen har tittat på Skatteverkets arbetssätt,
              och på ett antal punkter tycker man att det finns utvecklingsmöjligheter.
            </seg>
            <seg n="01dcb846">
              Jag kan meddela att alliansregeringen hela tiden kommer att jobba
              med utvecklingsarbete, oavsett vad det gäller. Det gäller givetvis
              också Skatteverket.
            </seg>
            <seg n="288783b6">
              Man kan få ett intryck av reservanterna att regeringen inte tar
              till sig Riksrevisionens synpunkter, men så är det inte. Det står
              också på första sidan i regeringens skrivelse: Regeringen förutsätter
              att Skatteverket fortsätter sitt arbete med ständiga förbättringar
              i syfte att uppnå en effektivare verksamhet. Regeringen kommer
              att noga följa det fortsatta arbetet.
            </seg>
            <seg n="11cc582c">
              Det är solklart att regeringen delar Riksrevisionens uppfattning
              att det finns saker som Skatteverket kan utveckla. Detta kommer
              regeringen noggrant att följa.
            </seg>
            <seg n="75f211f4">
              Jag återkommer till det jag sade i mitt inledningsanförande.
              Detta är ett typiskt ärende som oppositionen reserverar sig mot
              och slår in en vidöppen dörr. Egentligen har vi en samsyn, men
              här försöker man få Riksrevisionens rapport om Skatteverkets effektivitet
              till att regeringen inte har skött sig.
            </seg>
            <seg n="2f352e48">
              Detta är kanske oppositionens uppfattning, men det är klarlagt
              att man hela tiden utvecklar. Vi har haft dialog med Skatteverket
              och kallat till oss det. I denna fråga hade vi en stor hearing
              den 6 december i riksdagen där Riksrevisionen, Skatteverket, Svenskt
              Näringsliv, Företagarna och ett antal ledamöter deltog. Då ställde
              vi frågor för att ytterligare belysa dessa problem. Detta sker
              alltså inte i några dolda kafferum utan öppet i riksdagen.
            </seg>
          </u>
          <note type="speaker" n="b33970f6">
            Anf. 8 MATS PERTOFT (MP) replik:
          </note>
          <u who="mats_pertoft_b36794" xml:id="i-fb0dd272d7560c75-1" n="52e3a6cc">
            <seg n="70aea5f4">
              Herr talman! Ulf Berg talade om en tioåring som inte är fullärd.
              Jag håller med om att en tioåring inte brukar vara fullärd. En
              tioåring behöver ofta handledning och styrning; det vet jag som
              lärare. En tioåring behöver också uppfostran, men det kanske inte
              Skatteverket behöver så mycket av.
            </seg>
            <seg n="a873d64a">
              Det intressanta är den kritik som vi för fram och som Ulf Berg
              inte alls berör i sitt anförande, nämligen att det blir en informell
              styrning.
            </seg>
            <seg n="58b5ee45">
              En informell styrning har den nackdelen att den inte går att
              följa upp, när det blir muntliga möten. Regeringen skriver också
              själv att man förutsätter. Ordet förutsätter är väldigt märkligt
              i det här sammanhanget, för det betyder att man inte behöver säga
              något och inte behöver skriva ned något utan att det sker något
              slags telepati mellan regeringen och Skatteverket. Jag tillhör
              inte dem som tror på telepati Moderaterna kanske gör det.
            </seg>
            <seg n="f29ab1b1">
              Det viktiga för mig är det formella, att man via regleringsbrev
              och via en tydlig styrning visar vad som ska hända och hur ska
              det ske, och även att Skatteverket replikerar. Det är det som
              Riksrevisionen kritiserar i sin rapport att det är för mycket
              informellt.
            </seg>
            <seg n="cfe78b95">
              Det menar jag att Moderaterna ändå måste kunna ta till sig. Det
              är ju ändå ni som är en stor del av regeringen. Jag hoppas att
              ni inte tror att det informella är något som löser alla problem.
              När man har suttit lite för länge vid makten är det visserligen
              en tendens att man tror att det går att lösa allt informellt.
              Men det är inte så en demokrati fungerar.
            </seg>
            <seg n="44e3b64d">
              Därför undrar jag: Hur ställer sig Ulf Berg till den informella
              kafferepsstyrning som regeringen verkar använda sig av när det
              gäller Skatteverket?
            </seg>
          </u>
          <note type="speaker" n="cfa61c8c">
            Anf. 9 ULF BERG (M) replik:
          </note>
          <u who="ulf_berg_a8835e" xml:id="i-c47cdbe99be48154-2" n="6ac8ced9">
            <seg n="312fa4a2">
              Herr talman! Detta med kafferep är intressant. Jag tycker att
              Socialdemokraterna ska börja med att ha interna kafferep, så att
              man kommer överens om vad man vill. Sedan kanske man bjuder in
              Vänstern och Miljöpartiet och fortsätter kafferepet så att man
              pratar ihop sig. Det må vara ett fungerande arbetssätt.
            </seg>
            <seg n="de0e9358">
              Men när regeringen informerar och har dialog med skatteverk är
              det naturligtvis på ett annat sätt, även om saker och ting också
              sköts informellt. Vi måste komma ihåg att det är regleringsbrevet
              som styr Skatteverket från regeringens sida.
            </seg>
            <seg n="e7435a64">
              Vi vet mycket väl att Skatteverket har en pågående dialog. I
              maj, är det väl, ska vi diskutera kontantbranschen när det gäller
              torg- och marknadshandel. Det är ett typexempel där vi alla känner
              till att Skatteverket i sitt interna arbete har upptäckt saker
              som inte är bra och som försvårar skattekontroll. Man är ganska
              övertygad om att det finns människor som inte gör rätt för sig
              och betalar de skatter som vi är helt överens om ska in. Det arbetet
              har nu lett fram till att det kommer en proposition.
            </seg>
            <seg n="741344ff">
              Det är inte regeringen utan Skatteverket som jobbar med de här
              frågorna, i dialog. Det är väl jättebra att man har den dialogen.
              Det är klart att det också finns frågor där man från politikens
              sida kanske säger: Detta kommer vi aldrig att genomföra det är
              mot vår ideologi. Då är det liksom ingen idé att Skatteverket
              lägger ned en massa jobb.
            </seg>
            <seg n="dd884e8a">
              Än en gång: Det står väldigt klart i regeringens skrivning att
              man hela tiden kommer att följa detta. Jag tycker också att man
              ska påminna sig att det gäller en byråkrati som tar lite tid att
              ena. Det har varit flera myndigheter för mindre än tio år sedan.
            </seg>
          </u>
          <note type="speaker" n="52b34d90">
            Anf. 10 MATS PERTOFT (MP) replik:
          </note>
          <u who="mats_pertoft_b36794" xml:id="i-fb0dd272d7560c75-2" n="52e3a6cc">
            <seg n="7c1b02fd">
              Herr talman! För att ta upp vad Ulf Berg sade precis på slutet,
              att det tar lång tid att enas: Det ger ännu större anledning till
              större formalitet och tydligare styrning från regeringens sida.
            </seg>
            <seg n="8b928498">
              Min fråga, som jag inte verkar få svar på, gäller: Riksrevisionen,
              som har till uppgift att revidera, analysera och se felen, svagheterna
              och nackdelarna i den statliga styrningen, pekar tydligt på att
              den informella styrningen är för stor. De pekar på det problemet.
            </seg>
            <seg n="26e27fa7">
              Detta svarar regeringen på med att man förutsätter att Skatteverket
              ska veta vad de vill. Men då svarar man ju inte alls! Det är därför
              vi har skrivit en reservation i frågan eftersom regeringen inte
              tar den högst berättigade kritiken på allvar.
            </seg>
            <seg n="12a5a6af">
              Jag tycker att Skatteverket gör ett jättebra jobb, och jag är
              mycket imponerad. Sedan har jag frågetecken kring det fördjupade
              samarbetet. Men generellt gör Skatteverket ett mycket bra jobb.
            </seg>
            <seg n="7c4eac6f">
              Den som inte gör ett bra jobb är regeringen. Det är regeringen
              som Riksrevisionen kritiserar för att de har en informell styrning.
              Ulf Berg tar själv upp hur viktigt det är för en inte helt vuxen
              myndighet att den måste styras, att den ska liksom uppfostras,
              att den är bara tio år gammal, att det är svårigheter att få ihop
              verksamheten.
            </seg>
            <seg n="4e19f5cf">
              Jag får inget svar från Ulf Berg. Tar Ulf Berg och Moderaterna
              frågan om styrning av Skatteverket på allvar? Det är min fråga.
              Det verkar inte vara så. Annars hade vi från Miljöpartiet och
              Socialdemokraterna inte behövt reservera oss i den här frågan.
            </seg>
          </u>
          <note type="speaker" n="fcbf96df">
            Anf. 11 ULF BERG (M) replik:
          </note>
          <u who="ulf_berg_a8835e" xml:id="i-137622c26c2a80f7-1" n="6ac8ced9" next="i-2771062b8b6715c0-1">
            <seg n="8f3e3b4d">
              Herr talman! Vi tar skattebetalarnas pengar på allvar. Någonstans
              är det någon som har betalat in en skattekrona som bland annat
              går till Skatteverket. Det har sagts förr att om man inte använder
              skattekronan på rätt sätt är det en stöld från medborgarna.
            </seg>
            <seg n="14a48872">
              Naturligtvis är det så, Mats Pertoft, att vi moderater om några
              vill ha ordning och reda och vill ha en rättssäker bedömning från
              Skatteverket det får man inte glömma bort.
            </seg>
            <seg n="3fe60fc9">
              Jag kan ta ett exempel när det gäller olika myndigheter som det
              tidigare fanns i Skatteverket. Det gäller bland annat rationaliseringsköp
              när man köper jordbruksmark. I dag finns det en process på gång,
              och man har satt ned foten, eftersom det har varit olika bedömningar
              på olika ställen.
            </seg>
            <seg n="a276f7d3">
              Sedan får vi se var rågången går, efter prejudikat som kommer
              att ta tid att få fram. När det är klart kan vi från politiskt
              håll säga: Den rågången blev inte bra vi ska se till att man inte
              behöver köpa på sig så mycket mark, eftersom detta är viktigt
              för landsbygden och så vidare. Men det är svårt att från politiskt
              håll agera innan samordningen är fullt klar. I det här fallet
              har LRF varit mycket tydliga med att de kommer att driva detta
              i rätten. Så länge det pågår rättsliga bedömningar vet man inte
              var rågången går.
            </seg>
            <seg n="fe7f9736">
              Även om man ibland tycker att vissa saker inom den statliga byråkratin
              ska gå mycket fortare måste man ha respekt för att saker och ting
              tar sin tid. Det måste få göra det i en rättsstat och en demokrati.
              När man är oense måste man få rättsliga prövningar och utslag.
              Därefter kan vi politiker skrida till verket och ändra om vi inte
              tycker att det har blivit bra.
            </seg>
          </u>
          <note n="93ea2216">
            Anf. 12 GUNNAR ANDRÉN (FP):
          </note>
          <u who="ulf_berg_a8835e" xml:id="i-2771062b8b6715c0-1" n="6ac8ced9" prev="i-137622c26c2a80f7-1">
            <seg n="d66947f0">
              Herr talman! Skattepolitik är inget kafferep. Skatteadministration
              är inget kafferep. Det är allvar, och det berör varje svensk.
            </seg>
            <seg n="6dd4dbf2">
              Jag vill börja med att instämma med Ulf Berg på en mycket viktig
              punkt, nämligen att det ska vara svårt att göra fel i skattepolitiken.
              Det tror jag är en mycket viktig utgångspunkt för all skatteadministration.
              Det ska vara svårt att göra fel.
            </seg>
            <seg n="5442031f">
              Ska man göra fel måste det finnas ett syfte, ett uppsåt. Det
              är det vi måste ha blicken på, när det är uppsåt och skatteplanering
              som syftar till skatteundandragande.
            </seg>
            <seg n="ffcf017c">
              Detta betänkande är, vill jag påstå, mycket gastkramande. Ändå
              vill jag säga att det inte är fullt så gastkramande för en del
              skattebetalare som måndagens vårproposition var, för i den det
              är inte behandlat i detta ärende, men det finns ett samband fanns
              det ett avsnitt som inte uppmärksammades alls.
            </seg>
            <seg n="ce34f923">
              Det var att regeringen har beslutat föreslå riksdagen att se
              till att det skattefrälse som har uppstått genom att många företag
              har delat upp sig för att undkomma skatt genom 3:12-reglerna,
              där man har revisionsbolag, advokatbyråer och liknande, ska betala
              den skatt som vi i riksdagen tycker är berättigad att företag
              ska betala. Det har man genom finurlig skatteplanering, genom
              att dela upp dessa företag, lyckats undkomma.
            </seg>
            <seg n="e7e3a044">
              Det är ingenting som Skatteverket ligger bakom, utan det är vi
              i riksdagen som får ta ansvar för att vi inte hade förutsett konsekvenserna
              och att många skatterevisorer är duktiga skatteplanerare.
            </seg>
            <seg n="f980a221">
              Men nu har det gått så långt att skatteplaneringen har övergått
              i skatteundandragande, enligt mitt sätt att se. Riksdagen och
              riksdagens skatteutskott har då att se till att denna typ av skattefrälse
              försvinner. Alla ska betala rätt skatt i Sverige. Det ska vara
              svårt att göra fel. Men när folk har uppsåt att komma undan den
              skatt som de ska betala är det riksdagens och riksdagens skatteutskotts
              sak att se till att så inte sker. Det är mycket bra att regeringen
              nu har föreslagit att det skattefrälse som har bildats här ska
              bort. Detta har nämligen ett samband med vilket förtroende man
              har för Skatteverket och skattepolitiken över huvud taget.
            </seg>
            <seg n="340bbb67">
              Detta betänkande är, i motsats till vad oppositionen har sagt,
              mycket starkt i sak. Däremot är oppositionens förslag att man
              ska addera Riksrevisionens rekommendationer, som Ulf Berg också
              har sagt, att slå in en öppen dörr.
            </seg>
            <seg n="4f1e748a">
              Jag har under mina år aldrig varit med om att det har kommit
              ett sådant förslag från mitt parti, Moderaterna, Centerpartiet
              eller Kristdemokraterna när vi satt i opposition eller tidigare
              att man ska addera detta helt kritiklöst utan att värdera det
              över huvud taget. Det är en mycket konstig situation.
            </seg>
            <seg n="fe1b6be0">
              Jag noterar att Miljöpartiet och Socialdemokraterna har anslutit
              sig till detta. Det är för mig fullständigt obegripligt att man
              inte gör en egen värdering av Riksrevisionens förslag på denna
              punkt. Det är konstitutionellt mycket märkligt.
            </seg>
            <seg n="6c605ce1">
              Det förslag som oppositionen har kommit med har en konstitutionell
              motsättning. Man vill att regeringen ska addera detta och helt
              kritiklöst anta ett förslag och säga: Gör så här. Man vill nästan
              styra i detalj vad som ska göras.
            </seg>
            <seg n="4ad3d4b4">
              Nu tycker jag att denna kritik är fel av andra skäl, men det
              är en annan sak.
            </seg>
            <seg n="92edb7b9">
              Hur skulle det se ut, precis som Ulf Berg sade, om man började
              detaljstyra Skatteverket? Nej, Skatteverket ska vara självständigt
              i förhållande till regeringen efter regleringsbrevet.
            </seg>
            <seg n="d16c3c5a">
              Det är klart att om man vill skriva in de tomma satser som redan
              finns är det en sak. Men det gör varken till eller från i sakfrågan.
            </seg>
            <seg n="4a5edadd">
              Det finns fortfarande en del problem i Skatteverket efter dessa
              tio år. Ett sådant problem som påpekas är att behandlingen av
              olika skatteföreteelser och skattebeslut fortfarande är alltför
              olika runt om i landet.
            </seg>
            <seg n="76f260b6">
              I betänkandet kan man läsa följande:
            </seg>
            <seg n="46ada6ad">
              Genom att göra en myndighet av skatteverksamheten skapades förutsättningar
              för en rättssäker verksamhet. I en organisation som finns i hela
              landet är det inte realistiskt att helt eliminera regionala skillnader
              i effektivitet. De regionala skillnaderna har dock minskat betydligt
              efter omorganisationen och skillnaderna fortsätter att minska
              i omfattning.
            </seg>
            <seg n="88041308">
              Men, herr talman, det är mycket viktigt att alla skattebetalare
              i detta land behandlas lika. Där måste man fortsätta, och det
              finns säkert ingen oenighet om detta.
            </seg>
            <seg n="aa090e05">
              När vi tittar på vad vi nu ska besluta om kan vi se att det går
              en stor skiljelinje 2006. Det har egentligen inte att göra med
              regeringsskiftet utan med den allmänna samhällsutvecklingen. Fram
              till 2006 var Skatteverket mycket inriktat på en kontrollerande
              verksamhet, inte minst av enskilda personers deklarationer. En
              hel del skattebeslut som har tagits i riksdagen har gjort att
              kontrollerna av enskilda har minskat. Det har gjort att Skatteverket
              efter 2006 mer har blivit en förebyggande verksamhet. Det tror
              jag att vi alla kan vara tacksamma över.
            </seg>
            <seg n="bb8374f1">
              Herr talman! Jag ska hoppa över att säga något om kafferepet.
              Jag vet att Mats Pertoft där är sakkunnig som ingen annan efter
              de 16 kafferep som man hade 19982006. Kaffekonsumtionen gick upp
              varje gång man skulle budgetförhandla i det här landet. Men det
              kanske inte hör till detta.
            </seg>
            <seg n="56b4ee58">
              Men enligt Riksrevisionen ligger 80 procent av skattefelet för
              närvarande på företagsbeskattningen. Det är ostridigt en sak som
              gör att regeringen måste arbeta vidare för att uppnå att det är
              svårt att göra fel. Det måste finnas ett uppsåt, och då ska det
              ofta vara kriminaliserat.
            </seg>
          </u>
          <note type="speaker" n="ab00cff0">
            Anf. 13 KARIN NILSSON (C):
          </note>
          <u who="unknown" xml:id="i-ce858d2da3ed7ada-0" n="0bb1c8a8">
            <seg n="9df26de6">
              Herr talman! När jag tittar igenom Riksrevisionens granskning
              av Skatteverkets skattekontroll av företag reagerar jag otroligt
              starkt på Skatteverkets sätt att skylla nästan alla skattefel
              på företagssektorn.
            </seg>
            <seg n="5ec50200">
              Precis som Gunnar Andrén nämnde bedömer Skatteverket att 80 procent
              av skattefelen härrör från företagssektorn.
            </seg>
            <seg n="845ebf28">
              Då är det viktigt att känna till att Skatteverket definierar
              alla enskilda individer som utför ett svart arbete som skattefuskande
              företagare i sin statistik, även om de varken har F-skattsedel
              eller företag eftersom det arbete som de utför annars skulle ha
              utförts av ett företag.
            </seg>
            <seg n="3d896417">
              Så om en snickare med en anställning på en byggfirma jobbar svart
              på kvällar och helger anser Skatteverket att han är en fuskande
              företagare och faller in under statistiken.
            </seg>
            <seg n="b1aebac3">
              Jag anser att det är kränkande att inkludera hårt arbetande seriösa
              företagare i statistiska uppgifter som innehåller beskyllningar
              som inte på något vis härrör från deras vardagliga verksamhet.
            </seg>
            <seg n="d3f8d521">
              Seriösa företagare har allt att vinna på att bli av med illojal
              konkurrens från mindre nogräknade skattefifflare och vill självklart
              inte bli ihopbuntade med dem i Skatteverkets statistik över fuskare.
            </seg>
            <seg n="a15ab6f9">
              Sedan finns det säkert etablerade företagare som gör fel och
              där jag hellre skulle se en hjälpande hand än en stjälpande.
            </seg>
            <seg n="c3d40a28">
              Herr talman! Som Ulf Berg mycket riktigt påpekade tidigare finns
              det inget i Riksrevisionens rapport som visar att det skulle finnas
              brister i rättssäkerheten inom Skatteverkets arbete. Det är just
              det som jag egentligen beklagar. Jag har nämligen gång på gång
              stått här i talarstolen och berättat om företagare som blivit
              anklagade av Skatteverket för skattefusk men som efter flera år
              med rättsliga processer i förvaltningsdomstolarna lyckats få rätt
              mot myndigheten.
            </seg>
            <seg n="92848aab">
              Detta elände har upprepat sig gång på gång, och jag hade förväntat
              mig att Riksrevisionen i sin granskning av Skatteverkets företagskontroll
              hade tagit med detta som jag anser är ett högst anmärkningsvärt
              beteende.
            </seg>
            <seg n="cdcaa097">
              Jag blir lika upprörd och ledsen varje gång jag får kännedom
              om en ny konkurs och en ny familjetragedi som har sin grund i
              att Skatteverket har nitiska tjänstemän som till varje pris ska
              ha rätt, även när de uppenbarligen har fel.
            </seg>
            <seg n="22991d1e">
              Det senaste i raden av övertramp handlar om ett företag i Åkersberga.
              Jag har samlat en lång rad namn och företag på min lista.
            </seg>
            <seg n="e72ae277">
              Skatteverket hörde av sig och ville komma ut för en kortare information
              och för att ta del av bokföringen. Företaget hade bra ordning
              på sin bokföring som sköttes av en bokföringsbyrå, och det var
              inget konstigt med det. De var välkomna.
            </seg>
            <seg n="9fa4864c">
              Efter det första besöket dröjde det fem månader innan Skatteverket
              hörde av sig igen för kompletterande frågor.
            </seg>
            <seg n="69ab1744">
              Ytterligare två månader senare slog bomben ned två veckor före
              jul. Helt plötsligt hade Skatteverket fått förvaltningsrätten
              att godkänna ett betalningsföreläggande på 5,7 miljoner kronor.
              Innan företagaren hunnit säga flaska hade man utan företagarens
              vetskap tömt alla omsättningstillgångar, nollat alla bankkonton
              och kontaktat alla företagets kunder med uppmaningen att pengarna
              för företagets fakturor skulle sättas in på kronofogdens konto.
            </seg>
            <seg n="425dd685">
              Hur driver man ett företag med 30 anställda som ska få ut sina
              löner till jul, och hur sköter man sina avbetalningar och leverantörsfakturor
              när en statlig myndighet på ett ögonblick har tömt alla bankkonton
              och förstört alla affärsrelationer?
            </seg>
            <seg n="1b5aade2">
              Hela historien visade sig ha sin upprinnelse i att företaget
              hade anlitat en underleverantör som i sin tur inte hade skött
              sig gentemot Skatteverket. Underleverantören hade varken betalat
              skatt, moms eller arbetsgivaravgifter. Men i stället för att anklaga
              de skyldiga personerna kastade sig Skatteverket över en oskyldig
              företagare som faktiskt hade kollat att underleverantören hade
              F-skattsedel och försäkrat sig om att de inte hade några betalningsanmärkningar
              eller skatteskulder. Vad mer kan man kräva? Om det är någon som
              möjligen skulle ha kunnat bidra med mer information om underleverantörens
              obetalda skatter skulle det i så fall vara just Skatteverket.
            </seg>
            <seg n="d6a3487d">
              Efter en lång tid av psykisk press med kränkande behandling i
              form av utmätningar av bil och pensionsförsäkringar, uppborrning
              av det privata bankfacket och hot från Ekobrottsmyndigheten om
              sex års fängelse för misstanke om grovt skattebrott var företagaren
              totalt barskrapad. Hem och familj hade gått åt fanders, och han
              led av en djup depression. Livsverket, företaget, var satt i konkurs.
              Då kom man slutligen fram till, i både första instans och högre
              förvaltningsrätt, att företagaren var oskyldigt anklagad av Skatteverket.
              Men som om detta inte var nog fortsätter Skatteverket att utöva
              sin makt och sätta sig över samtliga domstolar genom att yrka
              på att justitiekanslern ska avslå företagarens skadeståndsanspråk.
            </seg>
            <seg n="45d64039">
              Jag rekommenderar verkligen alla er som sitter här och som lyssnar
              på debatten att läsa Christer Almgrens blogg där han delar med
              sig av sitt liv och orkar berätta och sätta ord på vad han har
              upplevt. Som ni hör blir jag fruktansvärt upprörd. Om ni som lyssnar
              har någon empatisk förmåga att sätta er in i Christers situation
              ska ni inte läsa bloggen på kvällen, för då kan ni inte sova.
              Ni blir också mörkrädda, för detta är en rysare.
            </seg>
            <seg n="898558a1">
              Jag anser att detta är en grymt skakande historia. Ni får ursäkta
              att jag tar det så personligt, men detta visar på en myndighets
              makt som man inte tror kan existera.
            </seg>
            <seg n="ae5c3a12">
              Herr talman! Detta är bara en av alla de berättelser jag har
              fått till mig de senaste åren. Tyvärr har jag alltså flera berättelser
              utöver denna. Det här var endast en kort sammanfattning av ett
              fruktansvärt livsöde som jag inte önskar att någon mer ska behöva
              uppleva. Jag har för flera år sedan framfört till Riksrevisionens
              tjänstemän att de borde få med detta i sin granskning av Skatteverket
              vad gäller verkets agerande då det finns tjänstemän som bedriver
              häxjakt på enskilda företagare utifrån misstanke om brott som
              det inte finns belägg för.
            </seg>
            <seg n="2a07d382">
              Jag har som sagt gång på gång här i kammaren lyft fram behovet
              av ökad rättssäkerhet. Jag har försökt få fler att se fler perspektiv
              än de rent fiskala intressena i frågan om skattekontroll av företag.
              Jag hoppas verkligen att någon har lyssnat denna gång och stöder
              mig i mitt krav på att detta maktmissbruk ska få ett slut.
            </seg>
            <seg n="68972ef7">
              Skatteverket är otroligt bra på mycket, men detta är en av många
              historier som solkar ned och överskuggar hela myndighetens mål
              och ambitioner att vara en myndighet för svenska folket och den
              myndighet som svenska folket har högst förtroende för.
            </seg>
          </u>
          <note n="97a46562">
            Överläggningen var härmed avslutad.
          </note>
          <note n="dc788f92">
            6 § Fiskeripolitik
          </note>
          <note n="526edcaf">
            Föredrogs
          </note>
          <note type="speaker" n="28c75b33">
            Anf. 14 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-58853792ca54dadc-0" n="8f6b27f3">
            <seg n="b4e34b04">
              Herr talman! Fiskedebatten i dag behandlar ett antal motionsyrkanden.
            </seg>
            <seg n="27302d2a">
              Behandlingen av dessa motionsyrkanden måste ses i skenet av att
              det just nu pågår en diskussion inom EU om den kommande gemensamma
              fiskeripolitiken. I de flesta svar från majoriteten hänvisar man
              också till den pågående processen inom EU. I avvaktan på att det
              ska nås en överenskommelse om den europeiska fiskeripolitiken
              ligger även översynen av den svenska fiskelagen på is. Det är
              egentligen inte bara fiskelagen som behöver ses över; det är också
              högst nödvändigt att det sker en översyn av fiskets förutsättningar
              rakt igenom på nationell basis.
            </seg>
            <seg n="48a97571">
              Frågan är om den här församlingen, och framför allt regeringen,
              vill ha ett svenskt fiske som bidrar till en levande kust och
              skärgård. Så som fiskeripolitiken och genomförandet av EU:s regler
              sker inom våra gränser handlar det bara om några få år innan vi
              genom politiska beslut har strypt möjligheterna till ett svenskt
              småskaligt fiske.
            </seg>
            <seg n="6a9626f5">
              Anledningarna till att det svenska fisket håller på att utplånas
              är flera. Det beror inte minst på att det är kortsiktiga egenintressen
              som styr utvecklingen. Det är också många gånger så att man inte
              ser helheten och vilka konsekvenser de beslut får som fattas här
              i riksdagen och på myndighetsnivå.
            </seg>
            <seg n="fe3b0e05">
              Herr talman! Hur många gånger har inte den här församlingen framfört
              och beslutat att vi ska värna det småskaliga fisket runt Sveriges
              kuster? Och i nästan varje beslut undergrävs dessa intentioner.
              Svenskt fiske är i jämförelse med övriga fiskenationers inget
              annat än småskaligt, särskilt inte efter det att regeringen skänkte
              bort och privatiserade kvoterna för det pelagiska fisket.
            </seg>
            <seg n="c425eb6a">
              När den svenska regeringen omsätter de europeiska fiskereglerna
              verkar det som om vi gör vårt yttersta för att skapa ett regelverk
              som blir näst intill omöjligt att följa. När det begås administrativa
              misstag av fiskaren, som numera ska vara dataoperatör, bötfälls
              han. När regeringen talar om att minska regelbördan för företag
              måste det vara så att de inte räknar fiskeföretag som näringsverksamhet.
              Dessa företag får varje år en allt större administrativ börda.
              Och dessa företag är just de småskaliga, kustnära fiskare som
              riksdagen och regeringen så gärna i ord men inte i handling vill
              värna.
            </seg>
            <seg n="19f6db3c">
              Herr talman! I den senaste överläggningen som kommissionen hade
              med ministerrådet om den kommande fiskeripolitiken hade Sverige
              en avvikande mening om dumpning av fångst. Sverige ville inte
              gå med på att en viss procent av fångsten skulle få kastas död
              tillbaka i havet.
            </seg>
            <seg n="0d946195">
              I motion MJ425, som jag yrkar bifall till, yrkas det på ett dumpningsförbud
              inom det pelagiska fisket, alltså i fisket efter bland annat sill
              och makrill. I dessa fisken får man förhållandevis lite bifångst,
              det vill säga fångst av andra arter än den art man försöker fånga.
              Det skulle därför vara ganska lätt att införa ett förbud mot att
              kasta fångst över bord just inom dessa fiskeslag.
            </seg>
            <seg n="ca1b78b0">
              Herr talman! När jag har tagit del av majoritetens de fem borgerliga
              partiernas åsikt säger de att en förutsättning för att införa
              ett dumpningsförbud är att det införs individuella försäljningsbara
              kvoter i alla fisken. Det är högst intressant. Jag undrar hur
              de ser detta samband. Det pelagiska fisket har och har haft försäljningsbara
              kvoter sedan en längre tid. Jag har inte noterat att regeringen
              har tryckt på för att detta fiske skulle gå före med ett dumpningsförbud.
              Men det kan ju vara så att regeringen och deras partirepresentanter
              samt de som förespråkar försäljningsbara kvoter bara har det som
              ett argument för att det ska bli lättare att driva igenom en privatisering
              av kvoterna inom alla fisken.
            </seg>
            <seg n="2841e453">
              Om den här regeringen ihop med Sverigedemokraterna får som de
              vill införs försäljningsbara kvoter så fort beslut har fattats
              om den gemensamma fiskeripolitiken. Sammantaget gör regeringens
              fiskeripolitik det omöjligt för unga att över huvud taget kunna
              börja inom fisket. Hur ska de kunna finansiera en båt? Hur ska
              de finansiera redskap och inte minst det som ska finansiera båten
              och redskapen, nämligen kvoterna alltså fångsten? Hur ska de kunna
              köpa upp kvoterna? Det skulle vara intressant att få reda på.
            </seg>
            <seg n="19f72892">
              När regeringen säger att hela landet ska leva räknar den inte
              med den befolkning som finns utefter den svenska kusten.
            </seg>
            <seg n="008a1b66">
              Herr talman! Jag vill ta upp två motioner, en vardera från en
              moderat och en kristdemokrat. Båda motionerna handlar om Havs-
              och vattenmyndighetens förslag att utöka området i Kattegatt som
              i dag har ett totalt fiskeförbud för svenska och danska trålare.
              Området som myndigheten föreslår ska få trålningsförbud sträcker
              sig över större delen av Hallandsfiskarnas fångstområde. Trålförbudet
              skulle även gälla dem som fiskade med selektiva redskap, alltså
              så kallad rist. Dessa fångar i princip ingen fisk.
            </seg>
            <seg n="2cf30b31">
              Skulle detta genomföras skulle det slå undan benen för de flesta
              Hallandsfiskare, och då ska ni veta att det är just dessa fiskare
              som har gått före när det gäller att utveckla selektiva redskap.
              Dessutom är det värt att notera att fiskeförbudet, som jag sade,
              endast gäller svenska och danska fiskare. Tyska fiskare får gå
              in och tråla i det redan stängda området. Detta är fiskeripolitik
              à la Eskil Erlandsson. Det är väl bara att hoppas att den moderata
              motionen och KD-motionen får genomslag i regeringspolitiken så
              att inte allt Hallandsfiske slås ut.
            </seg>
            <seg n="0765d10b">
              Herr talman! Om riksdagens återkommande önskemål att vi ska värna
              det småskaliga fisket ska bli verklighet behöver Sverige en fiskeripolitik
              som stöder detta. Fram till i dag har det varit tvärtom.
            </seg>
          </u>
          <note type="speaker" n="e2dc44a1">
            Anf. 15 KEW NORDQVIST (MP):
          </note>
          <u who="kew_nordqvist_e9a604" xml:id="i-b20d99aaf59b1a0e-0" n="b875eabd">
            <seg n="4c302f25">
              Herr talman! I dag debatterar vi miljö- och jordbruksutskottets
              betänkande 13 om fiskeripolitik.
            </seg>
            <seg n="c04d6f13">
              Givetvis står jag bakom Miljöpartiets båda reservationer, men
              för tids vinnande yrkar jag bara bifall till reservation 2 angående
              skydd av ål med mera.
            </seg>
            <seg n="142403f3">
              Jag tänkte börja mitt anförande med att berömma regeringen. Det,
              herr talman, tillhör definitivt inte vanligheterna, men jag tänker
              på det sätt på vilket landsbygdsministern försvarade majoritetens
              skarpa position i ministerrådsmötet den 2627 februari. Majoriteten
              i detta fall var inte de borgerliga, men det är glädjande att
              regeringen gradvis förflyttat sina positioner i riktning mot den
              linje Miljöpartiet företräder.
            </seg>
            <seg n="9a03655c">
              När det gäller fiske generellt anser vi i Miljöpartiet att det
              är överordnat att Sverige måste prioritera målen, det vill säga
              prioritera miljön framför sociala och ekonomiska mål. Utan fisk
              kan det nämligen inte finnas något fiske. Målet är att alla fiskbestånd
              ska förvaltas över nivåer som kan producera maximalt hållbart
              utnyttjande, MSY. Det är oerhört viktigt för att vara säker på
              att fisket är långsiktigt hållbart.
            </seg>
            <seg n="7a564458">
              Ett annat fokusområde för Miljöpartiet är fiskeavtal med tredjeland.
              EU:s fiskeavtal med tredjeland har haft många brister, och vi
              i Miljöpartiet har kritiserat avtalen och många gånger röstat
              mot att teckna sådana. Vi vill att olika villkor ska vara uppfyllda
              för att vi ska kunna acceptera ett fiskeriavtal med tredjeland,
              och även här ser vi med tillfredställelse att regeringen har närmat
              sig vår position. Man kan dock i sitt stilla sinne undra, herr
              talman, varför EU ska fiska i Indiska oceanen och Stilla havet.
            </seg>
            <seg n="17d211a9">
              Ett huvudkrav när det gäller att träffa dessa avtal är att vi
              inte träffar dem med diktaturer. Mänskliga fri- och rättigheter
              måste respekteras av det land EU ska träffa avtal med. Innan förhandlingarna
              startar måste gedigna utvärderingar finnas tillgängliga. Ett annat
              grundkrav är att fiske bara får bedrivas på överskott och alltså
              inte tära på kapitalet.
            </seg>
            <seg n="2c7062fb">
              Ett stort problem är att fastställa hur stort fiskbeståndet är
              för att kunna säga att man bedriver fiske på just ett överskott.
              Här måste man ha tillfredsställande dokumentation såsom beståndsuppskattningar
              och offentligt tillgängliga fristående utvärderingar. Ett tredjeland
              måste också kunna visa vilket fiske som bedrivs på dess vatten
              så att inte fiskbeståndet utnyttjas både två och tre eller kanske
              fler gånger. Allt fiske måste räknas samman vid bestämmande av
              vad som är maximalt uthålligt fiske. Alltså: Fram på bordet med
              alla protokoll och avtal!
            </seg>
            <seg n="0412e61c">
              Vi vill också ha satellitövervakade skepp från EU, enligt så
              kallat VMS. Vi anser även att det minst miljöskadliga fisket ska
              prioriteras. Samma regler bör gälla för EU:s fiskare såväl i EU:s
              vatten som utanför. Fiske ska ske för humankonsumtion och inte
              till foder. Vidare ska EU:s miljöstandarder och sociala standarder
              gälla vid fiske i tredjelands vatten. I avtalet måste en tillräckligt
              stor kustzon undantas för det kustnära fisket. Likaså ska regionalt
              samarbete eftersträvas.
            </seg>
            <seg n="5beb0fbb">
              Vi anser att det är fiskeoperatörerna, alltså de som tjänar på
              avtalen, som ska betala kostnaderna för tillträdet till fiskevattnen
              enligt fiskeavtalen inte Europas skattebetalare. Vi vill att ekonomiskt
              stöd till tredjelands fiskeutvecklingsprogram ska stödja uthållig
              utveckling. Likaså vill vi att ersättning för fiskerättigheterna
              måste frikopplas från erhållna fångster. Vi anser också att stöd
              ska utgå även om fångsterna uteblir eller inte är tillräckliga.
            </seg>
            <seg n="70f71381">
              När vi sedan slutligen står inför frågan om vi ska förkasta eller
              acceptera ett fiskeavtal mellan EU och tredjeland blir det fråga
              om en helhetsbedömning. Där är frågan: Vad är alternativet till
              avtalet? En sak är nog säker, och det är att fisken lär blir upptagen
              i alla fall.
            </seg>
            <seg n="2bfd692d">
              En annan fråga som berör mig, herr talman, är den om ålen. Ålens
              situation är att den är akut hotad. Det har aldrig funnits så
              lite europeisk ål. Trots att en europeisk förvaltningsplan sjösattes
              2007 har beståndet minskat ytterligare. Ålen är nu rödlistad som
              akut hotad. Det finns alltså en hög risk att ålen dör ut inom
              en snar framtid.
            </seg>
            <seg n="14748a2c">
              Ålen hotas av fiske, förändringar i dess livsmiljö och miljögifter.
              Den största inverkan har fisket. Vattenkraftsturbiner inverkar
              också negativt men dödar färre ålar än fisket. Eftersom fisket
              sker på nästan alla ålens livsstadier, från glasål till blankål,
              har det sammanlagda fisketrycket under uppväxtfasen inneburit
              att utvandringen av vuxen ål nästan utraderats. Den vetenskapliga
              rekommendationen för att kunna uppnå målen i den europeiska förvaltningsplanen
              är att allt ålfiske upphör samt att all övrig mänsklig påverkan
              på ålbeståndet reduceras till ett minimum. Det råder nu ingen
              tvekan om att ett fiskestopp är den avgörande åtgärden för ålens
              möjlighet till återhämtning.
            </seg>
            <seg n="16746ff6">
              Den svenska delen av förvaltningsplanen har inte visat önskad
              effekt och beräknas heller inte göra det under överskådlig tid.
              Ett problem är de överdrivna förväntningar som finns på frivilliga
              åtgärder från kraftbolagen. Ett allvarligare problem är att planen
              i mycket hög grad förlitar sig på utsättningar, det vill säga
              att man fångar ålyngel i Biscayabukten och flyttar över dem till
              Sverige, och inte i tillräckligt hög grad på att minska fisket.
            </seg>
            <seg n="86b64600">
              Varför är det då inte bra att flytta ålyngel och sätta ut dem
              här? Jo, invändningen är att ingenting tyder på att en flyttad
              ål kan hitta tillbaka till lekområdena i Sargassohavet. Navigeringsförmågan
              har försämrats. Ålarna tappar orienteringsförmågan när de flyttas
              från Biscaya eller Engelska kanalen upp till Sverige.
            </seg>
            <seg n="0129600f">
              Utsättningarna måste därför betraktas endast som ett stöd för
              ålfiskare som annars skulle tvingas sluta fiska därför att ålen
              försvinner. Utsättningar håller alltså uppe antalet ålfiskare
              på konstgjord väg. Dessa får därmed också möjlighet att fånga
              ålar som annars skulle kunna simma till Sargassohavet för att
              leka. Av den anledningen måste utsättningarna av ål stoppas och
              den svenska ålförvaltningsplanen revideras.
            </seg>
            <seg n="4889c0d8">
              Vi tycker att det är dags att följa Norges och Irlands exempel
              att helt stänga fisket av den här akut utrotningshotade arten.
            </seg>
            <seg n="284b146e">
              Eftersom ålar från Östersjöregionen ofta migrerar längs den svenska
              kusten på väg till Sargassohavet kan ålar som fiskas av svenska
              fiskare ha överlevt som ett resultat av räddningsåtgärder i andra
              länder runt Östersjön. Om Sverige skulle tillåta fortsatt ålfiske
              riskerar vi inte bara att ålen utrotas, utan vi spolierar även
              andra länders, till exempel Finlands, åtgärder enligt förvaltningsplanerna.
            </seg>
            <seg n="a7ecf836">
              Det är alltså inte så konstigt om vissa fiskare tycker att det
              finns rätt så hyfsat med ål.
            </seg>
            <seg n="dc1145f5">
              Ett ålfiskestopp får konsekvenser för de 300 personer som nu
              har licens att fiska ål. Antalet som har en sådan licens har minskat
              med ca 450 personer sedan 2005. En stor del av dem är ålderspensionärer.
              Avvecklingsstöd kan finnas inom ramen för den europeiska fiskefonden.
              Ett totalt ålfiskeförbud innebär därmed vissa kostnader som måste
              vägas mot utsikterna att aldrig mer kunna fiska ål och mot att
              arten försvinner ut ur ekosystemet. Utrotning är tyvärr för evigt.
            </seg>
          </u>
          <note type="speaker" n="9a1a5459">
            Anf. 16 JENS HOLM (V):
          </note>
          <u who="jens_holm_726eb1" xml:id="i-d3afd25d194c4c28-0" n="f462ca9b">
            <seg n="7750b98b">
              Herr talman! Vi diskuterar nu ärendet MJU13 Fiskeripolitik .
              Man får nog erkänna att det är ett förhållandevis litet ärende
              på 24 sidor och med tre reservationer. Det finns egentligen inga
              större politiska motsättningar förutom några som jag ska försöka
              belysa. Så här blir det när vi har en politik som till så gott
              som 99 procent styrs av EU. Då blir det mycket svårt för oss folkvalda
              i den här kammaren att formulera konkreta förslag på hur vi ska
              få en bättre fiskeripolitik, hur fisket ska bli mer hållbart och
              så vidare. Det handlar om kvoter, fiskeriförvaltning, subventioner
              och avtal med andra länder. Allt detta styrs i dag från Bryssel.
            </seg>
            <seg n="ea8428c1">
              Hur fungerar det då när fiskeripolitiken styrs av EU? Ja, inte
              särskilt väl, skulle jag vilja säga. Ungefär 80 procent av världens
              bestånd av fisk är i dag på gränsen till utfiskat, och Europa
              är inget undantag. Det är en av orsakerna till att EU försöker
              sluta fiskeriavtal med länder i Afrika, Indiska oceanen och så
              vidare för att få fiska upp deras fisk. Här i Europa har vi redan
              fiskat upp fisken.
            </seg>
            <seg n="05c386d9">
              För några månader sedan gjorde tidningen Sveriges Natur en jämförelse
              mellan den norska fiskeripolitiken och EU:s fiskeripolitik. Norge
              har lyckats mycket bättre med sin fiskeförvaltning än vad EU har
              gjort. Det tycker jag borde stämma till en smula eftertanke.
            </seg>
            <seg n="9a92fbd0">
              En av de stora reformerna från Bryssel är förslaget om överförbara
              fiskerättigheter. Det handlar om att en fiskare ska kunna sälja
              sina fiskerättigheter till andra fiskare. Det kan verka ganska
              bra på papperet, men jag vill varna för att man utvecklar en marknad
              kring rätten att fiska. Jag är rädd för att det kommer att bli
              de stora fiskeribolagen som kommer att tjäna på det här. Det småskaliga,
              kustnära fisket kommer inte att vinna på att man har överförbara
              fiskerättigheter.
            </seg>
            <seg n="93327e80">
              Jag tycker att vi kan dra en parallell till ett annat handelssystem
              med någonting som vi måste begränsa, nämligen handelssystemet
              med koldioxid. Det heter EU ETS. I dag har det så gott som kollapsat.
              En utsläppsrätt för ett ton koldioxid i EU kostar i dag 25 kronor.
              I Sverige kostar det mer än 1 000 kronor att släppa ut koldioxid.
            </seg>
            <seg n="23142926">
              Jag är rädd för att vi kommer att hamna ungefär där om vi öppnar
              en marknad för fiskerättigheter även i Sverige. Det oroar mig
              väldigt mycket att regeringen har sagt att man vill införa det
              här i Sverige med benäget stöd av Sverigedemokraterna.
            </seg>
            <seg n="1a955443">
              Just nu diskuterar fiskeriministrarna i EU hur man ska kunna
              reformera fisket. Jag tycker inte att det ser särskilt bra ut
              hittills, men vi har sett en del positiva exempel. Jag tycker
              också att vi i den här kammaren har lyckats pressa vår fiskeriminister
              Eskil Erlandsson framåt åt ett lite mer progressivt håll. Jag
              hoppas verkligen att EU kommer att ta steg i rätt riktning, men
              som jag sade har vi inte sett så mycket positivt hittills.
            </seg>
            <seg n="2f458559">
              Jag skulle också vilja säga något om reservation 1. Den handlar
              om att alla fångster ska landas och att vi ska få någon form av
              utkastförbud för bifångster. Om vi bifaller reservation 1 och
              får ett utkastförbud sätter vi mer press på fisket. Man ska vara
              mer selektiv och mer omsorgsfull om den fisk man fiskar upp. Vi
              får bättre kontroll över den fisk som landas, och vi kan få ett
              stopp för det här slöseriet. Som det ser ut i dag i EU är det
              nästan hälften av all fisk som tas upp i fiskebåten som kastas
              tillbaka ut i havet igen. Så gott som alla de fiskarna kan inte
              överleva, utan de dör. Jag såg uppgifter om att endast i Nordsjön
              är det varje år 800 000 ton fisk som kastas tillbaka. Det är oacceptabelt.
              Det är därför som vi behöver ett utkastförbud.
            </seg>
            <seg n="79a51a18">
              Jag vill också ta upp frågan om vattenbruk. Det finns en reservation
              i det här betänkandet om vattenbruk. Det finns också en relativt
              utförlig text om detta i själva betänkandet. Jag är mycket orolig
              för att vi ska hämta upp vår fisk från fiskodlingar nu när en
              stor del av våra fiskevatten är utfiskade. Om Sverige slår in
              på en väg med storskalig fiskodling kommer det att leda till att
              vi använder spannmål, nedmalda djurrester, andra fiskar och fiskmjöl
              för att föda fiskar i fiskodlingar så att de ska växa snabbt.
              Vad vinner vi på det?
            </seg>
            <seg n="055e1368">
              I Norge har de satsat stort på detta, men det finns en betydande
              skillnad mellan Norge och Sverige. I Norge har de Atlanten. Det
              gör inte så mycket om det sipprar ut fiskar från deras fiskodlingar
              eller om det läcker ut en massa näringsämnen, till exempel kväve
              och fosfor, från fiskodlingarna. Det leder inte till någon större
              övergödning av Atlanten eftersom det är ett enormt hav.
            </seg>
            <seg n="874d3a56">
              I Sverige har vi ett mycket begränsat hav, Östersjön. Skulle
              vi satsa på storskaliga fiskodlingar här är jag helt övertygad
              om att det bara skulle späda på övergödningen.
            </seg>
            <seg n="221c2ced">
              Jag är också oroad över att den svenska regeringen har förstärkt
              medfinansieringen i fiskeriprogrammet för just vattenbruk och
              fiskodlingar. Det innebär att Sverige är med och ökar subventionerna
              till den här verksamheten. Det är helt fel väg att gå.
            </seg>
            <seg n="c7f3a483">
              Jag vill dock nämna ett undantag, och det är musselodlingarna,
              som inte har de negativa effekter som de storskaliga fiskodlingarna
              har. Tvärtom kan musselodlingar ha en positiv effekt vad gäller
              övergödningen och bidra till att rena havet.
            </seg>
            <seg n="5fb8514e">
              Avslutningsvis skulle jag vilja säga att det var bra att Kew
              Nordqvist från Miljöpartiet tog upp fiskeriavtalen med utvecklingsländerna.
              Men jag är lite oroad över Miljöpartiets hållning i den frågan.
              Tidigare har Miljöpartiet mer konsekvent varit motståndare till
              dessa fiskeriavtal. Vi från Vänsterpartiet har sagt att det är
              en kolonial rest, något som EU stöder för att kunna fiska i de
              före detta koloniernas fiskevatten.
            </seg>
            <seg n="03d54db4">
              Kew Nordqvist frågade vad alternativet till sådana fiskeriavtal
              skulle vara. Alternativet skulle självklart vara att vi tar de
              pengar som EU i dag använder till de fiskeriavtalen och utvecklar
              dem till ett bistånd för berörda länder för Kap Verde, för Madagaskar,
              för Mauretanien så att de kan utveckla ett lokalt hållbart fiske
              där de landar och förädlar sin egen fisk. Det skulle leda till
              lokala arbetstillfällen. Det skulle leda till att de på ett bättre
              sätt kunde försörja sig själva. Det är självfallet alternativet,
              och jag skulle önska att fler partier i riksdagen sade det klart
              och tydligt. Det är det alternativ vi vill ha.
            </seg>
          </u>
          <note type="speaker" n="a0e158eb">
            Anf. 17 RUNE WIKSTRÖM (M):
          </note>
          <u who="rune_wikstrom_99854e" xml:id="i-20870850be041868-0" n="e2e6ff02">
            <seg n="41adfeda">
              Herr talman! För 40 år sedan skötte fisket sig självt. Vi hade
              ett blomstrande fiske. Vi hade hamnar runt hela vår kust som blomstrade.
              Det var liv och rörelse och en framtidstro. Sedan började myndigheterna
              reglera. De reglerade igen, och de fortsatte att reglera. Nu är
              fisket totalt sönderreglerat med ett katastrofalt resultat som
              följd. För varje reglering som skett har ett visst antal yrkesfiskare
              försvunnit.
            </seg>
            <seg n="12e4711f">
              Regeringen har gett Havs- och vattenmyndigheten i uppdrag att
              försöka föreslå regelförenklingar så att de värsta trösklarna
              ska kunna försvinna. Tyvärr finns andra myndigheter som gör segt
              och envist motstånd. Regeringen vill ha in förslag och tips på
              regelförenklingar, och jag tänkte därför ge sådana tips.
            </seg>
            <seg n="96cec31d">
              Släpp det småskaliga kustfisket fritt! Dessa fiskare är inte
              så många att de kan åstadkomma det minsta problem vare sig för
              fiskbeståndet eller för miljön. Med EU:s nya fiskeripolitik med
              producentorganisationer är det tänkt att man ska återge fiskarna
              en del av rådigheten över resurserna. Problemet är bara att det
              är lite för sent, för vi har tyvärr tappat ett par generationer
              fiskare.
            </seg>
            <seg n="002be03a">
              Utkasten har varit mycket debatterade. Här har Sverige satt ned
              foten. Vi kräver noll utkast, men det är på gott och ont eftersom
              vi står ensamma mot alla andra nationer.
            </seg>
            <seg n="82aaf1a3">
              När det gäller laxfisket ska drivlinefisket efter lax i södra
              Östersjön fasas ut under 2013. Vi hade ett bra system för fördelningen
              av laxkvoterna. I södra Östersjön skulle den ena hälften och i
              norra den andra hälften fångas. Nu är det tänkt att allt laxfiske
              ska koncentreras till norr. Det är bara att beklaga, eftersom
              andra nationer ligger kvar och fiskar i samma områden och samma
              bestånd som tidigare, alltså områden som svenska fiskare inte
              längre får fiska i. Tyvärr är det återigen det småskaliga fisket
              som drabbas.
            </seg>
            <seg n="228f896f">
              Ålfisket, som Kew tog upp, talas det också mycket om, och många
              tycks tro att all ål som fångas i bland annat Östersjön är utsatt.
              Enligt forskningen är inflödet på naturlig väg långt större än
              utsättningarna i Östersjön. Jag talade så sent som i förra veckan
              med en ålforskare, och han hävdar att det varje år simmar ut ungefär
              tre tusen ton ål genom bälten medan yrkesfisket bara tar en mycket
              liten del. Vi har en förvaltningsplan för ålen. Ändå sägs det
              ofta att det är yrkesfisket som är boven i dramat när ålen försvinner.
              Kew tog upp en del av problemen miljöförstöringen, vattenkraften
              men vi har också en predator, och den heter skarv. Den kallas
              inte ålakråka för ros skull. Den tar enorma mängder ål.
            </seg>
            <seg n="c6d444c4">
              Förvaltningsplaner måste vi på sikt ha för alla kvoterade arter
              för att vi ska kunna få ett hållbart fiske. Hållbart fiske är
              A och O. Vi har dock ett djur i Östersjön som heter säl, och sälen
              är ett akut hot mot den spillra av kustfiskare som finns kvar.
              Ingen som inte med egna ögon sett ett sälangrepp på redskap kan
              föreställa sig hur det kan se ut. Sälen är vårt största och vanligaste
              rovdjur och uppgår kanhända till 35 000 individer. Enbart i Helsingforss
              skärgård sätter sälarna i sig ungefär 50 ton fisk per dygn.
            </seg>
            <seg n="63c376bd">
              Det talas mycket om att laxen är akut hotad, men om varje säl
              i Östersjön tar var sin lax på ett år och ingen är väl dum nog
              att tro att en säl bara tar en lax om året blir det mer än vad
              hela den samlade svenska kvoten utgör. Lägg därtill allt som skarven
              tar, och fritidsfisket och yrkesfisket hamnar ordentligt på efterkälken.
              Vi måste ha förvaltningsplaner även för säl.
            </seg>
            <seg n="d47755dc">
              Jag beklagar att yrkesfisket ofta framställs som miljöbov i stället
              för att framställas som livsmedelsproducent, vilket yrkesfisket
              i själva verket är. Ska det fungera behövs både storskaligt havsbaserat
              fiske och ett småskaligt kustnära fiske.
            </seg>
            <seg n="35bc06ed">
              Fritidsfisket får allt större betydelse och sysselsätter en stor
              del av rikets invånare på deras fritid. Sportfisket sysselsätter
              många ute i glesbygderna. Sportfiskarna har dessutom en stor ungdomsverksamhet
              där man lär ungdomar mycket om fiske, djur och natur.
            </seg>
            <seg n="e72654f5">
              Kameraövervakning på båtar tänkte jag också ta upp. Det finns
              förslag om att kameraövervakning ska införas på fiskefartyg. Jag
              undrar vilken annan yrkesgrupp som skulle tåla en sådan integritetskränkning.
              Det är inte tillåtet att sätta upp en kamera för att fotografera
              ett vildsvin ute på åtel, men att övervaka en fiskare under hela
              arbetspasset ska tydligen inte vara något problem.
            </seg>
            <seg n="9adc0d66">
              Avslutningsvis, herr talman, tänkte jag hålla med Jens Holm om
              att vi är bakbundna från Bryssel. Jens var orolig för det småskaliga
              fisket ifall vi skulle få överförbara kvoter överallt. Ska vi
              ha överförbara kvoter ska det småskaliga fisket ha egna kvoter
              som man kan fiska på. Det har vi i det pelagiska fisket, och det
              har fungerat bra.
            </seg>
            <seg n="c2ad8a83">
              Jens tog även upp frågan om fiskodling. Många tycks tro att det
              är det allena saliggörande. I stället för att fiska ut våra hav
              ska vi ha fiskodlingar. Jag vill dock påminna om att fisk i fiskodlingarna
              inte äter köttbullar och prinskorv. De äter fisk, och den fisken
              måste komma någonstans ifrån.
            </seg>
          </u>
          <note n="7a23cd9e">
            Därmed, herr talman, yrkar jag bifall till utskottets förslag
            i MJU13 och avslag på reservationerna.
          </note>
          <note type="speaker" n="e4b94141">
            Anf. 18 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-58853792ca54dadc-1" n="8f6b27f3">
            <seg n="a1376bc3">
              Herr talman! När man begär replik på Rune Wikström vet man inte
              om man begär replik på en politisk vilde, på en som företräder
              Moderaterna eller på en som företräder regeringen. Vi ska släppa
              det småskaliga fisket fritt, säger han. Är detta regeringens hållning,
              är det Rune Wikströms hållning eller är det något som kommer bara
              från Möja?
            </seg>
            <seg n="1c4f1e91">
              Sedan är frågan vad som är småskaligt och storskaligt, Rune Wikström.
              När vi nu har avpolletterat det pelagiska fisket har vi enligt
              min bedömning i dag enbart småskaligt fiske kvar. Enligt min tolkning
              menar Rune Wikström att det ska släppas fritt. Det ska bli intressant
              att få reda på vad som är småskaligt och vad som är storskaligt,
              och det vill man ha reda på även på Västkusten, inte bara runt
              Möja.
            </seg>
            <seg n="f366b023">
              En annan sak som ni förespråkar är säljbara kvoter. Vi har i
              dag ett mycket litet antal fiskare kvar på Västkusten och i Skåne
              och Blekinge. Vad händer om kvoterna görs säljbara och man börjar
              handla upp dem? Vi har gödslat med pengar i Göteborgsområdet miljoners
              miljoner. Där finns i dag kapitalet och möjligheten att köpa upp
              dessa kvoter. Men hur går det då med infrastrukturen för fisket
              i övrigt? Faller den, stärks den eller blir det ett koncentrerat
              fiske bara runt Göteborg? Det är en intressant fråga att få svar
              på.
            </seg>
            <seg n="96f56476">
              Att politiken styrs utifrån EU:s fiskeripolitik är en sak. Men
              vi har stora möjligheter att fatta beslut i Sverige, bland annat
              om säljbara kvoter. Vi har beslutat att införa dem för pelagiskt
              fiske. Ni vill införa dem i allt fiske för att få bort utkastet
              av fisk. Men på vilket sätt skulle det ta bort utkastet av fisk?
            </seg>
          </u>
          <note type="speaker" n="6bab4466">
            Anf. 19 RUNE WIKSTRÖM (M) replik:
          </note>
          <u who="rune_wikstrom_99854e" xml:id="i-20870850be041868-1" n="e2e6ff02">
            <seg n="15e00fc3">
              Herr talman! Att man ska släppa det småskaliga fisket fritt är
              ett förslag från mig. Regeringen har begärt att få in förslag.
              Jag behöver inte lämna in ett förslag som regeringen redan har.
              Nu ger jag regeringen ett förslag från mig.
            </seg>
            <seg n="6dbc33d8">
              Egentligen är allt vårt svenska fiske småskaligt, om man jämför
              med andra nationer. På den punkten finns det väl inte någon större
              motsättning mellan Jan-Olof och mig.
            </seg>
            <seg n="6dc626dd">
              Frågan om säljbara kvoter har Jan-Olof tagit upp många gånger
              med mig här i kammaren. När de en gång infördes för det pelagiska
              fisket var jag själv med och försökte få ihop det. Vi har lyckats
              få det att fungera bra. Det kustnära fisket man kanske ändå inte
              ska kalla det småskaligt fick då en egen kvot att fiska på. Det
              var tacknämligt. Ska vi ha de säljbara kvoterna, vilket förmodligen
              är något som kommer, ska vi ha precis samma system. Det småskaliga
              fisket ska också ha egna kvoter att fiska på, precis som det pelagiska
              fisket. Då tror jag att det kommer att bli bra.
            </seg>
          </u>
          <note type="speaker" n="de90c75f">
            Anf. 20 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-58853792ca54dadc-2" n="8f6b27f3">
            <seg n="888ece06">
              Herr talman! Nu fick vi i varje fall reda på att Rune Wikström
              inte står här och pratar för regeringens och Alliansens räkning.
              Han står här och pratar för sin egen räkning och lägger fram förslag
              utifrån vad han själv tycker och tänker. Men när jag tog den här
              debatten förutsatte jag att jag skulle debattera de förslag som
              majoriteten i utskottet har fattat beslut om och det som regeringen
              står bakom. Det hade varit bra att få det bekräftat att du företräder
              Alliansen, Rune Wikström.
            </seg>
            <seg n="f376c9f9">
              Du svarar inte på det här med det småskaliga fisket. Du säger
              att du håller med om att allt är småskaligt. Då ska allt fiske
              bli fritt i Sverige, enligt din bedömning, som visserligen inte
              är Alliansens bedömning. Men var ska du dra gränsen, nu när du
              vill avsätta en del av kvoterna till det småskaliga fisket? Gäller
              det de räkbåtar och kräftbåtar som inte går längre ut än en och
              en halv distansminut, eller är det vid två distansminuter gränsen
              ska gå? De är i princip likadana allihop. Vilka är det som ska
              få de här kvoterna när ni fördelar dem? Allt fiske är småskaligt,
              Rune.
            </seg>
            <seg n="5bc1d323">
              Ni hävdar att säljbara kvoter är en förutsättning för att komma
              ifrån dumpningen. Men på vilket sätt gör säljbara kvoter att vi
              kommer ifrån dumpningen? Kan du förklara det för mig? Det är inte
              bara jag som är intresserad. Fiskare från Strömstad ned till Blekinge
              sitter hemma och lyssnar på detta. Tala nu inte bara om vad du
              tycker! Tala om hur regeringen och Moderaterna tycker att detta
              ska lösas! De sitter hemma och väntar på att få höra det.
            </seg>
          </u>
          <note type="speaker" n="42fbf269">
            Anf. 21 RUNE WIKSTRÖM (M) replik:
          </note>
          <u who="rune_wikstrom_99854e" xml:id="i-20870850be041868-2" n="e2e6ff02">
            <seg n="dac7ebae">
              Herr talman! Vi kan gå ifrån att det är småskaligt och benämna
              det kustnära fiske, vilket vi har börjat göra mer eller mindre.
              När det gäller säljbara kvoter för det pelagiska fisket gäller
              en storleksgräns för båtar. Det är väl 12 meter.
            </seg>
            <seg n="b5ceccc0">
              Jan-Olof Larsson undrar hur man ska kunna komma undan dumpningen
              genom säljbara kvoter. I och med att det blir ett tvång att ta
              i land allting blir det så. Man kommer på det viset att få ett
              incitament att göra allt vad man kan för att inte få någon bifångst.
              Bifångster kan man tyvärr aldrig komma undan. Däremot kan man
              göra rätt mycket genom att använda redskap som tar minimalt med
              bifångst.
            </seg>
            <seg n="f15d360e">
              Kommer det att fungera lika bra med de säljbara kvoterna som
              det har gjort för det pelagiska fisket har vi ingenting att bekymra
              oss över. Bland fiskare har man varit nöjd, och jag tror att vi
              kommer att bli nöjda om det blir en annan ordning också.
            </seg>
          </u>
          <note type="speaker" n="51c898fd">
            Anf. 22 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-1" n="f462ca9b">
            <seg n="0655bd84">
              Herr talman! Jag vill tacka Rune Wikström för hans rättframhet
              i anförandet. Han talar klarspråk i flera viktiga fiskerifrågor.
              Det hedrar Rune, tycker jag.
            </seg>
            <seg n="dac079be">
              Jag skulle vilja prata om en enda fråga, nämligen fiskodlingarna.
              Jag tror att det finns en ganska stor samsyn där. Precis som Rune
              Wikström sade i sitt anförande kan man i princip bara föda upp
              de här fiskarna på ett sätt: genom att man mal ned andra fiskar
              till fiskmjöl. Det är ett irrationellt sätt att hushålla med våra
              redan nu knappa resurser.
            </seg>
            <seg n="4f396ab4">
              Ett annat dilemma med storskalig fiskodling är risken för övergödning,
              att det läcker ut kväve och fosfor från fiskodlingarna. Ett så
              bräckligt hav som Östersjön skulle drabbas väldigt hårt om man
              expanderade fiskodlingarna.
            </seg>
            <seg n="ab90e29c">
              Nu vet vi att fiskodlingen växer i Sverige. Bara mellan 2010
              och 2011 växte den med ungefär 30 procent. Man producerade drygt
              10 000 ton vid svenska fiskodlingar. Nu vill regeringen satsa
              på ännu mer fiskodling. Jordbruksverket har tagit fram en nationell
              strategi för vattenbruk. Snart kommer också vad jag förstått en
              handlingsplan för mer fiskodling. Regeringen har ökat medfinansieringen
              till fiskodlingarna. Man ger alltså mer subventioner till fiskodlingarna.
            </seg>
            <seg n="6943fe22">
              Hur kommer Moderaterna att agera för att subventionerna till
              fiskodlingar ska bli mindre och för att utvecklingen ska avstanna?
            </seg>
          </u>
          <note type="speaker" n="88cd75b0">
            Anf. 23 RUNE WIKSTRÖM (M) replik:
          </note>
          <u who="rune_wikstrom_99854e" xml:id="i-20870850be041868-3" n="e2e6ff02">
            <seg n="3f0db7b2">
              Herr talman! Inom fiskodlingen är det bekymmer med övergödning
              och annat. Därom råder inget tvivel. Men jag är inte någon notorisk
              nejsägare till fiskodlingar. Efter kusten vill jag gärna att det
              ska bli fiskodlingar bara i mindre skala. Uppe i vattenmagasinen,
              där vi har stora möjligheter att odla röding och allt vad det
              är, kan vi däremot gott och väl ha mer odling. Men som både Jens
              och jag har sagt sker odlingen på bekostnad av andra fiskslag.
            </seg>
            <seg n="0638bd58">
              Jens Holm ville ha svar på en fråga om subventioner. Moderat
              politik är egentligen att inte ha några subventioner alls. Hur
              det kommer att bli med det i det här fallet vet jag inte så noga,
              men subventioner är inte någon moderat politik.
            </seg>
          </u>
          <note type="speaker" n="f75d5b20">
            Anf. 24 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-2" n="f462ca9b">
            <seg n="86081ac1">
              Herr talman! Jag vill tacka för det svaret och kan säga att jag
              inte heller är motståndare till alla fiskodlingar på alla platser,
              men jag är djupt kritisk till att vi antar strategier och handlingsplaner
              för att den här verksamheten ska expandera i stor skala. Där ser
              jag en väldigt stor risk vad gäller att vi måste ha mer foder
              till de här fiskodlingarna och kanske framför allt risken för
              övergödning. Det finns även en risk att fiskar rymmer i väg från
              fiskodlingarna, och det är inte heller bra.
            </seg>
            <seg n="1162ed8e">
              Det låter som att vi har en ganska stor samsyn här. Rune Wikström
              säger att det är moderat politik att vi inte ska ha subventioner.
              Hur kommer det sig då att den moderatledda regeringen har arbetat
              för att subventionerna till fiskodlingarna ska öka? Kan Rune Wikström
              berätta för mig på vilket sätt Moderaterna kommer att verka för
              att subventionerna till fiskodlingarna ska minska?
            </seg>
          </u>
          <note type="speaker" n="56c28150">
            Anf. 25 RUNE WIKSTRÖM (M) replik:
          </note>
          <u who="rune_wikstrom_99854e" xml:id="i-20870850be041868-4" n="e2e6ff02">
            <seg n="87ab09ac">
              Herr talman! Jag kan inte exakt säga hur det ska gå till, men
              jag hoppas att vi på sikt ska ta bort subventionerna även här,
              helt klart. Där odlingen ska expandera är, som jag sade, i vattenmagasinen.
              Ute i havet vet jag inte om det är tänkt att odlingen ska expandera.
            </seg>
            <seg n="8ad82712">
              Det här med subventionerna får vi titta lite närmare på.
            </seg>
          </u>
          <note type="speaker" n="5539f928">
            Anf. 26 LARS TYSKLIND (FP):
          </note>
          <u who="lars_tysklind_44f290" xml:id="i-573d9e24ae7958e9-0" n="143451f9" next="i-5b26d30db27ccd0c-0">
            <seg n="3d2643dc">
              Herr talman! Jag yrkar bifall till förslaget i betänkandet och
              avslag på samtliga tre reservationer. Jag kanske gör er besvikna
              när jag konstaterar att jag inte kan se några stora motsättningar
              i fiskeripolitiken i den svenska riksdagen. Men det är naturligtvis
              ändå viktigt att vi diskuterar fiskeripolitik här i kammaren.
              Motsättningarna är ännu mindre i ett EU-perspektiv. Precis som
              Jens Holm var inne på styrs de flesta besluten av den gemensamma
              fiskeripolitiken. Det är viktigt att ha med sig att det trots
              allt kommer att finnas ett nationellt utrymme, och det måste vi
              naturligtvis förvalta och utnyttja på bästa tänkbara sätt. Då
              är diskussionerna här viktiga.
            </seg>
            <seg n="727dedf5">
              Herr talman! Vi kan konstatera att reformeringen av EU:s fiskeripolitik
              milt uttryckt är inne i ett avgörande skede. Det finns egentligen
              inte stort utrymme att misslyckas när det gäller att få en kraftfull
              reformering för att kunna säkra ett långsiktigt hållbart fiske
              i Europa.
            </seg>
            <seg n="b60d9a8b">
              Inför jordbruks- och fiskerådet i slutet av februari fanns en
              del utestående frågor som var centrala för Sverige. Det gällde
              det så kallade MSY, som kan översättas maximal hållbar avkastning.
              Det kan låta lite brutalt, men egentligen handlar det om att vi
              ska ha en fiskpopulation på en nivå som möjliggör goda fångster
              år efter år även på lång sikt så att vi på det sättet får ett
              hållbart och lönsamt fiske.
            </seg>
            <seg n="4cdbf01f">
              En annan fråga gällde utkastförbudet, när det skulle införas
              och om det skulle finnas några undantag.
            </seg>
            <seg n="9115b13b">
              En tredje sak jag vill lyfta fram är de fleråriga förvaltningsplanerna.
              Sverige har en väldigt tydlig linje att vi ska ha det för samtliga
              fisken när det gäller kommersiellt fiske. Tyvärr kunde inte Sverige
              här stödja överenskommelsen med de övriga länderna. Sverige var
              det enda land som röstade nej. Huvudorsaken var just utkastförbudet,
              att man får förskjutningar i tid och för många undantag. Man kan
              diskutera hur vi ska tolka reservation 1, men det ska jag återkomma
              till.
            </seg>
            <seg n="f365e99b">
              Herr talman! Ministerrådet och Europaparlamentet förhandlar nu
              vidare med ambitionen att nå en slutlig överenskommelse i juni,
              vilket känns ambitiöst och bra. Regeringen har naturligtvis tydliga
              ambitioner att fortsätta att delta i förhandlingarna för att landa
              på ett bra sätt, detta trots Sveriges nej i februari. I princip
              ligger kommissionens, EU-parlamentets och Sveriges ståndpunkter
              i linje med varandra. Det gäller att komma så nära den ståndpunkten
              som möjligt, och där har Sverige en avgörande roll.
            </seg>
            <seg n="d0e89b47">
              Sveriges styrka i det här sammanhanget är den enighet som trots
              allt finns här. Vi kan se att det finns oenigheter om vissa små
              saker, men i de stora dragen är vi eniga här i Sveriges riksdag.
              Jag uppfattar att det sammanfaller med vad våra EU-parlamentsledamöter
              tycker; de är med på den linjen. Då är det viktigt att vi i det
              här läget utnyttjar denna enighet och lägger de små meningsskiljaktigheter
              som vi har åt sidan lite grann och tillsammans jobbar för att
              trycka på så att vi får det så bra som det över huvud taget kan
              bli. Det är nog en väldigt from förhoppning att tro att det ska
              gå helt Sveriges väg, men vi kan åtminstone komma mycket närmare
              det beslut som fattades i EU-parlamentet tidigare.
            </seg>
            <seg n="ea83ae5c">
              Sverige lägger en stor vikt vid att man kopplar reformeringen
              av fisket och fiskeripolitiken till miljölagstiftningen. Det tycker
              jag inte minst det brev som miljöminister Lena Ek skickade till
              sina ministerkolleger inom EU i slutet av mars visar där hon uppmanar
              sina kolleger på miljösidan att följa förhandlingarna och göra
              vad de kan för att försäkra sig om att fiskeripolitiken blir sådan
              att den leder till både en frisk marin miljö och ett långsiktigt
              hållbart fiske. Den dimensionen finns också. Det visar att regeringen
              har en väldigt hög ambition att landa bra. Jag hoppas att vi når
              dit.
            </seg>
          </u>
          <note n="73f93417">
            Herr talman! Dagens betänkande behandlar 34 motionsyrkanden från
            allmänna motionstiden och ett antal reservationer.
          </note>
          <u who="lars_tysklind_44f290" xml:id="i-5b26d30db27ccd0c-0" n="143451f9" prev="i-573d9e24ae7958e9-0">
            <seg n="4c65e3b9">
              När det gäller punkt 1 och reservationen om utkast tycker jag
              att Jens Holm och Jan-Olof Larsson gjorde helt olika tolkningar
              av reservationen. Min bedömning är att Jan-Olof Larsson låg närmast
              det som står där. Vi talar egentligen lite för att man ska kunna
              ha ett och annat undantag.
            </seg>
            <seg n="791fbfb6">
              Det absolut viktigaste i utkastfrågan är att så långt som möjligt
              undvika oönskade bifångster. Här har Sverige varit starkt drivande
              när det gäller utvecklingen av selektiva redskap. Så sent som
              i fredags var jag med på en svensk räktrålare som fiskar med så
              kallade rist. Den fångst de får upp i selektionen är helt extrem.
              Om de tar upp 50 kilo räkor är får de kanske 1 kilo fisk. Där
              finns det egentligen ingen utkastproblematik. Det är nästan som
              att man ska undanta det fisket helt och hållet.
            </seg>
            <seg n="313dd2d4">
              Det pågår en dialog och diskussioner om detta, och jag tror att
              det kommer att vara olika lösningar inom olika delar av fisket.
            </seg>
            <seg n="80e89e62">
              En annan del som är viktig när det gäller att undvika bifångster
              är det som har utnyttjats vid ett tillfälle av Havs- och vattenmyndigheten
              jag tror det var för en månad sedan nämligen att stoppa fisket
              inom ett visst område när man upptäcker att där finns väldigt
              mycket ungfisk och fisk som inte håller minimimåttet. Det var
              ett område i Skagerrak där man stoppade fisket helt. Det stoppas
              alltid, och det står i regelverket, i 21 dagar, inte mer eller
              mindre utan 21 dagar.
            </seg>
            <seg n="7c28cfd2">
              Jag kan inte se annat än mycket av det som efterfrågas i reservation
              1 är tillgodosett, men jag kanske läser för positivt. Man gör
              det ibland.
            </seg>
            <seg n="6bf33d15">
              Herr talman! Ålen är, som Kew Nordqvist sade, extremt hotad.
              Det är bra att det pågår ett så intensivt arbete inom hela EU
              när det gäller ålen. Att man här valde nationella förvaltningsplaner
              beror på att det finns olika förutsättningar på olika ställen.
              Det är olika saker som måste angripas. Den svenska planen från
              2009 handlar om skärpta fiskeregler, utökad kontroll, ökad utsättning
              och att minska dödligheten i vattendragen. Sedan kan man tvista
              om var det dör mest ålar, om det är i samband med fisket eller
              i vattendragen. Det känns som att olika saker är olika onödiga,
              för att nu uttrycka sig så. De ålar som dör i vattenturbiner är
              ju bortkastade ålar helt och hållet.
            </seg>
            <seg n="def30d37">
              Därför är det bra att det nu pågår en process kring vattenverksamheter.
              Det pågår en utredning som ska vara klar i vår någon gång. Det
              gäller bland annat omprövning av vattendomar. I det sammanhanget
              tas problemet med vandringshinder upp, och det gäller naturligtvis
              även ålen, även om det kanske är mest lax och laxöring som är
              i fokus.
            </seg>
            <seg n="1f34e916">
              Kommissionen ska i slutet av året samla in resultaten från de
              nationella planerna och komma med en utvärdering. Vi får väl utgå
              från att det då tas nya beslut om man ser att det här inte är
              tillräckligt. Det är ju inte en svensk ålstam utan en europeisk,
              så det är väldigt viktigt att just de besluten tas på europeisk
              nivå.
            </seg>
            <seg n="505fbf4d">
              Hälleflundra nämns också, men där ligger det också helt i linje
              med den svenska politiken. Vi vill ha förvaltningsplaner för alla
              kommersiella fisken, och det måste rimligtvis även inbegripa hälleflundra.
              Jag vet därför inte vad den reservationen skulle leda till.
            </seg>
            <seg n="e7fd0c62">
              När det gäller vattenbruket tycker jag att det är viktigt att
              slå fast att hållbart fiske och långsiktigt hållbart vattenbruk
              kompletterar varandra. I reservationen är fokus på att på grund
              av att havet sviktar bör man odla fisk. Det är naturligtvis helt
              parallella företeelser vi måste få ett hållbart fiske och ett
              hållbart vattenbruk. Det är helt riktigt. Utgångspunkten är att
              det ska vara hållbart och att det finns regler kring detta.
            </seg>
            <seg n="096ed0e4">
              Regeringen har jobbat mycket ambitiöst med denna fråga. Först
              var det utredningen Det växande vattenbrukslandet , som kom 2009.
              Sedan har man skaffat en gemensam myndighetsingång via Jordbruksverket
              på hemsidan, där den som vill syssla med vattenbruk lätt kan få
              en överblick över vad som krävs.
            </seg>
            <seg n="035030f0">
              Den strategi som har tagits fram, Svenskt vattenbruk en grön
              näring på blå åkrar, Strategi 20122020 , har haft ett mycket brett
              deltagande. Jag tror att det är 18 organisationer, statliga, lokala
              och regionala myndigheter samt universitet och högskolor som har
              varit med och tagit fram den. Man har nu börjat jobba med att
              göra en handlingsplan utifrån denna strategi. Det kan inte vara
              så att den syftar till att skapa ett icke hållbart vattenbruk.
              Det finns ju, som Jens Holm säger, den faran att det skapas andra
              problem. Det måste vi naturligtvis ha med oss.
            </seg>
            <seg n="813c0d1f">
              Sammanfattningsvis jobbar regeringen mycket ambitiöst med denna
              fråga. Även kommunerna har en roll när de håller på med sina översiktsplaner,
              och när havsplaneringen kommer ska man också skapa lämpliga områden
              för detta. Jag vill påstå att även den reservationen i många stycken
              är tillgodosedd.
            </seg>
            <seg n="1fe5b743">
              Därmed har vi nog svarat på de flesta frågorna.
            </seg>
          </u>
          <note type="speaker" n="e4218ca8">
            Anf. 27 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-58853792ca54dadc-3" n="8f6b27f3">
            <seg n="04388e28">
              Herr talman! Först ska jag tydliggöra att jag yrkar bifall till
              reservation 1.
            </seg>
            <seg n="75c3cb4b">
              Det är kul att replikera mot någon som företräder regeringen
              och sitt parti. Det känns lite tryggare i diskussionen när man
              gör det.
            </seg>
            <seg n="6775f121">
              Först vill jag gå in på reservation 1 om stopp för dumpningen
              i det pelagiska fisket. Vi har vi lyft fram det på grund av att
              regeringen och regeringens partier ihop med Sverigedemokraterna
              säger att en förutsättning för att få slut på dumpningen är att
              man har säljbara kvoter. Det har man haft ett antal år nu i det
              pelagiska fisket, och då skulle Sverige ha kunnat gå före och
              visat hur bra detta fungerar.
            </seg>
            <seg n="d211cebd">
              När det gäller undantaget har vi sagt det sade vi även i utskottet
              att undantag ska göras på biologisk grund, att de arter som är
              levande kan kastas tillbaka och så vidare. Men vi går inte med
              på någon generell procentsats för det som ska få kastas tillbaka
              i havet när man dumpar. Man kan inte övervaka fisket i dag, och
              man kan inte övervaka om det kastas 1 procent, 5 procent eller
              80 procent. Antingen får det vara ett dumpningsförbud eller också
              är det inget dumpningsförbud.
            </seg>
            <seg n="022acc85">
              När det sedan gäller det gemensamma agerandet i EU håller jag
              med Lars. Vi är ofta ense när vi åker ned och diskuterar fiskeripolitiken
              i EU, och det tycker jag är bra. Men det finns, som du sade, en
              hel del vi kan göra internt. Jag skulle gärna vilja höra din förklaring
              och motivation när det gäller att införa säljbara kvoter inom
              räkfiske, kräftfiske och så vidare: På vilka grunder minimerar
              detta dumpningen? Det är en förutsättning, säger ni, för att få
              igenom dumpningsförbudet. På vilket sätt är det det?
            </seg>
          </u>
          <note type="speaker" n="6e5c71ba">
            Anf. 28 LARS TYSKLIND (FP) replik:
          </note>
          <u who="lars_tysklind_44f290" xml:id="i-055f238d5f32eacc-0" n="143451f9">
            <seg n="9314bd05">
              Herr talman! Som jag tror att jag sade i mitt anförande måste
              det vara olika lösningar inom olika fisken. Det är inte så kategoriskt.
              Det pågår också en dialog om hur man ska kunna lösa problemet
              kring utkastförbudet inom olika fisken. Den dialogen har Havs-
              och vattenmyndigheten med olika företrädare. Jan-Olof Larsson
              tillstår inte att det finns något storskaligt fiske, men om man
              nu ser inom det svenska fisket finns det i alla fall mer eller
              mindre småskaligt, även det riktigt småskaliga och kustnära fisket.
            </seg>
            <seg n="8fec0a4c">
              I det sammanhanget är naturligtvis räk- och kräftfisket centralt,
              som jag sade i mitt anförande, när man ser vilken selektion de
              har. Jag vill påstå att selekterande redskap är nästan den enda
              lösningen om man inte ska få bifångster och problem kring detta.
              Just inom dessa fisken har man lyckats väldigt bra med det. Där
              finns det säkert andra lösningar, och det pågår en diskussion
              kring det. Jag tror inte att man ska vara riktigt så kategorisk
              som Jan-Olof säger, att någon påstår att det är den enda lösningen.
            </seg>
            <seg n="3b6212e0">
              När det sedan gäller att gå före har Sverige i sitt avtal med
              Norge och Danmark försökt göra detta i Skagerrak. Nu har det fallit
              på att det krävs att vi avvaktar lite grann eftersom Sverige och
              Danmark är EU-länder. Men den svenska regeringen har hela tiden
              haft en stor ambition att gå före just inom de fiskena. Där finns
              det heller inga tveksamheter.
            </seg>
            <seg n="f0adb0d7">
              I fråga om dumpning och vetenskaplig grund har vi diskuterat
              flera gånger att det inte är något politiskt problem att slänga
              tillbaka levande varelser som överlever. Det finns ingen politiker
              som hävdar att vi ska låta dem ligga och dö innan vi slänger tillbaka
              dem. Kan fisk eller skaldjur som man inte ska ta upp överleva
              är det klart att man slänger dem överbord. Det kommer naturligtvis
              inte att finnas sådana idiotregler.
            </seg>
          </u>
          <note type="speaker" n="71fb5e99">
            Anf. 29 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-58853792ca54dadc-4" n="8f6b27f3">
            <seg n="b600f2e1">
              Herr talman! Om jag uppfattar dig rätt nu, Lars, säger du att
              när man har ett selekterat räkfiske, kräftfiske och så vidare
              ska man inte ha säljbara kvoter. Då har man redan löst det problemet,
              och då är det ingen förutsättning. Men vissa inom SFR och fiskeriminister
              Eskil Erlandsson har gått ut ensidigt och sagt att ett dumpningsförbud
              förutsätter individuella kvoter.
            </seg>
            <seg n="f1bc0c82">
              Det är det jag grundar min fråga på: På vilket sätt skulle det
              lösa problematiken? Du kan väl åtminstone försöka förklara. Företrädaren
              från Möja hade ingen möjlighet att förklara det, men jag skulle
              gärna höra hur du förklarar att man löser utkastförbudet genom
              att man har säljbara kvoter. Ska man handla med kvoterna på vägen
              in, på en och en halv timme, för att lösa fem kilo kolja och en
              hälleflundra? Eller hur ska man göra? Det skulle vara väldigt
              intressant att höra.
            </seg>
            <seg n="b576d907">
              En annan fråga som är oerhört viktig och som man från Strömstad
              till Blekinge och upp efter kusten här funderar på är: Hur ska
              en ungdom kunna börja fiska när du har infört de säljbara kvoterna?
              Hur ska han få råd att förutom båt och utrustning köpa kvoter
              som kostar betydligt mer än båt och utrustning? Hur ska det lösas,
              Lars? Dina väljare hemma i norra Bohuslän funderar på detta. De
              är inga förespråkare för säljbara kvoter. Hallandsfiskarna är
              inga förespråkare för detta. Många är inte förespråkare för detta,
              för de vet att det blir ett koncentrerat fiske, precis som det
              har blivit i det pelagiska fisket där det i dag är fem sex familjer
              som äger hela fisket.
            </seg>
            <seg n="08cb58ec">
              Det är intressant att få svar på den frågan: Hur löser vi utkastproblemen
              med hjälp av säljbara kvoter? Är det en auktion som ska pågå in
              till hamnen?
            </seg>
          </u>
          <note type="speaker" n="51eac56c">
            Anf. 30 LARS TYSKLIND (FP) replik:
          </note>
          <u who="lars_tysklind_44f290" xml:id="i-055f238d5f32eacc-1" n="143451f9">
            <seg n="31aacce6">
              Herr talman! Jag kan börja med att försäkra Jan-Olof Larsson
              att jag har en väldigt bra dialog med dem som fiskar både här
              och var, och kanske speciellt med dem som fiskar längs Bohuskusten
              eftersom jag hör hemma där. Där känner jag inga personliga problem.
            </seg>
            <seg n="ee2173ef">
              Att få ungdomen att komma in i fisket handlar i grunden om att
              den politik vi för ska öka möjligheten att fiska. Fisket har hamnat
              i en nedåtgående spiral. Det handlar hela tiden om att vi ska
              minska och minska. Avsikten är dock att vi ska komma till ett
              läge där vi har en maximalt hållbar avkastning, och då ska det
              ju finnas mer att fånga och rimligtvis också fler som gör det.
              Det är naturligtvis ett system som vi måste titta på.
            </seg>
            <seg n="c658b915">
              Detta har på något sätt inte varit aktuellt. Fisket har lidit
              av att man inte kan öka det. Jag är helt medveten om det, och
              det är en fråga vi måste diskutera.
            </seg>
            <seg n="88967042">
              Jag tycker att jag ganska tydligt flera gånger har sagt till
              Jan-Olof Larsson att jag inte tror på att man kan ha samma lösning
              över allt eller att överförbara kvoter skulle lösa alla problem,
              och det gör knappast Havsmyndigheten heller. Det är därför som
              man nu för en dialog även med andra organisationer. Jag vet inte
              hur SFR, Sveriges fiskares riksförbund, har kommit till sin ståndpunkt,
              men de har väl sina bevekelsegrunder. Men det finns också andra
              organisationer inom fisket, som har andra ståndpunkter. Det förs
              en dialog med alla dessa organisationer. Den frågan är inte i
              hamn. Jag tror att det är viktigt att man har den dialogen, så
              att det finns alternativa lösningar för olika fisken.
            </seg>
            <seg n="dd8a1741">
              Jag ställer mig inte bakom påståendet att överförbara kvoter
              löser hela problemet. Lösningen ligger snarare i att man utvecklar
              selektiva redskap och så vidare. Det är det som är den stora lösningen
              till slut.
            </seg>
          </u>
          <note type="speaker" n="54464768">
            Anf. 31 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-3" n="f462ca9b">
            <seg n="7eb45ed9">
              Herr talman! Vi hörde här tidigare att Moderaterna var kritiska
              till en utveckling av storskaligt vattenbruk i Östersjön och att
              man inte vill ha några subventioner till denna verksamhet. Det
              tycker jag var ett bra och faktiskt lite oväntat klargörande från
              Moderaterna, men det var bra att få höra det, för Vänsterpartiet
              tycker ju likadant. Därför vore det självklart intressant att
              veta om de andra partierna i regeringen tycker likadant som Moderaterna
              i den här frågan.
            </seg>
            <seg n="9d4f6cbc">
              Min grundläggande hållning är att det inte är något fel med småskaliga
              fiskodlingar här och där. Det kan säkert vara bra. Men är det
              verkligen rimligt att lägga stora resurser på att bygga upp en
              storskalig verksamhet av fiskodling? Det är så jag tolkar hela
              tanken med att man först har en vattenbruksstrategi och sedan
              ska ha en handlingsplan för ökat vattenbruk och ökad fiskodling.
              Vi vet att den här verksamheten bara på ett år ökade med 30 procent,
              så den växer ganska kraftigt.
            </seg>
            <seg n="5a41ebd6">
              Du sade själv, Lars Tysklind, att det till exempel handlar om
              att hitta lämpliga områden för den här verksamheten. Vilka då?
              Kan du ge några konkreta exempel?
            </seg>
            <seg n="d11a2306">
              Jag skulle självklart också vilja veta vad Folkpartiet anser
              om ökade subventioner till fiskodlingar. Är det bra eller dåligt?
            </seg>
          </u>
          <note type="speaker" n="c55d5b4e">
            Anf. 32 LARS TYSKLIND (FP) replik:
          </note>
          <u who="lars_tysklind_44f290" xml:id="i-055f238d5f32eacc-2" n="143451f9">
            <seg n="ab24f199">
              Herr talman! Det kan låta mycket att det har ökat med 30 procent,
              men vi har en väldigt låg nivå på vattenbruket i Sverige, så det
              är inte så dramatiskt i faktiska tal.
            </seg>
            <seg n="bbba1579">
              Detta om det är storskaligt eller småskaligt är också en svår
              fråga. Det som måste bli det centrala är att man har tydliga miljökrav.
              Kan man uppfylla dem kan man ha den här typen av odlingar.
            </seg>
            <seg n="2375d7f5">
              När det gäller lämpliga områden nämns vattenkraftsdammar i en
              reservation. Jag tror att det är ett högst lämpligt område. Där
              är det i alla fall ingen övergödningsproblematik utan tvärtom
              snarare en undernäringsproblematik. Det beror på att de är konstgjorda
              sjöar som inte möter humus på samma sätt.
            </seg>
            <seg n="4034bfd5">
              Man måste ändå se vattenbruket som en produktion av högvärdigt
              livsmedel. Kan man ordna det inom miljöramarna måste det vara
              bra som ett komplement till fisket. Att säga att vi måste börja
              odla fisk för att vi har fiskat ut haven är ett helt galet fokus.
              Snarare handlar det om ett annat sätt att producera högvärdigt
              livsmedel. Inom miljökraven är det naturligtvis.
            </seg>
            <seg n="f76f4ed1">
              Det som är viktigt med strategin är att så många organisationer,
              myndigheter och forskningsinstitutioner har börjat prata med varandra
              om vad som är lämpligt. Man måste ju börja där någonstans. Vi
              kan inte börja här i kammaren med att bara tycka en massa saker.
            </seg>
            <seg n="1dd0a919">
              Den handlingsplan man jobbar med förutsätter jag kommer att handla
              om sådant som miljökrav och liknande. När det gäller musselodling,
              som Jens Holm nämnde, och ostronodling finns det bara väldigt
              lokala miljöproblem, om ens det, så den typen av vattenbruk kan
              vi alla bejaka rätt upp och ned, men annars får man titta närmare.
            </seg>
          </u>
          <note type="speaker" n="68fcb2c9">
            Anf. 33 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-4" n="f462ca9b">
            <seg n="ce6f0201">
              Herr talman! Jag tycker att det var bra att få detta klargörande
              om den mer principiella hållningen från Folkpartiets sida, att
              detta ska finnas bara på vissa områden där det inte riskerar att
              leda till övergödning och så vidare.
            </seg>
            <seg n="14c50272">
              Jag är dock lite rädd för att om man bara ska ha fiskodlingar
              i vattenkraftsdammar kommer det inte att motsvara de förväntningar
              som man bygger upp nu när man har en nationell strategi som ska
              följas upp med en nationell handlingsplan för ökade fiskodlingar.
              Det kommer inte att räcka till, men vi kan förstås hoppas. Vi
              får följa frågan.
            </seg>
            <seg n="f678db60">
              Det låter sig lätt sägas att det ska vara höga miljökrav på den
              här verksamheten, men samtidigt skriver man i betänkandet att
              regeringens linje är att kostnaden för tillsyn ska sänkas. Om
              man drar ned kostnaden för tillsyn kan vi nog räkna med att det
              blir mindre tillsyn av den här verksamheten i ett läge då vi kanske
              måste ha ökad tillsyn för att säkerställa att det inte leder till
              ökad övergödning och att fiskarna har det bra hur det nu ska gå
              till i de här minimala dammarna vet vi inte riktigt. Jag är orolig
              för att fokus alltför mycket ligger på en storskalig utbyggnad.
            </seg>
            <seg n="713738e9">
              Sedan skulle jag återigen vilja ställa frågan om subventioner,
              för den svarade du faktiskt inte på. Tycker Folkpartiet att det
              är bra eller dåligt med ökade subventioner till fiskodlingar?
            </seg>
          </u>
          <note type="speaker" n="3560eec5">
            Anf. 34 LARS TYSKLIND (FP) replik:
          </note>
          <u who="lars_tysklind_44f290" xml:id="i-055f238d5f32eacc-3" n="143451f9">
            <seg n="150d6123">
              Herr talman! För att inte missa den frågan ska jag börja med
              den. Jag tycker inte att man ska ha några långsiktiga subventioner
              på vattenbruk, utan det ska naturligtvis bära sina egna kostnader.
              Däremot kan jag se att man även inom detta område här talar vi
              om företagsamhet på landsbygden som ska växa fram kan få vara
              med från staten och stötta initialt. Det kan handla om metodutveckling.
            </seg>
            <seg n="99554172">
              En av de saker som man kanske måste hjälpa till att utveckla
              är tekniska lösningar. Det finns ju sådana lösningar där man under
              odlingskassarna samlar upp både foder och spillning från fiskarna
              för att förhindra övergödning. Jag tror att det finns stora möjligheter
              även på den sidan. Det handlar definitivt inte bara om vattenkraftsdammar
              det kändes bara som det självklara exemplet.
            </seg>
            <seg n="17d761ee">
              När det gäller tillsyn är inte alltid det viktigaste att den
              sker i stor omfattning utan att den är effektiv. Det finns många
              områden där man har egenkontroller och liknande som också fungerar
              väldigt bra. Det är inte kostnaden i sig som säkrar att tillsynen
              är den bästa.
            </seg>
            <seg n="bc58687e">
              Som slutkläm vill jag säga att vattenbruk naturligtvis hamnar
              på landsbygden. Det är ju svårt att hålla på med vattenbruk inne
              i tätorterna. Det är ett utmärkt sätt att skapa arbetstillfällen
              på landsbygden och förädla produkter även där. Det finns alltså
              även den aspekten på detta.
            </seg>
          </u>
          <note type="speaker" n="dd7c6ac9">
            Anf. 35 STAFFAN DANIELSSON (C):
          </note>
          <u who="staffan_danielsson_40fac6" xml:id="i-d9ee531f6ca8203a-0" n="11699795">
            <seg n="52d1c847">
              Herr talman! Regeringen och Centerpartiet arbetar för ett hållbart
              fiske i Sverige, i Europa och i världen. Det finns, som vi alla
              vet, allvarliga problem med den väldiga överkapaciteten av fiskefartyg
              och fångstresurser i världen. Därför är de svenska och internationella
              ansträngningarna för att genom olika regleringar minska fisket
              tyvärr nödvändiga, även om de kan upplevas enormt hämmande, krångliga
              och orättvisa av de enskilda fiskeföretagarna.
            </seg>
            <seg n="4d20732f">
              Krånglighet är självfallet inget självändamål. Men de detaljerade
              regelverken vad gäller fiskeredskap och tillåtna fiskedagar och
              kvoter, och kontrollen av dem, är närmast bedövande när man utifrån
              sätter sig in i villkoren för att fiska.
            </seg>
            <seg n="ee672eb4">
              En fiskeföretagare i dag, liten eller stor, måste kunna fiska.
              Men han eller hon, hen, måste också ha ett väldigt tålamod och
              stora insikter i regelverk och byråkrati.
            </seg>
            <seg n="1601c6d5">
              Rune Wikström tog upp ett bra exempel här. Det gäller en kontrollåtgärd
              som har integritetsaspekter. I Sverige har vi regelverk för när
              man får sätta upp kameror för att kolla vildsvins beteenden, av
              integritetsskäl. Samtidigt får en fiskeföretagare tåla att få
              hela sitt liv som fiskare följt i närtid med kameror. Det här
              är en viktig integritetsaspekt. Det finns motiv för det, men det
              är väl värt att diskutera.
            </seg>
            <seg n="f7b7a4d1">
              Jag tycker att det är viktigt att framhålla vilken oerhörd resurs
              som världshavens och sjöarnas enorma fisketillgångar utgör. Till
              exempel utgör fisk en primär proteinkälla för cirka en miljard
              människor.
            </seg>
            <seg n="1611227c">
              EU:s fiskeflotta omfattar ca 70 000 fartyg, och den svenska omfattar
              uppåt 400. Antalet fiskefartyg minskar, eftersom kapaciteten är
              för stor i förhållande till bestånden. I Sverige arbetar ca 4
              000 personer som fiskare eller i fiskeindustrin och gör viktiga
              insatser under ofta besvärliga förhållanden med många begränsningar.
              Och det är ofta det ska sägas en låg lönsamhet.
            </seg>
            <seg n="963171a8">
              Centerpartiet och regeringen arbetar för goda förutsättningar
              för fiskeribranschen utifrån principen bruka utan att förbruka.
            </seg>
            <seg n="16efa409">
              I det här motionsbetänkandet behandlas olika frågor kring fiske
              och vattenbruk. Oppositionen vill, som oppositioner ska, lite
              mer på några punkter. Jag vill ändå glädja mig åt att vi har en
              stor samsyn i Sveriges riksdag, och vad gäller svenska ledamöter
              i EU-parlamentet, kring det som landsbygds- och fiskeriminister
              Eskil Erlandsson med stor kraft driver på för i dessa frågor.
            </seg>
            <seg n="4e1344a8">
              Utkast av fisk i samband med fångst är ett stort problem. Det
              är viktigt att det stoppas. Det är också viktigt att utveckla
              och nyttja effektiva selektiva fiskeredskap. Sverige är starkt
              drivande i bland annat dessa båda frågor.
            </seg>
            <seg n="e921c7a6">
              Det här har gjort att Sverige som enda land i EU ställt sig utanför
              Europeiska rådets uppgörelse om en reformering av EU:s gemensamma
              fiskeripolitik, både sommaren 2012 och i februari i år. Förslaget,
              som har antagits med bred majoritet, innebär förbättringar men
              är inte tillräckligt långtgående. Utkastförbudet genomförs senare
              och får fler undantag, till exempel.
            </seg>
            <seg n="89db7deb">
              Nu fortsätter ministerrådet och Europaparlamentet att förhandla
              om en slutlig överenskommelse. Regeringen kommer att göra allt
              den kan, det vill säga Eskil Erlandsson, som ansvarig minister,
              för att påverka resultatet utifrån den nej-position som vi har
              som enda nej-röstare.
            </seg>
            <seg n="54d45fbe">
              Mot bakgrund av en socialdemokratisk motion om vattenbruk redovisar
              utskottet det betydande arbete som pågår för att utveckla vattenbruket
              med miljöhänsyn men ändå en småskalig näring som är viktig för
              landsbygden och som innebär att man fångar fisk eller odlar fisk.
            </seg>
            <seg n="c56fca7e">
              Jordbruksverket har presenterat en nationell vattenbruksstrategi
              fram till år 2020 i samverkan med näringen. Nu pågår arbetet med
              en handlingsplan kopplad till strategin som beräknas vara klar
              under innevarande år.
            </seg>
            <seg n="26f5fb66">
              Socialdemokraterna understryker i sin reservation angelägenheten
              i det arbete som pågår för att utveckla vattenbruket Jens Holm
              har en annan ingång, som vi hörde tidigare. Och S nämner viktiga
              inslag i den kommande handlingsplanen. Jag tycker att vi är väldigt
              nära varandra i den här frågan och att motionen egentligen är
              tillgodosedd i utskottets skrivningar.
            </seg>
            <seg n="4981def4">
              Jag skulle kort vilja kommentera några påståenden som Jens Holm
              kom med. Han kritiserade EU:s fiskeripolitik och framhöll Norge
              som ett föredöme. Det vore bättre om Sverige likt Norge stod utanför
              EU och kunde ha en bra nationell fiskepolitik.
            </seg>
            <seg n="7bea04be">
              Jag ifrågasätter om det då skulle bli bättre för fiskarna i Atlanten,
              Medelhavet och Östersjön. Skulle Spanien och andra EU-länder,
              om de inte samarbetade inom Europeiska unionen, sköta sig bättre
              och fiska mindre? Är inte risken uppenbar att det i stället skulle
              bli vilda västern i världshaven om vi inte gemensamt kontrollerar
              hur vi ska fånga fisk och reglerar detta?
            </seg>
            <seg n="213fbbef">
              Jag tror på vikten av samarbete mellan länder för att hejda utfiskningen
              av världshaven och kunna bygga upp livskraftiga fiskbestånd. Jag
              tror inte att en återgång till nationella beslut utan att samarbeta
              skulle vara någon framgångsväg.
            </seg>
            <seg n="f9b2cf8c">
              Genom vårt medlemskap i EU kan Sverige påverka hur andra länder
              som kanske har för ambitiösa fiskeansträngningar kan begränsa
              dessa, och vi driver på i EU. Jag är glad att Sverige är med och
              kan göra detta. Jag beklagar lite att Norge inte kan göra det,
              men så är det.
            </seg>
          </u>
          <note n="90827f2f">
            Med detta, herr talman, yrkar jag bifall till förslaget i utskottets
            betänkande och avslag på reservationerna.
          </note>
          <note type="speaker" n="3f470db1">
            Anf. 36 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-58853792ca54dadc-5" n="8f6b27f3">
            <seg n="c3e39ba1">
              Herr talman! Jens Holm kan säkert svara för sig själv, Staffan
              Danielsson. Men jag uppfattade hans inlägg som att EU:s fiskepolitik
              har mycket att lära av Norges fiskepolitik. Och det håller jag
              till 100 procent med Jens Holm om. Man har oerhört mycket att
              lära. Det är tack vare Norge som vi har fått de uppstyrningar
              som vi har fått inom den europeiska fiskepolitiken, eller det
              är till stor del tack vare Norge.
            </seg>
            <seg n="fbb1efb9">
              Jag har två frågor till Staffan Danielsson som jag gärna skulle
              vilja ha svar på.
            </seg>
            <seg n="f4c31a74">
              Det gäller Hallandsfisket och det område där det är fiskestopp
              i Kattegatt. Nu vill man från Havs- och vattenmyndigheten utöka
              det här området. Och det gäller totalt trålfiskeförbud i det stora
              området.
            </seg>
            <seg n="22787a17">
              Trålfiskeförbudet gäller Sverige, och det gäller Danmark. Det
              här är fiskeministern, din partikamrat Eskil Erlandsson, jättestolt
              över. Men de tyska båtarna går in och fiskar där så mycket de
              vill.
            </seg>
            <seg n="05951ab8">
              Är det då ett skyddat område? Eller är det inte ett skyddat område?
              Tycker du att svenska och danska fiskare ska behandlas på ett
              särskilt sätt inom EU? Ska det vara ett skyddat område undrar
              jag om det inte ska gälla alla. Det hade väl varit något att vara
              stolt över. Men just nu är det inte så.
            </seg>
            <seg n="b868461e">
              Sedan har regelförenklingar varit en stor del av politiken för
              er. Jag skulle hemskt gärna vilja ha reda på: Vilka regelförenklingar
              har ni drivit igenom för fisket de senaste sex åren, och vilka
              är på gång fram till valet? Det kan vara kul att få reda på.
            </seg>
          </u>
          <note type="speaker" n="b5f4e1ee">
            Anf. 37 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-d9ee531f6ca8203a-1" n="11699795">
            <seg n="6dc976b8">
              Herr talman! Jag tror att Jan-Olof Larsson har rätt. Och om det
              var det som Jens Holm menade kan EU säkert lära av Norge vad gäller
              hur man ska förvalta fiskbestånd. Jag tror att man kan lära lika
              mycket av Sverige. Och vi försöker verkligen driva på för det
              som vi är överens om inom EU. Det kan inte Norge, utan Norge reglerar
              sina bestånd.
            </seg>
            <seg n="b1ac4fa2">
              Jag tror alltså att det är bra att vi tillsammans kan reglera
              hur vi fiskar i världshaven, i Östersjön, i Medelhavet och i Atlanten.
              Det gör vi genom EU:s fiskeripolitik, och den ska vi utveckla,
              och där är vi överens i Sverige.
            </seg>
            <seg n="1447a7f7">
              Sedan gäller det området i Kattegatt, där torsken är fredad.
              Det inrättades ett område 2009 för att minska fiskeridödligheten
              för torsk, framför allt, och för att förflytta det blandade trålfisket
              efter torsk, havskräfta och plattfisk till ett område med lägre
              fångster av torsk, söderut.
            </seg>
            <seg n="832987cf">
              Det är alltså Havs- och vattenmyndigheten som har gjort ett förslag
              om att det helstängda området ska behållas och även att det ska
              utvidgas.
            </seg>
            <seg n="0bc02ddc">
              Det här är förslag från Havs- och vattenmyndigheten som är under
              beredning i Regeringskansliet. Jag vet att Jan-Olof Larsson kan
              mycket om det här. Det finns synpunkter i berörda områden, så
              jag har en öppenhet när det gäller var det här kommer att landa.
              Men jag är säker på att landsbygdsministern och regeringen kommer
              att landa i ett klokt beslut som vi får återkomma till när det
              är klart.
            </seg>
          </u>
          <note type="speaker" n="8fcbe185">
            Anf. 38 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-58853792ca54dadc-6" n="8f6b27f3">
            <seg n="7888a20d">
              Herr talman! När det gäller Norge så har de ett jättestort inflytande
              på fiskeripolitiken. Man har många gemensamma fiskbestånd som
              man kommer överens om, och förhandlingar sker vartenda år med
              Norge och EU om hur man ska hantera de olika bestånden och vilka
              restriktioner man ska ha. Det gäller Nordsjön, Atlanten och Skagerrak,
              så visst har de mycket att säga till om i EU:s fiskeripolitik.
              Där har man haft ett stort inflytande. Däremot har man inte totalt
              inflytande på EU:s fiskeripolitik.
            </seg>
            <seg n="f024f8ee">
              När det gäller de så kallade stängda områdena var min fråga om
              Staffan Danielsson tycker att det är relevant att behandla svenska
              och danska fiskare på ett sätt i EU och andra fiskare på ett annat
              sätt.
            </seg>
            <seg n="3b955f3d">
              För min del anser inte jag att detta är ett stängt område. Tyska
              trålare kan ju gå in i dag och fiska på det så kallade stängda
              området. Tycker Staffan Danielsson att de ska få göra det? Fiskeministern
              är så stolt över det här skyddade området som nu inte är skyddat,
              eftersom det pågår trålning där av tyska båtar.
            </seg>
            <seg n="20bd0dca">
              Min fråga är: Ska det vara på det viset? Ska vi behandla EU-medborgare
              på olika sätt, eller vad tycker Staffan Danielsson?
            </seg>
          </u>
          <note type="speaker" n="e123e5fa">
            Anf. 39 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-d9ee531f6ca8203a-2" n="11699795">
            <seg n="7018ba74">
              Herr talman! Jan-Olof Larsson riktar en fråga till mig som enskild
              riksdagsledamot. Jag tycker att det ligger mycket i vad han säger.
              Ska det vara ett stängt område utan fiske så ska det gälla lika
              för alla. Det tycker jag är en rimlig grunduppfattning och en
              princip som jag utgår från att även Havs- och vattenmyndigheten
              jobbar efter.
            </seg>
            <seg n="8dde0add">
              Jag får kanske återkomma till Jens Holm om detta, men min poäng
              var alltså att om vi inte skulle samarbeta om förvaltningen av
              fisk i världshaven genom till exempel EU:s fiskeripolitik, om
              Sverige inte skulle vara bunden av den, kanske Sverige skulle
              ha en ännu bättre politik medan kanske Spanien och andra länder
              skulle ha en värre.
            </seg>
            <seg n="a023a6a9">
              Därför tror jag att det är bra att vi har ett samarbete och gemensamma
              regelverk. Fisken är ju en gemensam resurs som verkligen vandrar
              mellan hav och länder. Det var det som var min poäng. All respekt
              för Sverige, Norge och även EU vad gäller att man ändå jobbar
              på det här området, och då är det viktigt för oss att tillsammans
              få en så bra hushållning med fisk som möjligt inom ramen för det
              samarbete vi deltar i med Europeiska unionen.
            </seg>
          </u>
          <note type="speaker" n="cd31edac">
            Anf. 40 IRENE OSKARSSON (KD):
          </note>
          <u who="christina_oskarsson_f64ac1" xml:id="i-0fb58d2fe137f608-0" n="a0e0d3eb" next="i-89dec70bcb037d30-0">
            <seg n="f540a6c1">
              Herr talman! Nu kommer det en landkrabba. Jag konstaterade här
              nere förut att öst och väst står i talarstolen, och ibland undrar
              man om de möts. Ibland undrar man om man behöver tolk när herrarna
              som kan det här fiskeområdet går i gång riktigt. Det är spännande.
            </seg>
            <seg n="aaab69db">
              Men, herr talman, det som är väsentligt för oss i dag är det
              motionsbetänkande som ligger på bordet och som naturligtvis tar
              sin utgångspunkt i att vi jobbar med de här frågorna i internationella
              sammanhang och i EU-gemenskapen.
            </seg>
            <seg n="b77389e1">
              Vi kan ha många funderingar om det är rätt eller inte; det har
              vi hört i talarstolen. Jag har en övertygelse om att det är rätt.
              Vi behöver jobba gemensamt. Vad gäller fiskefrågorna är det så
              otroligt tydligt för mig eftersom vattnet, havet inte känner några
              nationsgränser. Alltså måste vi förvalta detta gemensamt utifrån
              de rådgivningar och vetenskapliga grunddokument som finns över
              vad ett hållbart fiske är. Då återstår mycket att göra.
            </seg>
            <seg n="2ff11c72">
              Det arbete som nu pågår i Bryssel och som flera talare före mig
              har berört är oerhört centralt. Jag skulle drista mig till, herr
              talman, att säga att just nu är det lite spel för gallerierna
              i den här kammaren. Vi är oerhört överens i Sveriges riksdag om
              vad som är väsentligt i den här frågan. Vi strider ibland nästan
              om påvens skägg. Därför kan en del reservationer se ut som en
              kopia av det som alldeles nyss var en majoritetstext och vice
              versa.
            </seg>
            <seg n="2efae96f">
              Problemet uppstår dock när en minister säger nej vid sittande
              bord. Hur ska man sedan kunna fortsätta påverka kolleger? Det
              blir i alla fall betydligt svårare. Nu har jag ändå den goda tilltron
              till att den minister som vi har i alliansregeringen, det vill
              säga Eskil Erlandsson, kommer att fortsätta detta arbete oerhört
              intensivt för att se till att vi får en hållning i den nya fiskeripolitiken
              som ligger nära de rekommendationer som finns.
            </seg>
            <seg n="443ef49b">
              Det är oerhört centralt att det vi fiskar upp används, det vill
              säga att vi inte fiskar upp mer än vad som är vetenskapligt riktigt
              att plocka upp. Utkastförbud är ytterst centralt. Redskap och
              annat måste utvecklas på ett sätt som gör att fisket kan bedrivas,
              och det måste ske i samverkan mellan näring, vetenskap och myndigheter.
            </seg>
            <seg n="4bae81dc">
              Här tror jag, herr talman, att vi har mycket att lära ut om hur
              detta arbete går till. Mycket har hänt i Sverige de år jag har
              fått förmånen att följa dessa frågor vad gäller samverkan mellan
              den näring som är i det dagliga värvet och dem som jobbar med
              det här på myndigheter, utbildningsinstitutioner och annat.
            </seg>
            <seg n="cf93a947">
              Herr talman! Jag ska beröra ett par andra punkter också. Det
              gäller vattenbruket. Jag tycker att den strategi som är framtagen
              av Jordbruksverket som fick ta över de här frågorna visar på att
              det här är en viktig framtidsnäring. Jag måste konstatera att
              jag tror att Vänsterpartiet inte har läst dokumentet eller väljer
              att läsa det oerhört selektivt. Det ristret kanske vi inte ska
              ha.
            </seg>
            <seg n="9e010add">
              Det är centralt att vi kan producera livsmedel med hög och god
              kvalitet. Det gäller även på detta område. Det är centralt att
              vi fortsätter att forska och utveckla vad dessa fiskar ska födas
              med. Kan man hitta alternativ till det som i dag är att föda upp
              de allra flesta på det som är uppfiskat ur haven en gång? Det
              pågår forskning som är oerhört spännande på det här området och
              som jag hoppas kan lösa en del av dessa frågor.
            </seg>
            <seg n="24b1c8b5">
              Det är också viktigt för landsbygdsutvecklingen. Jag lever inte
              särskilt nära kust- och havsfisket, men jag lever till del nära
              insjöfiske och fiskodling och kan konstatera att företaget som
              bedriver förädling har 23 anställda och sätter bygden på kartan.
            </seg>
            <seg n="f2e71aa4">
              Herr talman! Jag vill se mer av detta. Jag vill se mer av den
              utveckling som gör att det här blir ett led i att hela Sverige
              ska leva. Fisk är och kommer att vara ett oerhört viktigt livsmedel
              som vi ska värna och hantera på ett hållbart sätt.
            </seg>
          </u>
          <note n="d716d44d">
            Med detta yrkar jag bifall till förslaget i betänkandet och avslag
            på samtliga motioner.
          </note>
          <u who="christina_oskarsson_f64ac1" xml:id="i-89dec70bcb037d30-0" n="a0e0d3eb" prev="i-0fb58d2fe137f608-0">
            <seg n="ba58e4ff">
              (Applåder)
            </seg>
          </u>
          <note type="speaker" n="32617b9b">
            Anf. 41 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-5" n="f462ca9b">
            <seg n="e1833a5a">
              Herr talman! Jag tänkte ta upp två saker i min replik till Irene
              Oskarsson.
            </seg>
            <seg n="3d1ffffc">
              Det ena är möjligheterna för Sverige att driva en progressiv
              fiskeripolitik. Jag tog tidigare upp Norge i mitt anförande, och
              jag tror att de flesta som är inne i den här branschen är väl
              medvetna om att Norge har varit långt mycket framgångsrikare i
              sin förvaltningspolitik, att förvalta fiskbestånden, än vad EU
              har varit.
            </seg>
            <seg n="a7b41b17">
              Norge har också utvecklat ett ganska långsiktigt samarbete med
              Ryssland där man lyckas påverka Ryssland, och det är precis som
              Jan-Olof Larsson från Socialdemokraterna säger: Norge påverkar
              också EU, därför att EU måste samarbeta med Norge.
            </seg>
            <seg n="bb21eb25">
              Jag blir lite trött på de här fåniga argumenten mot mig att vi
              inte ska ha något samarbete alls om fiskeripolitiken inte styrs
              från EU. Självklart är det inte så. Men EU är inte en optimal
              organisation för att vi ska lösa de stora utmaningar som fiskeripolitiken
              innebär. EU har byggts upp för att man ska skapa en inre marknad
              där man ska kunna köpa varor och tjänster av varandra. EU har
              inte som sitt primära mål att man ska rädda miljön, rädda fiskarna
              eller någonting annat. Det är därför alla de här viktiga frågorna
              alltid hamnar på efterkälken inom EU.
            </seg>
            <seg n="d4cfcf70">
              Sedan skulle jag vilja fråga Irene Oskarsson angående fiskodlingar.
              Tycker Irene Oskarsson, som Moderaterna sade här tidigare, att
              det är fel med subventioner till fiskodlingar, ja eller nej?
            </seg>
          </u>
          <note type="speaker" n="f2df3497">
            Anf. 42 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-4e7e5fc5074eec6b-0" n="a0e0d3eb">
            <seg n="56c478c4">
              Herr talman! Det är mycket som Jens Holm tar upp. Samarbete är
              centralt och viktigt. Då kan man ju travestera en del olika sammanhang
              och fråga: Vad är då bättre än den gemenskap vi har i dag för
              att jobba med detta gränsöverskridande? Jag har inte sett och
              jag ser inte några förslag på en organisation som skulle kunna
              ta ett helhetsgrepp motsvarande det som Europeiska unionen kan
              ta.
            </seg>
            <seg n="14480508">
              Herr talman! Jag säger inte att unionen gör allt i dag, men det
              är den organisation som jag kan se har förutsättningar att göra
              mer, och det är det som bland annat Eskil Erlandsson har varit
              oerhört pådrivande i att den ska göra.
            </seg>
            <seg n="446545bd">
              Att sedan Norge gör bra saker tvivlar inte jag på och ingen annan
              heller. De bidrar naturligtvis på sitt sätt i den här processen.
              Men jag dristar mig att tro att om vi som enskilda nationer skulle
              göra detta skulle vi inte ha ett bättre resultat än vi har i dag.
              Från den utgångspunkt vi står i ska vi naturligtvis fortsätta
              att driva på så att unionen faktiskt tar sitt ansvar.
            </seg>
            <seg n="afde810a">
              Det är lite häpnadsväckande, herr talman, att höra att nu ska
              inte EU ägna sig åt miljö, fiskefrågor och annat, utan man ska
              ha sin primära uppgift. Jag hoppas att det som var den primära
              uppgiften har övergått i andra centrala och viktiga uppgifter,
              där vi har sett att vi lever i en global värld och där EU är en
              gruppering av länder som faktiskt kan göra skillnad.
            </seg>
            <seg n="beb92d2d">
              Utifrån Jens Holms andra fråga, herr talman, kan jag konstatera
              att utvecklingsresurser ska satsas på företag som har möjlighet
              att utvecklas och som har potential. Om det är vattenbruk, om
              det är lantbruk eller om det är någonting annat ska det vara möjligt.
              Där finns i dag ersättningsmöjligheter ur bland annat EU:s landsbygdssatsningar.
            </seg>
          </u>
          <note type="speaker" n="69499737">
            Anf. 43 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-6" n="f462ca9b">
            <seg n="3e113194">
              Herr talman! Låt mig bara göra väldigt klart att det är Vänsterpartiet
              i den här församlingen, i EU-parlamentet och i alla andra tänkbara
              sammanhang som hela tiden försöker att överordna miljöhänsyn,
              konsumenternas rättigheter, arbetarnas rättigheter och djurens
              rättigheter framför marknadsfundamentalismen i EU. Men jag kan
              vara självkritisk och säga att det fungerar sisådär, därför att
              marknadstänkandet är så grundmurat inom EU att det är väldigt
              svårt att lyfta upp de här frågorna. Det är oftast omöjligt för
              enskilda medlemsländer att gå före på områden där politiken har
              blivit harmoniserad på EU-nivå. Men vi försöker hela tiden, och
              det tror jag att Irene Oskarsson mycket väl vet.
            </seg>
            <seg n="9fc6f0c7">
              Just nu pågår det en så kallad reform av fiskeripolitiken. Vi
              från Vänsterpartiet spelar in mängder med konkreta förslag till
              regeringen som vi vill att regeringen ska driva i Bryssel för
              att det åtminstone ska bli lite bättre. Vissa av dem har vi faktiskt
              fått igenom. Det vill jag säga är väldigt positivt. Men tyvärr
              riskerar det här att bli en tummetott av den stora reform som
              behövs om vi ska ha en fiskeripolitik där man lyssnar på forskarna
              och följer deras rådgivning.
            </seg>
            <seg n="7050cf92">
              Vad gäller fiskodlingarna tyckte inte jag att Irene Oskarsson
              svarade riktigt på min fråga. Det gjorde Rune Wikström från Moderaterna.
              Moderaterna vill inte ha några subventioner till den här verksamheten.
              Samtidigt sitter de i en regering som faktiskt har höjt subventionerna
              till fiskodlingarna. Det tycker jag är lite märkligt.
            </seg>
            <seg n="7c417a0c">
              Jag tycker i synnerhet att det är märkligt när det är en verksamhet
              som riskerar att ta en massa resurser från andra verksamheter
              för att det ska bli djurfoder till fiskodlingar, en verksamhet
              som riskerar att leda till övergödning av Östersjön, som redan
              nu är väldigt drabbad. Jag vill veta om Kristdemokraterna tycker
              att det är bra med subventioner till fiskodlingar eller inte.
            </seg>
          </u>
          <note type="speaker" n="0cc0068d">
            Anf. 44 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-4e7e5fc5074eec6b-1" n="a0e0d3eb">
            <seg n="5bb2a922">
              Herr talman! Marknadskrafter är bra. Det är spännande att höra
              Jens Holm säga: Vi har drivit på detta. Jag skulle vilja säga
              att Sverige har drivit på miljöfrågan i ett EU-sammanhang. Det
              gör vi alla i denna kammare, men vi gör det från olika utgångspunkter.
              Jag tror nämligen på att människor har en förmåga att tänka nytt,
              tänka annorlunda. Företag, inte minst svenska företag, har visat
              detta och går i bräschen för mycket av den nya gröna tekniken.
              Det är företag, det är människor med initiativkraft och innovationsförmåga
              som gör det möjligt att förändra.
            </seg>
            <seg n="eea52772">
              Sedan säger jag återigen, herr talman, att det program som Jordbruksverket
              har tagit fram i samarbete med näringen, med myndigheter visar
              på att det finns potential för vattenbruket. Men det ska naturligtvis
              göras utifrån de tre aspekterna ekonomiskt, ekologiskt och socialt
              hållbart. Då finns också resurser för dessa företag att åtnjuta
              för att utvecklas och byggas upp.
            </seg>
            <seg n="313e0051">
              Jag kan i det exempel som jag nu tänker på i min egen närhet,
              i min hembygd, se att detta har gett otroligt bra effekt för företagande
              i den bygden. Därför kan jag inte se varför det skulle behandlas
              annorlunda än grannen som driver ett mindre brödbageri eller som
              driver något annat som har möjlighet att få etableringsstöd eller
              utvecklingsresurser. Jag tror att det är oerhört centralt att
              vi ser alla de här delarna.
            </seg>
          </u>
          <note n="97a46562">
            Överläggningen var härmed avslutad.
          </note>
          <note n="31358718">
            7 § Övergripande miljöfrågor
          </note>
          <note n="526edcaf">
            Föredrogs
          </note>
          <note type="speaker" n="93584913">
            Anf. 45 SARA KARLSSON (S):
          </note>
          <u who="sara_karlsson_feeb89" xml:id="i-dc68eae922abaf35-0" n="6872133a">
            <seg n="22264ddc">
              Herr talman! Vi ska här debattera miljö- och jordbruksutskottets
              betänkande Övergripande miljöfrågor som innehåller 29 motionsyrkanden
              från den allmänna motionstiden. Rubriken är ju något diffus, men
              betänkandet handlar i korthet om miljömålen och miljöbalken, även
              om långt ifrån allt som rör detta finns i det här betänkandet.
            </seg>
            <seg n="07361370">
              Inledningsvis kan jag inte låta bli att kommentera det klimatpolitiska
              haveri som ägde rum i går, när EU-parlamentet röstade ned förslaget
              om att undandra utsläppsrätter från EU:s utsläppshandel. Det var
              ett förslag som kom upp under förra året, när det verkligen stod
              klart att EU:s handel med utsläppsrätter inte fungerade. Priset
              för utsläpp hade då fallit så lågt att utsläppsrätterna helt hade
              tappade sin styrande funktion.
            </seg>
            <seg n="3c69bfdf">
              Den brittiska regeringen föreslog att ett rätt stort antal utsläppsrätter
              permanent skulle tas bort från marknaden för att pressa upp priset
              och rädda systemet. EU-kommissionen landade dock i ett förslag
              som innebar dels att ett mindre antal utsläppsrätter skulle tas
              bort, dels att det skulle vara en tillfällig lösning tills situationen
              förbättrades ett mindre långtgående förslag men ändå något.
            </seg>
            <seg n="e5e1809b">
              EU-kommissionens förslag röstades i går ned i parlamentet, med
              en rätt bräcklig majoritet. Fyra av de röster som avgjorde frågan
              kom från de svenska moderaterna i EU-parlamentet. Jag tycker att
              det är upprörande.
            </seg>
            <seg n="bde04360">
              Varför säger jag det här? Det kan ju tyckas vara lite elakt att
              jag ska stå här och skälla på Lars Hjälmered och hans kolleger
              här i riksdagen för något som deras EU-parlamentariker har gjort.
              Men Lars Hjälmered kommer säkert att intyga att han vill att något
              görs för att rädda systemet med utsläppsrätter.
            </seg>
            <seg n="41451e4d">
              Om vi backar lite och tittar på vad som har hänt hittills: Hur
              agerade Sverige när förslagen från den brittiska regeringen och
              från EU-kommissionen kom? Man hade ju kunnat förvänta sig att
              den svenska regeringen, med sitt tal om att gå före, att vara
              ambitiös och att vara en förebild i miljöpolitiken, skulle ha
              stöttat och aktivt drivit på i frågan. Men det gjorde de inte.
              Det fanns en anledning till det, och den anledningen stavas Moderaterna.
              På grund av Moderaternas bromsande kom den svenska regeringen
              mycket sent ut på banan i den här diskussionen och medverkade
              inte som en progressiv kraft i EU.
            </seg>
            <seg n="d42d958a">
              Moderaterna har både som parti här i Sverige och via sina företrädare
              i Bryssel bidragit till att fälla det förslag som skulle rädda
              det viktigaste klimatpolitiska verktyget i EU. Det är skamligt,
              och det väcker ett löjets skimmer över den regering som säger
              sig ha världens mest ambitiösa klimatpolitik.
            </seg>
            <seg n="d4873f44">
              Herr talman! Jag ska inte fastna där. Jag tror, eller hoppas
              åtminstone, att de borgerliga företrädare som sitter här inser
              allvaret i detta.
            </seg>
            <seg n="da72f2e4">
              Det övergripande målet för miljöpolitiken är att till nästa generation
              lämna över ett samhälle där de stora miljöproblemen är lösta,
              utan att orsaka ökade miljö- och hälsoproblem utanför Sveriges
              gränser. Så lyder generationsmålet, som är utgångspunkten för
              det svenska miljömålssystemet. Det handlar om solidaritet, både
              med människor runt om i världen och med kommande generationer
              en självklar utgångspunkt.
            </seg>
            <seg n="ca5031cb">
              För att skapa detta samhälle det handlar ju om att förändra samhället
              har 16 miljökvalitetsmål formulerats om bland annat klimatet,
              den biologiska mångfalden och en giftfri miljö. De bryts i sin
              tur ned i etappmål och strategier, och de bryts vidare ned regionalt
              och lokalt. Målåret är 2020.
            </seg>
            <seg n="8d704739">
              Hur står det då till med det svenska miljöarbetet? Kommer vi
              att nå målen? Svaret är nej.
            </seg>
            <seg n="01a4faeb">
              Årets bedömning är densamma som förra året, trots att miljöarbetet
              varit framgångsrikt inom många områden är nuvarande styrmedel
              inte tillräckliga för att nå målen till 2020. Så skriver Naturvårdsverket,
              regeringens expertmyndighet med ansvar för att samordna och följa
              upp miljömålen i sitt senaste utlåtande som nyligen presenterades.
              14 av 16 miljömål kommer inte att nås bara 2 av 16. Det är hårresande.
            </seg>
            <seg n="43f71c04">
              Man skulle kunna tänka sig att detta borde sätta fart på aktiviteten
              hos regeringen, att det skulle komma många nya förslag om styrmedel
              för att vända utvecklingen i en annan riktning. Men nej. Regeringens
              miljöpolitik fortsätter att präglas av passivitet. När vi i oppositionen
              lägger fram förslag som skulle stärka miljöarbetet, öka takten,
              hänvisas väldigt ofta till Miljömålsberedningen. Det är en parlamentariskt
              tillsatt beredning med uppdrag att ta fram strategier och bereda
              förslag till etappmål.
            </seg>
            <seg n="a6a96d40">
              Där sker ett bra och viktigt arbete, men det duger inte att hänvisa
              alla frågor dit. Miljömålsberedningen har inte möjlighet att i
              den takt som krävs föreslå nya styrmedel för att uppnå miljömålen.
              Hänvisningarna till beredningen har snarast blivit en ursäkt för
              att regeringspartierna inte ska behöva agera. Det är oseriöst.
            </seg>
            <seg n="b5265bdf">
              Herr talman! Miljömålen måste betyda något. De kan inte bara
              vara fina målsättningar på ett papper. De ska vara utgångspunkten
              för ett gediget och genomgripande arbete, men något sådant ser
              vi inte. Och resultatet talar sitt tydliga språk. 14 av 16 mål
              kommer inte att nås.
            </seg>
            <seg n="396b84c5">
              Det är tuffa mål, och de är svåra att nå. En del är svåra därför
              att det krävs saker inte bara av den svenska politiken utan också
              internationellt. Det måste respekteras, även om man kan ha olika
              uppfattningar om hur Sverige bör agera internationellt för att
              det ska ske. Det har vi ofta. Ett exempel tog jag nyss upp, nämligen
              EU:s utsläppshandel. Men likaväl som den svårigheten måste respekteras
              måste regeringen, och regeringspartierna, också ställas till svars
              för det som faktiskt kan göras här hemma. Och det är inte lite.
            </seg>
            <seg n="3f009fda">
              Mycket skulle kunna göras omgående. Jag blev irriterad när jag
              läste debattartikeln i Svenska Dagbladet från de borgerliga partiledarna
              i samband med att Framtidskommissionen lade fram sin slutrapport.
              Där skriver man om hur angeläget det är att lösa miljö- och klimatproblemen,
              men ingenting om hur. Det finns bara någon vag formulering om
              att man måste identifiera styrmedel.
            </seg>
            <seg n="ef538550">
              Herr talman! Problemet är ju inte att det inte finns styrmedel
              identifierade. Problemet är att de inte används. Som exempel kan
              nämnas att den parlamentariska klimatberedning som jobbade under
              förra mandatperioden lämnade i sin slutrapport tio konkreta förslag
              på styrmedel. Endast två av dem har införts. Jag hoppas att Miljömålsberedningens
              arbete inte kommer att gå samma öde till mötes.
            </seg>
            <seg n="5aa2e5a4">
              Men nu, för att smalna av, och anknyta mer konkret till innehållet
              i betänkandet, vill jag särskilt ta upp två av miljökvalitetsmålen.
            </seg>
            <seg n="66f0d50e">
              Det första är målet om giftfri miljö. Där har Miljömålsberedningen
              tagit fram ett förslag till olika etappmål. De presenterades förra
              våren, och en proposition skulle enligt förväntningarna ligga
              på riksdagens bord nu. Det gör den inte. I stället förväntas en
              proposition läggas fram i höst. Det går långsamt. Detta exempel
              understryker det problematiska med viljan att hänvisa alla frågor
              till Miljömålsberedningen.
            </seg>
            <seg n="1d286104">
              Den motion som behandlas här handlar mer specifikt om spridningen
              av läkemedel och dess konsekvenser för miljö och hälsa. Här hänvisar
              utskottsmajoriteten till pågående forskning och vill inte föregripa
              annat arbete och vill därför avslå motionen. Jag menar att de
              har fel. Dels finns trots allt kunskap på området, vilket redovisas
              i Miljömålsberedningens betänkande, som föreslår ett etappmål,
              dels skulle en sådan strategi inte stå i motsats till vidare kunskapsutveckling
              på området. Det behövs såklart också. Men en av kemikaliepolitikens
              viktigaste principer är försiktighetsprincipen, nämligen att om
              det råder osäkerhet om ett ämnes farlighet ska det betraktas som
              farligt och om det finns skäl att misstänka att det föreligger
              risker har vi ett ansvar att agera. Därför, herr talman, vill
              jag yrka bifall till reservation 1.
            </seg>
            <seg n="1b7584cf">
              Det andra är målet om en storslagen fjällmiljö. De svenska fjällområdena
              är en viktig del av ett internationellt världsarv som vi har att
              förvalta. Där finns olika intressen, till exempel ekonomiska intressen
              i gruvor som bryter värdefulla naturresurser, en viktig bas för
              det svenska välståndet. Vidare finns kulturella intressen, turismen,
              den viktiga rennäringen och miljöintresset, att bevara den biologiska
              mångfald som finns i dessa miljöer.
            </seg>
            <seg n="dac50fd2">
              Dessa intressen kolliderar ibland, och dessa kollisioner lär
              knappast bli färre. I anslutning till detta ser vi en ökad terrängkörning
              i dessa känsliga miljöer, trots att det i princip ska vara förbjudet
              att framföra motordrivna fordon där. Det är oroande, eftersom
              det ger upphov till skador på mark och vegetation som vi har åtagit
              oss att skydda. Därför behövs åtgärder i form av kontroll och
              tillsyn för att i möjligaste mån undvika skador. Också detta tillbakavisas
              av utskottsmajoriteten med hänvisning till att frågan ses över.
            </seg>
            <seg n="43082cf8">
              Herr talman! Vi vet att det tittas på saker, att viktiga frågor
              utreds och stöts och blöts i myndigheter och i beredningar. Men
              det måste också hända något. På den punkten har regeringspartierna
              visat en stor brist på leverans.
            </seg>
            <seg n="a8a1f2ec">
              Som sagt: 14 av 16 miljömål kommer inte att nås om inte nya åtgärder
              vidtas. Mycket är svårt. Det vet vi. Men om inte ens dessa ändå
              enkla åtgärder kan vidtas för att vi ska kunna ta oss närmare
              att nå miljömålen, hur ska regeringspartierna då nånsin kunna
              ta sig an de riktigt svåra frågorna?
            </seg>
          </u>
          <note type="speaker" n="c9dcc888">
            Anf. 46 HELENA LEANDER (MP):
          </note>
          <u who="helena_leander_075a02" xml:id="i-c8dcbb5efd5386f4-0" n="a0151854">
            <seg n="d39d322d">
              Herr talman! Vi ska prata om övergripande miljöfrågor. Det låter
              lovande. Det låter som om man ska få prata om de stora dragen,
              hur vi skapar ett samhälle, eller snarare om hur vi ställer om
              det samhälle vi har till ett samhälle där vi lever gott inom naturens
              ramar. När man sedan börjar se på de konkreta förslagen hamnar
              man snabbt i en massa juridiska spetsfundigheter om miljöprövningssystemets
              utformning, detaljer i minerallagen och miljöbalken.
            </seg>
            <seg n="00d3ff0c">
              Men innan vi går in där tänkte jag få säga några ord om miljömålsfiaskot,
              som Sara Karlsson redan har varit inne på. Regeringen ser ut att
              klara bara 2 av 16 miljömål. Vi sätter upp en massa fina mål om
              hur vi ska lämna över miljön i god kondition till nästa generation,
              och sedan gör vi inte det. Precis som Sara Karlsson var inne på
              beror det inte på att det inte finns förslag, idéer, styrmedel
              och åtgärder. Man hade ett helt miljömålsråd till sitt förfogande
              som tog fram förslag efter förslag, långa listor, rapporter som
              hette Miljömålen nu är det bråttom! Det som hände var att man
              ställde in bråttomförslagen i ett skåp, gjorde om hela systemet,
              och så blev det inte så mycket med förslagen.
            </seg>
            <seg n="b6265d72">
              Förslagen kan vi fortfarande damma av. Vi kommer säkerligen att
              behöva ta fram ännu fler förslag. Vi gör det för fullt i Miljömålsberedningen.
              Jag hoppas och tror att de inte kommer att landa i en byrålåda
              eller i ett skåp utan att de kommer att bli verklighet en vacker
              dag. Det är det minsta vi kan göra för att komma någonvart på
              vägen, komma bort från miljömålsfiaskot som nu hotar.
            </seg>
            <seg n="d0a14818">
              Jag vill säga lite om det övergripande och sedan gå direkt in
              på frågan om miljöprövningen. Det är ju så, herr talman, att om
              jag, talmannen eller någon annan vill öppna en fabrik eller gruva
              som har en stor miljöpåverkan är det inte bara att sätta i gång.
              Det måste bedömas miljökonsekvenser och ske prövningar. Det är
              egentligen rimligt. Vi vill inte ha verksamheter som har en orimligt
              stor miljöpåverkan. Tvärtom vill vi se till att verksamheter bedrivs
              med anpassade metoder som skadar miljön så lite som möjligt. Vi
              vill att hela processen ska gå snabbt och smidigt och självklart
              också ge bra resultat, vara säker och noggrann.
            </seg>
            <seg n="c78b0814">
              Ibland kan det finnas en motsättning i detta. Jag tror inte att
              det finns någon som kan ha någonting emot att regeringen kan komma
              med mer pengar till de myndigheter som gör prövningarna för att
              på så sätt förkorta handläggningstiderna. Men när man däremot
              börjar tala om att kanske luckra upp kraven för att det ska gå
              snabbare börjar i varje fall jag dra öronen åt mig. Jag tror inte
              att miljön vinner på det, och jag tror inte heller att företagen
              i förlängningen vinner på slarviga processer.
            </seg>
            <seg n="140414a6">
              Jag har tidigare i talarstolen talat om behovet av att se över
              miljöbalken och om den fått det genomslag som man tänkte sig när
              man instiftade den för sisådär 15 år sedan. Av och till har det
              kommit upp olika fall där lärde män och kvinnor har ifrågasatt
              om det verkligen blivit som det var tänkt. Vi har till exempel
              LKAB:s gruva i Svappavaara där man har diskuterat hur långt man
              egentligen kan tänja på att godkänna ändringar av verksamheten
              utan att göra en ny samlad prövning av hela verksamheten. Just
              detta med att ha en samlad bedömning är en av grundstenarna.
            </seg>
            <seg n="46656fa6">
              Vi har det numera mycket kända kalkbrottet i Bunge på Gotland
              där man har rest allvarliga frågor om hur vi egentligen tillämpar
              miljöbalkens hänsynsregler och också art- och habitatdirektivets
              krav vad gäller biologisk mångfald. Vi har också gruvor som släpper
              ut många gånger högre halter av farliga metaller än vad de egentligen
              fått tillstånd för. Men eftersom de tillstånden var så luddigt
              skrivna kan man egentligen inte bli fälld för det.
            </seg>
            <seg n="9d67fe3f">
              Här har vi en rad exempel. Det finns många fler under årens lopp
              som väcker behovet av att titta över detta igen. Som ni hör handlar
              det påfallande ofta om just gruvor. Då är det inte bara miljöbalken
              som är relevant utan också minerallagen. Därför behöver man kunna
              titta på lagarna samtidigt och inte minst hur lagarna tillämpas.
            </seg>
            <seg n="bd676086">
              En annan konkret fråga som behöver ingå i en sådan översyn är
              hur man gör med gruvor som går i konkurs och sedan inte har pengar
              att städa upp efter sig. I dag kan staten få stå med kostnaden
              i ett sådant fall. Naturvårdsverket har påpekat att man behöver
              ställa högre krav i de fallen på lönsamhetsbedömningar så att
              man vet att det verkligen finns pengar att använda om det skulle
              behövas.
            </seg>
            <seg n="ab597d5b">
              Ett annat alternativ som har diskuterats är om man ska ha någon
              form av obligatoriska försäkringar för gruvbolagen som kan se
              till att det finns pengar för en eventuell sanering eller återställande
              om det skulle gå så illa att de går i konkurs.
            </seg>
            <seg n="73035237">
              När man ska ha en sådan översyn av miljöbalken och minerallagen
              kan man inte bara titta på miljön. Detta är verksamheter som i
              stor utsträckning bedrivs i renskötselområdet. Där har vi ett
              urfolk, samerna, som har rättigheter som urfolk. Enligt FN:s urfolksdefinition
              har urfolk rätt till sin mark, sina territorier, sina resurser,
              att behålla sin kultur, rätt till erkännande av deras olika identiteter,
              rätt till självstyre och självbestämmande och rätt att tillfrågas
              om samtycke vid beslut som kan påverka dem.
            </seg>
            <seg n="51ea48e1">
              Det är ganska klart att om man plötsligt öppnar en gruva mitt
              i renarnas bästa betesmarker eller mitt i en viktig flyttningsled
              kan det ställa till stora bekymmer för rennäringen. Vi ska heller
              inte glömma att många samer är aktiva i turismnäringen. Det är
              också ganska uppenbart att om man smäller upp en gruva mitt i
              ett obrutet fjäll kan det ha vissa effekter på friluftslivet.
              Egentligen kan redan prospekteringen av värdefulla områden skapa
              en stor oro även om det sedan i slutändan inte blir någon brytning.
              Det finns goda skäl om man ska ha en sådan översyn att också se
              hur vi kan garantera samernas rättigheter och våra folkrättsliga
              åtaganden gentemot dem.
            </seg>
            <seg n="793cada0">
              Om vi innan jag avslutar håller oss kvar i fjälltrakterna vill
              jag säga någonting om terrängkörning. Terrängfordon kan vara en
              förutsättning för viss näringsverksamhet i fjällen och då inte
              minst rennäringen. Särskilt fyrhjulingar i fjällen används framför
              allt i yrkesverksamhet medan däremot snöskotrar ofta används vid
              nöjesskörning. Användningen har ökat markant de senaste 25 åren,
              och då särskilt nöjeskörningen.
            </seg>
            <seg n="1e607e90">
              Jag kan personligen intyga att det inte alltid är jättepoppis
              på skidlederna när det kommer en snöskoter och förstör spåren,
              särskilt om skidleden inte ens är tillåten för snöskotrar. Dessutom
              kan ovarsam terrängkörning ge skador på mark och vegetation. Här
              tror jag att det behövs både mer tillsyn och mer information för
              att vi ska få ordning på olaglig terrängköring.
            </seg>
          </u>
          <note n="f2b25336">
            Herr talman! Jag yrkar bifall till reservation nr 2.
          </note>
          <note type="speaker" n="0aec0030">
            Anf. 47 JENS HOLM (V):
          </note>
          <u who="jens_holm_726eb1" xml:id="i-bfa7c929a1f0a335-0" n="f462ca9b" next="i-b80e946ff3eb2a17-0">
            <seg n="d9ec835e">
              Herr talman! För några veckor sedan kom Naturvårdsverket med
              sin uppföljningsrapport om hur väl regeringen följer arbetet med
              de 16 miljökvalitetsmålen. Det var återigen en nedslående läsning.
              Naturvårdverket konstaterade att 14 av våra 16 miljömål inte kommer
              att nås med gällande beslut och styrmedel. Jag sade att det gjorde
              detta återigen. I fjol kom det med en liknande uppföljningsrapport.
              Slutsatsen var densamma, 14 av 16 miljömål kommer inte att nås.
            </seg>
            <seg n="bcd5fb70">
              Miljökvalitetsmålen ska uppnås till 2020. Det brådskar verkligen.
              Vi har mindre än sju år på oss. De omfattar allt väsentligt inom
              vår miljö- och klimatpolitik. Ett klimat i balans, skogen, övergödningen,
              grundvattnet, fjällandskapet, frisk luft och en giftfri miljö
              är några exempel på vad som omfattas av de 16 miljökvalitetsmålen.
            </seg>
            <seg n="9e308482">
              Förra veckan hade jag en interpellationsdebatt med miljöminister
              Lena Ek om just de missade miljömålen. Jag hoppades då på att
              miljöministern skulle presentera förslag på nya beslut och nya
              styrmedel för hur vi ska komma närmare att nå miljömålen. Men
              ack vad jag bedrog mig. Jag fick inte ett enda besked.
            </seg>
            <seg n="e02b2e74">
              Nu har vi chansen. Nu debatterar vi bland annat miljömålen. Nu
              kan de borgerliga partierna berätta om vad som är på gång för
              att vi ska komma närmare att rädda vår miljö. Det är vad det handlar
              om.
            </seg>
            <seg n="38103431">
              Jag yrkar bifall till reservation 1 som handlar om ett av miljömålen,
              nämligen en giftfri miljö. Där har vi identifierat att det är
              stora problem med läkemedelsrester som läcker ut i vårt avloppsvatten.
              De går sedan vidare ända ned i grundvattnet. Vi har i dag inte
              någon bra strategi för att hantera de resterna. Det måste det
              finnas. Vi har än så länge inte sett några konkreta beslut från
              regeringen för hur vi ska kunna hantera det problemet på ett tillfredsställande
              sätt.
            </seg>
            <seg n="219cc465">
              Jag vill också nämna reservation 2, miljöprövningar. Som det
              är i dag växer gruvnäringen så det knakar i Sverige och i många
              andra länder. Jag är rädd för att vi inte har en lagstiftning
              som riktigt svarar upp mot den snabba expansion som sker just
              nu.
            </seg>
            <seg n="a6c9bfbe">
              Helena Leander från Miljöpartiet tog tidigare upp samernas roll.
              Samerna är vårt urfolk. De har rätt att få säga sin mening om
              framtida gruvexploatering i deras områden. Vi tycker inte att
              deras rättigheter är tillräckligt uttryckta i dag i minerallagen
              och miljöbalken. Det är därför som vi har lyft upp reservationen
              om miljöprövningar.
            </seg>
            <seg n="0e0768d4">
              Den stora risken med en alltför snabb expansion av gruvindustrin
              i Sverige är att vi kan få hit lycksökare som inte sätter miljön
              och lokalsamhället i första rummet. I början av november i fjol
              skedde en av Finlands värsta naturkatastrofer någonsin. Det var
              ett stort läckage från en gruva i östra Finland, Talvivaara. Mängder
              av tungmetaller och även uran har läckt ut i området. Fortfarande
              arbetar man frenetiskt med att sanera området och rädda människor,
              djur och natur i området.
            </seg>
            <seg n="de30302d">
              Vad är det ansvariga gruvbolagets roll i detta? Om vi hade haft
              svensk lagstiftning är det väldigt lätt för gruvbolagen att smita
              från sitt ansvar. Det tycker inte jag är okej. De gruvbolag som
              går in i verksamheten ska också stå för det ekonomiska ansvaret
              att återställa och sanera för sin verksamhet om olyckan är framme
              och det sker en stor olycka eller helt enkelt bara städa upp efter
              sin verksamhet.
            </seg>
          </u>
          <note n="9fb54859">
            Avslutningsvis skulle jag vilja tala för Vänsterpartiets reservation
            nr 5 om en översyn av miljöbalken.
          </note>
          <u who="jens_holm_726eb1" xml:id="i-b80e946ff3eb2a17-0" n="f462ca9b" prev="i-bfa7c929a1f0a335-0">
            <seg n="1358526e">
              I Sverige sker varje år tusentals slutavverkningar av skogen.
              Vi vet att skogen inte bara har en mängd ekologiska mervärden,
              som hem för djuren, olika arter och så vidare, utan minst lika
              viktigt är det med skogens sociala värden. Tänk på alla människor
              som går ut i skogen på hösten och plockar svamp och bär, joggar
              och orienterar, barnen leker och så vidare, och en dag när man
              vill gå ut i sin skog är skogen borta, därför att ett stort skogsbolag
              har skövlat hela skogen.
            </seg>
            <seg n="87172af6">
              Ja, så går det faktiskt ibland till i dag i Sverige. Så får det
              inte fortsätta, tycker vi i Vänsterpartiet, utan en självklarhet
              borde vara att det ska ske obligatoriska samråd med de berörda
              människorna inför en slutavverkning för att i så stor utsträckning
              som möjligt bygga upp ett folkligt förtroende och förståelse för
              den viktiga skogsverksamhet som man bedriver. Och självklart är
              de människor som bor i området ofta de som vet bäst hur skogen
              ska huggas ned. Allting kanske inte behöver huggas ned. Man kan
              spara vissa områden eller bedriva en mer plockvis nedhuggning,
              att man hugger ned de träd som har blivit stora och mogna och
              låter andra träd växa vidare. Därför är det så viktigt att ha
              ett obligatoriskt samråd vid alla slutavverkningar.
            </seg>
          </u>
          <note type="speaker" n="84ec598a">
            Anf. 48 LARS HJÄLMERED (M):
          </note>
          <u who="lars_hjalmered_949ef1" xml:id="i-1d4433c3d764a687-0" n="4ce0546b">
            <seg n="fbfc0fab">
              Herr talman! Sverige och världen har ett antal rätt stora miljöutmaningar
              som man kan känna en stor oro inför. I mitt anförande kommer jag
              måhända att vara lite mer positiv än Sara Karlsson och de andra
              som har varit före mig i talarstolen i dag.
            </seg>
            <seg n="0c678ced">
              Vi har att debattera och besluta om övergripande miljöfrågor
              med mera, som täcker in alltifrån miljömål till terrängkörning
              och inomhusmiljö, så vi får väl se vart debatten tar vägen efterhand.
              Men givet namnet tänkte jag tala lite övergripande om detta.
            </seg>
            <seg n="94ce2769">
              Då vill jag börja med, herr talman, att trycka på förmågan till
              och vikten av att kunna prioritera inom miljöpolitiken.
            </seg>
            <seg n="fb71dffc">
              Vi har ett miljömålssystem i Sverige som ger en viss systematik
              i miljömålsarbetet och miljöarbetet med generationsmål och miljökvalitetsmål
              och utifrån detta olika etappmål och konkreta saker som ska göras.
              Det är 16 nationella miljökvalitetsmål som täcker in de största
              utmaningarna för Sverige. Men det är också viktigt att ha en förmåga
              att prioritera mellan och inom dessa, och det är precis det som
              Alliansen har gjort.
            </seg>
            <seg n="62ea6b54">
              De senaste åren och före dess har vi kunnat se att det var mycket
              som behövde göras men som inte var gjort av Socialdemokraterna.
              Man talade havsmiljö, men vi såg inget konkret i statsbudgeten,
              man talade klimat, men vi hade ingen klimatpolicy på bordet etcetera.
            </seg>
            <seg n="37695f89">
              För Alliansens del har vi därför den här mandatperioden särskilt
              prioriterat fyra områden: havsmiljö, giftfri vardag, biologisk
              mångfald och klimat. Konkreta exempel på vad vi gör för att ta
              oss an dessa utmaningar är havsmiljömiljarder i statsbudgeten,
              ett särskilt uppdrag för att identifiera och fasa ut farliga kemikalier,
              ett fortsatt arbete med att skydda skyddsvärd skog samt mål och
              åtgärder för att göra verklighet av en ambitiös klimat- och energipolitik.
            </seg>
            <seg n="0187a81c">
              Det andra som jag tycker är viktigt att trycka på är frågor om
              ekonomi, för ekonomi och miljö hänger så klart nära ihop. Vi har
              en övergripande uppgift i Sverige och världen att försöka bryta
              mönstret att ekonomisk tillväxt hänger ihop med användningen av
              fossil energi och ökade utsläpp. Men det är också viktigt, därför
              att om vi ska ha möjlighet att ha höga ambitioner i miljöpolitiken
              måste det gå hand i hand med en arbetslinje och med ordning och
              reda i ekonomin.
            </seg>
            <seg n="468d38d5">
              I snart sagt varje annat europeiskt land har de i sina riksdagar
              eller parlament diskussioner om stora nedskärningar, omfattande
              skattehöjningar och vad det är som ska få stryka på foten. Sverige
              bryter delvis av mot detta. Genom en arbetslinje och genom ordning
              och reda och ansvar kan Sverige i en ekonomiskt orolig tid i Europa
              fortsatt satsa på miljöpolitiken på ett bra sätt.
            </seg>
            <seg n="34dc56e9">
              Herr talman! Det tredje som jag tycker att man ska tänka på lite
              grann är frågan om principer. Vi ger oss ofta i kast med enskilda
              sakfrågor. Jag tycker att det kan vara klokt att ibland stanna
              upp och fundera kring principerna i politiken.
            </seg>
            <seg n="7ac99203">
              För egen del tycker jag att det personliga ansvarstagandet är
              helt avgörande, att vi som personer kan och bör ta ansvar och
              ska uppmuntras att ta ansvar. Införandet av miljöbilsdefinition
              och andra initiativ är exempel på sådant som har gjort att Sverige
              har kunnat ta de första viktiga stegen i omställningen av fordonsparken.
            </seg>
            <seg n="d46b0ab5">
              Likadant tycker jag att det är viktigt att trycka på marknadsekonomin.
              Det kanske inte är en skräll om man som moderat företrädare talar
              om vikten av marknad och marknadsekonomi också inom miljöpolitiken.
              Men jag tycker att det är lite viktigt att trycka på, för en del
              för felaktigt fram att miljö är lite att se som en fri nyttighet
              i en marknadsekonomi. Vi har ju en politisk uppgift att sätta
              pris på utsläpp, till exempel genom en koldioxidbeskattning.
            </seg>
            <seg n="1ce52a75">
              En annan princip handlar om att många av våra miljöutmaningar
              är internationella till sin natur och naturligtvis måste mötas
              med internationella svar. Jag tycker att arbetet med kemikalier
              är ett bra exempel på detta.
            </seg>
            <seg n="f2106576">
              Reglering av kemikalier beslutas gemensamt i EU för 27, och snart
              28, medlemsländer. Det är det som reglerar hur vi kan använda
              olika kemikalier. Mycket av vår nationella politik, till exempel
              Miljömålsberedningens arbete vad gäller kemikalier, har ju handlat
              om att fundera på vilken den svenska positionen ska vara när vi
              ska påverka vidareutveckling och reformering av Europas kemikalielagstiftning.
              Det är där vi kan göra den stora skillnaden på kemikaliepolitikens
              område.
            </seg>
            <seg n="a32397af">
              En ytterligare princip som jag vill lyfta fram handlar om forskning
              för att bättre förstå vår värld och de utmaningar som finns. Många
              av lösningarna på miljöutmaningarna är lösningar som kommer ur
              forskning. Nu har riksdagen fattat beslut om en historiskt stor
              forskningsbudget. I år läggs exempelvis 1,3 miljarder kronor på
              energiforskning viktigt för att kunna få ett bra energisystem
              också i framtiden.
            </seg>
            <seg n="3125ef65">
              I betänkandet handlar en hel del om de svenska miljömålen och
              miljömålssystemet som ju har till syfte att främja en hållbar
              utveckling.
            </seg>
            <seg n="2337858d">
              Vi har ett antal väldigt stora utmaningar. Vi ser inte minst
              i de utvärderingar som görs av miljömålen att det är tuffa utmaningar
              som ligger framför oss. Miljömålssystemet är tänkt att ge en systematik
              i detta arbete, att måla upp de stora utmaningarna och det viktiga
              arbete vi har framför oss. Och med generationsmål är det tänkt
              att man inom någon generation ska kunna lösa de stora utmaningarna.
              Det är onekligen en jätteutmaning.
            </seg>
            <seg n="a3258d0d">
              För ett antal år sedan kunde vi konstatera att vi hade systemet
              på plats men att det var många utmaningar som var ogjorda. Skogen
              är ett sådant exempel. Man talade om stora avsättningar av skyddsvärd
              skog, men man såg det inte i praktisk politik. Därför gjordes
              en omdaning av miljömålsarbetet som bland mycket annat gjorde
              att det blev ett tydliggörande att ett antal myndigheter hade
              att jobba med uppföljning och utvärdering av miljömålen men också
              att det tillskapades en politiskt sammansatt beredning.
            </seg>
            <seg n="8ba81306">
              Vi ska vara ärliga när det gäller detta arbete. Det är inte som
              föregående talare har sagt, att regeringen har misslyckats, utan
              detta är en stor samlad uppgift som vi har i samhället. Regeringen
              ska fatta vissa beslut, och vi i riksdagen har att fatta vissa
              beslut, men vi ska också vara ärliga och säga att myndigheter
              själva inom sina ramar har att göra saker. Företag kan agera.
              Vi som enskilda har ytterst en uppgift att agera i detta.
            </seg>
            <seg n="fd41909a">
              För ett antal av utmaningarna som identifieras i miljömålssystemet
              krävs det politiska överväganden och avvägningar. Ibland kan det
              vara mellan olika miljömål och utmaningar och ibland mellan olika
              samhällsintressen. Miljömålsberedningen tillskapades därför som
              ett forum för politiska partier att föra resonemangen och ta de
              långsiktiga tagen i svensk miljöpolitik, biträdd av experter och
              sakkunniga från myndigheter, icke statliga organisationer etcetera.
              Utifrån detta ska konkreta förslag kunna lämnas på hur man på
              ett kostnadseffektivt sätt ska kunna ta steg framåt i den svenska
              miljöpolitiken.
            </seg>
            <seg n="1d01524f">
              Miljömålsberedningen har redan lämnat konkreta förslag vad gäller
              avfalls- och luftfrågor och lämnat ett kemikaliebetänkande som
              är väldigt ambitiöst när det handlar om vad vi kan göra konkret
              i Sverige och vilka mått och steg vi ska ta för att påverka reformeringen
              av den europeiska kemikalielagstiftningen under den kommande tioårsperioden.
            </seg>
            <seg n="99e17158">
              För stunden är det fokus på hållbar markanvändning när det gäller
              skog. I juni ska det läggas fram ett betänkande, och beredningen
              diskuterar nu framför allt den svenska skogspolitiken ur miljösynpunkt.
              Det handlar om hur man kan agera när det gäller frågor om skydd,
              skötsel och generell hänsyn. Det gäller att väga av samhällsintressena
              och se hur vi kan värna jobb och ekonomi i den svenska skogssektorn
              och hur vi kan väga av miljöintressen som handlar om biologisk
              mångfald mot till exempel klimatfrågan.
            </seg>
            <seg n="747a96e7">
              Framför oss ligger stora utmaningar i att ta vidare markanvändningsarbete
              med fokus på jordbruk under det kommande året och ett ganska nytt
              uppdrag där det handlar om att ta hand om de viktiga vattenfrågorna.
            </seg>
            <seg n="26e89f92">
              Miljömålsberedningen och det aktiva arbete som sker är viktigt
              för att lämna konkreta förslag på hur vi ska kunna ta Sverige
              framåt i miljöpolitiken utifrån de stora utmaningarna som handlar
              om mark, vatten och annat.
            </seg>
          </u>
          <note n="8b8c931d">
            Herr talman! Jag yrkar bifall till förslaget i betänkandet.
          </note>
          <note type="speaker" n="55fea6eb">
            Anf. 49 SARA KARLSSON (S) replik:
          </note>
          <u who="sara_karlsson_feeb89" xml:id="i-dc68eae922abaf35-1" n="6872133a">
            <seg n="0541f225">
              Herr talman! Lars Hjälmered vill vara positiv, och det är ju
              trevligt. Jag blir dock lite bekymrad av det. Det står klart och
              tydligt att miljömålen inte kommer att nås om inga nya åtgärder
              vidtas. Vi ser inget arbete med nya åtgärder, och det arbete som
              sker står inte i proportion till det alarmerande läge vi befinner
              oss i.
            </seg>
            <seg n="a531c3ea">
              Vi socialdemokrater har lagt fram många förslag på hur vi ska
              ta oss närmare och nå miljömålen. De flesta ligger i andra betänkanden,
              men vi har förslagen. Det handlar till exempel om skatt på handelsgödsel,
              ersättningssystem för musselodling för att dämpa övergödningen,
              uppjustering av skatten på växtskyddsmedel, översyn av skogsvårdslagen
              för att säkra biologisk mångfald, investeringar i klimatinnovationer
              och lokalt klimatarbete och metanreduceringsstöd. Det handlar
              också om ett mer aktivt kemikaliearbete i Sverige, i EU och globalt,
              inte minst när det gäller hormonstörande ämnen men även läkemedel,
              för att komma närmare miljömålet Giftfri miljö.
            </seg>
            <seg n="4f2cbe37">
              Det är förslag som avvisas av de borgerliga partierna. Om det
              presenterades alternativ skulle man kunna köpa det; vi har ju
              olika politiska ingångar i frågorna. Vi ser dock inga förslag
              som har likvärdiga effekter.
            </seg>
            <seg n="a06d5de1">
              När kommer era förslag för att vi ska kunna nå de svenska miljömålen?
            </seg>
          </u>
          <note type="speaker" n="1beb57d4">
            Anf. 50 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-1d4433c3d764a687-1" n="4ce0546b">
            <seg n="c73c09b6">
              Herr talman! Sverige och världen har ett antal stora miljöutmaningar
              framför sig. Vi har särskilt prioriterat fyra frågor: klimat,
              havsmiljö, biologisk mångfald och giftfri vardag. Fokus ligger
              här för att vi har sett att det är områden där det krävs särskilda
              insatser för att ta politiken framåt, och under de senaste åren
              har vi på vart och ett av dessa gjort precis det. Miljöbudgeten
              har under åren ökat med 30 procent. Vi lägger väsentligt mer pengar
              på miljöpolitik i dag än vi gjorde tidigare.
            </seg>
            <seg n="47838f84">
              Sara Karlsson ger uttryck för att inget händer. Men vi har ett
              betänkande från Miljömålsberedningen som handlar om just kemikaliepolitiken.
              Det har varit ett ambitiöst arbete där vi brett politiskt har
              funderat över vilka konkreta saker vi kan göra i Sverige inom
              kemikaliepolitiken och på vilket sätt vi kan utforma en position
              för Sverige där vi kan påverka reformering och utveckling av Europas
              kemikalielagstiftning, som är gemensamt reglerad. Det är ett tydligt
              exempel där vi kan vidta mått och steg för att utveckla den svenska
              kemikaliepolitiken.
            </seg>
            <seg n="b87298ad">
              Jag vill inte i denna debatt ge sken av att vi här och nu har
              lösningar på alla utmaningar. Det tror jag inte att Socialdemokraterna
              heller har.
            </seg>
            <seg n="a8cc1896">
              Vi har jättestora utmaningar framför oss, men jag vänder mig
              lite mot bilden att inget händer. Det läggs stora resurser i form
              av skattepengar på klimat, havsmiljö, kemikaliepolitik och andra
              områden. Vi har ett ambitiöst miljömålsarbete och gör gärna politiska
              överenskommelser för att få en långsiktighet i miljöpolitiken.
            </seg>
          </u>
          <note type="speaker" n="5cb61aa9">
            Anf. 51 SARA KARLSSON (S) replik:
          </note>
          <u who="sara_karlsson_feeb89" xml:id="i-dc68eae922abaf35-2" n="6872133a">
            <seg n="61cc8d7d">
              Herr talman! Även om det händer saker händer det för lite, även
              på de områden som Lars Hjälmered tar upp som de fyra prioriterade
              områdena. Går det år rätt håll där? Nej, det gör det inte. Den
              nöjdhet som Moderaterna presenterar gör mig bekymrad.
            </seg>
            <seg n="c869132c">
              Eller är det snarare uppgivenhet? Det kan man fundera över mot
              bakgrund av det som presenteras, eller snarare inte presenteras,
              här, mot bakgrund av att vi har kunnat läsa i tidningarna hur
              Moderaterna inför EU-valet nästa år backar i sina klimatambitioner
              för EU och mot bakgrund av det som hände i går när Moderaterna
              bidrog till att fälla det förslag som skulle förbättra EU:s utsläppshandel.
            </seg>
            <seg n="bb36d004">
              Ska vi dra slutsatsen att Moderaterna har gett upp?
            </seg>
          </u>
          <note type="speaker" n="9ef92407">
            Anf. 52 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-1d4433c3d764a687-2" n="4ce0546b">
            <seg n="a9bfb448">
              Herr talman! När det gäller klimatfrågan behöver världen en internationell
              överenskommelse med tillräckliga åtaganden om utsläppsreduktioner
              som gör att vi kan klara det som vetenskapen rekommenderar för
              att vi inte ska få en för stor temperaturökning i världen. Det
              är det stora målet och den globala lösningen på denna utmaning.
              Jag hade önskat att en sådan överenskommelse fanns på plats redan
              nu eller för lång tid sedan.
            </seg>
            <seg n="7f5694f5">
              Där är vi inte, men i väntan på det fortsätter vårt arbete med
              den svenska klimat- och energipolitiken där de svenska målsättningarna
              ligger fast. Det nationella arbete Sverige gör för att hitta andra
              vägar fortsätter. Ett konkret exempel på detta är det framgångsrika
              arbete som miljöminister Lena Ek gör när det gäller så kallade
              kortlivade klimatgaser. Det är både en klimatfråga och en luftmiljöfråga.
              Många länder har hoppat på detta och ser det som en väg att ta
              sig an både luftfrågorna och klimatfrågan i denna del.
            </seg>
            <seg n="75db03b9">
              För vår del handlar det inte om sänkta klimatambitioner. Det
              handlar om att fullfölja de högt ställda ambitioner vi har. Det
              är inriktningen här och nu, det är inriktningen för den svenska
              regeringen och det är inriktningen i vår politik inför Europaparlamentsvalet
              nästa år.
            </seg>
          </u>
          <note type="speaker" n="6cafd016">
            Anf. 53 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-7" n="f462ca9b">
            <seg n="8ea0755c">
              Herr talman! Lars Hjälmered försökte förut skjuta över ansvaret
              för de missade miljömålen på andra. Det är företag, alla vi individer
              och en massa andra som har ansvaret för att Sverige har missat
              miljömålen. Men även om alla individer har ett ansvar har ni som
              sitter i regeringsställning huvudansvaret. Ni har snart styrt
              i sju år. Ni har fått rapport efter rapport från Naturvårdsverket
              som hela tiden säger samma sak: 14 av de 16 miljökvalitetsmålen
              kommer inte att nås.
            </seg>
            <seg n="0c0ff878">
              Vi har fram till 2020 på oss, så det brådskar. Då håller det
              inte att åter peka på beredningar och utredningar. Vi måste ha
              en förändring av de styrmedel och gällande beslut som finns om
              vi ska ha en chans att rädda miljön, för det är vad det handlar
              om.
            </seg>
            <seg n="1eaa863d">
              Lars Hjälmered tog upp marknadsekonomin som ett sätt att rädda
              miljön, att man ska sätta ett pris på miljön. Låt oss då använda
              oss av marknadsekonomin, som är det ekonomiska system vi befinner
              oss i.
            </seg>
            <seg n="b13965cf">
              Låt oss höja koldioxidskatten, som du själv nämnde, Lars Hjälmered.
              Det var det som Klimatberedningen föreslog. Men ni höjer inte
              koldioxidskatten.
            </seg>
            <seg n="333933d2">
              Låt oss införa en kilometerskatt på långtradartransporter så
              att vi äntligen kan minska utsläppen från den tunga trafiken på
              våra vägar.
            </seg>
            <seg n="3c2c0758">
              Låt oss införa en flygskatt. Det blir lite dyrare att resa utomlands,
              men det ger oss pengar att pumpa in i kollektivtrafiken.
            </seg>
            <seg n="2cd1a93b">
              När det gäller utsläppshandelssystemet, som Sara Karlsson från
              Socialdemokraterna nämnde tidigare, och ett marknadsbaserat system
              låg det ett konkret förslag på bordet i går om att reformera systemet
              och göra det lite bättre för klimatet. Ni röstade emot det, Lars
              Hjälmered. Varför röstar ni alltid emot när ni har chansen att
              göra det bättre för miljön?
            </seg>
          </u>
          <note type="speaker" n="293a4043">
            Anf. 54 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-1d4433c3d764a687-3" n="4ce0546b">
            <seg n="fcb39f89">
              Herr talman! Vad jag försöker ge uttryck för i diskussionen om
              miljömålssystemet är att det är ett samlat ansvar. Vissa uppgifter
              har vi här i riksdagen, och vissa uppgifter ligger på regeringen
              att fatta beslut om. Men att ge sken av att regeringen ska fatta
              alla beslut är fel. Det finns mycket som enskilda myndigheter
              kan göra inom sina uppdrag, det finns mycket som enskilda företag
              kan göra och det finns mycket som vi som enskilda individer kan
              göra.
            </seg>
            <seg n="308adfc5">
              I detta miljömålssystem om man dissekerar de olika målen och
              väldigt många av de utmaningar som finns kan man konstatera att
              det finns ett antal saker som är särskilt svåra utmaningar. Det
              var därför det blev ett skapande av just en politisk miljömålsberedning.
              Det var ju en brist i det tidigare systemet att det inte fanns
              något politiskt forum där man mellan partier och mellan block
              kunde diskutera långsiktigheten i miljöpolitiken.
            </seg>
            <seg n="39c8aa38">
              Där har det lyfts in ett antal frågor, till exempel kemikaliefrågorna.
              Man såg att det var ett område där det fanns ett behov av att
              politiskt diskutera vad en svensk position i kemikaliepolitiken
              ska vara, med nationella åtgärder och sådant som vi ska göra över
              tid. Likadant är det med frågor om skog, jordbruk och nu närmast
              om vatten. Det är den typen av frågor vi politiskt behöver stöta
              och blöta för att ta det hela framåt, och jag kan tycka att vi
              tar viktiga steg framåt.
            </seg>
            <seg n="4ae487e1">
              Jag kan också konstatera att man tidigare väldigt mycket talade
              om problemen med havsmiljön men det fanns ju ingen havsmiljöbudget
              i statsbudgeten, fast man talade om höga ambitioner. Likadant
              var det med skogen. Man pratade om skogliga avsättningar för att
              värna en biologisk mångfald. Men vi såg det inte i några mått
              och steg för att möta miljömålen. De framsteg som har gjorts där
              har kommit nu med Alliansen, med rejält stora avsättningar som
              har varit tidigare.
            </seg>
            <seg n="335941c3">
              När det gäller flyg och sjöfart skulle jag jättegärna se att
              man satte ett pris på de utsläpp som kommer därifrån, gärna skatt
              på bränsle i den typen av sektorer.
            </seg>
          </u>
          <note type="speaker" n="1350d822">
            Anf. 55 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-8" n="f462ca9b">
            <seg n="51f65395">
              Herr talman! Lars Hjälmered svarade inte riktigt på de konkreta
              frågor som jag tog upp.
            </seg>
            <seg n="cf7f81d0">
              Vi har en marknadsekonomi. Inom marknadsekonomin resonerar man:
              Låt oss sätta ett pris på det som smutsar ned. Det blir dyrare
              att smutsa ned, och då får vi också intäkter till det som behöver
              mer pengar.
            </seg>
            <seg n="95f996b8">
              Jag tog upp koldioxidskatten. Jag tog upp en kilometerskatt på
              långtradartransporter. Jag tog upp en flygskatt. Det är tre konkreta
              exempel på riktade skatter på utsläpp som skulle generera stora
              resurser till det viktiga klimat- och miljöarbetet.
            </seg>
            <seg n="d032defa">
              Jag undrar varför Moderaterna inte backar upp det. Jag undrar
              också varför Moderaterna röstar emot, när man har chansen att
              reformera det handelssystem med utsläppsrätter på EU-nivå som
              i dag har havererat, Lars Hjälmered. Man är inte ens beredd att
              göra det minimala för att se till att det handelssystemet fungerar,
              utan man röstade i går emot kommissionens förslag om att undanta
              900 miljoner ton koldioxid ut ur systemet.
            </seg>
            <seg n="113ad721">
              Jag skulle också vilja veta en sak från Lars Hjälmered. Jag tror
              att även du och ni borgerliga politiker har träffat representanter
              från Lantbruksuniversitetet i Uppsala, som är djupt oroade över
              att de nu får mindre resurser för sin viktiga miljöverksamhet
              och forskning kring exempelvis djurens hälsa.
            </seg>
            <seg n="c336e2b5">
              Ett av skälen till att de får minskade anslag är att vi inte
              längre har en handelsgödselskatt. Tidigare hade vi en skatt på
              handelsgödsel. Det innebar då, precis som vi har pratat om tidigare,
              att man satte ett pris på utsläppen. Det blev dyrare att använda
              mycket handelsgödsel. Man fick intäkter som gick tillbaka till
              miljöarbetet, bland annat till Lantbruksuniversitetets forskning.
              Det har ni tagit bort, och forskningen drabbas.
            </seg>
            <seg n="6ae63e1b">
              Det är ännu ett konkret exempel på hur saker och ting har försämrats.
              Varför gör ni så, Lars Hjälmered?
            </seg>
          </u>
          <note type="speaker" n="d78dd188">
            Anf. 56 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-1d4433c3d764a687-4" n="4ce0546b">
            <seg n="1218b9b5">
              Herr talman! Genom en arbetslinje och en ansvarsfull ekonomisk
              politik har Sverige för inte så länge sedan i riksdagen kunnat
              fatta beslut om en forskningssatsning. Det innebär att alla universitet
              och högskolor får ökade medel. Jag tycker att Lantbruksuniversitetet
              och andra utifrån det måste prioritera inom sin budget. Alla får
              mer forskningspengar med den forskningspolitik som riksdagen fattade
              beslut om för inte så länge sedan.
            </seg>
            <seg n="be01915c">
              När det gäller pris på utsläpp vill jag säga att vi absolut tycker
              att det ska vara så. Man ska bära sina miljökostnader. Det är
              den bärande principen. Sedan måste man alltid väga av olika insatser.
              Sverige har redan i dag en otroligt hög koldioxidbeskattning.
              Då måste en höjning vägas av mot risken för koldioxidläckage,
              att man flyttar industrier eller annan verksamhet och inte får
              miljöförbättrande åtgärder. Det måste man alltid väga av.
            </seg>
            <seg n="5fa4d44f">
              Blickar vi några åt tillbaka i tiden kan vi se vad Alliansen
              har gjort. Vi har gjort en grön skatteväxling, som Miljöpartiet
              ofta pratar om. Det är jobbskatteavdrag i kombination med höjda
              miljöskatter. Det är väl något som man skulle vara väldigt positiv
              till i sådana fall.
            </seg>
            <seg n="6810698e">
              Återigen: Jag ser gärna att man skulle få en beskattning av bränsle
              för flyg- och sjöfart.
            </seg>
            <seg n="42c01b75">
              Slutligen när det gäller utsläppshandelssystemet och ETS: Vad
              världen behöver det får vi inte glömma bort är en internationell
              överenskommelse. Det är det som är den stora lösningen, så att
              vi inte tappar korten i detta.
            </seg>
            <seg n="2b1999dd">
              Med det sagt är ändå handelssystemet en bärande del i en europeisk
              klimatpolitik. Det är oroande med ett lågt pris. Vi i Alliansen
              har utifrån förhandlingar landat i att vi är öppna för backloading,
              som det kallas. Det är ett konstigt begrepp.
            </seg>
            <seg n="e0c071eb">
              Men vi ska vara medvetna om att det har handlat om att ratta
              och mickla med priset i hopp om att få upp det hela. Den ambitionen
              har inte funnits i förslaget om att minska antalet utsläppsrätter,
              att det systemet skulle innebära att det blir minskade utsläpp
              kopplade till det, så att vi vet vad vi pratar om. Vi får inte
              tappa bort de stora sakerna, att vi fortsatt måste diskutera klimatmål
              till 2030 och till 2040 och att det internationella arbetet måste
              fortgå.
            </seg>
          </u>
          <note type="speaker" n="faa13137">
            Anf. 57 HELENA LEANDER (MP) replik:
          </note>
          <u who="helena_leander_075a02" xml:id="i-c8dcbb5efd5386f4-1" n="a0151854">
            <seg n="aa2fa5f5">
              Herr talman! Det finns risk att det blir lite gnälligt när man
              missar 14 av 16 miljömål. Men jag ska i alla fall i början försöka
              vara lite snäll och säga att jag tycker att det är bra att vi
              har en miljömålsberedning. Jag tror att det är värdefullt att
              vi kan diskutera de stora utmaningar som vi står inför mellan
              partierna lite mer fredligt och kanske inte så gnälligt som det
              lätt blir när vi står här och tar replik på varandra i talarstolarna.
            </seg>
            <seg n="7d886376">
              Nyss pratade Lars Hjälmered om vikten av att sätta pris på utsläpp
              och sådana saker, som Moderaterna är för i teorin. Men om man
              lyssnade på budgetdebatten i måndags hörde man hur Anders Borg
              gång på gång skällde på Miljöpartiet och hotade med de miljöskattechocker
              som kommer om man gör just det som ni förespråkar: sätter pris
              på miljön.
            </seg>
            <seg n="a59360ce">
              Det blir lätt så att man försöker plocka politiska poäng på de
              delar av miljöpolitiken som kanske kan vara lite obekväma ibland.
              Men om man tillsammans kommer överens om att det här måste vi
              göra för att klara miljön, och nu står vi upp för det tillsammans,
              då tror jag att man kan få väljarna med sig, när de ser att politiker
              bedömer att vi måste göra detta, att det är nödvändigt nu kör
              vi. Där har Miljömålsberedningen en roll.
            </seg>
            <seg n="36c090c4">
              Men en sak som jag blir lite oroad av när det gäller Miljömålsberedningens
              mandat är om det handlar om att vi ska lösa miljöproblemen det
              låter väldigt stort, men i alla fall klara våra miljömål eller
              om det handlar om att se vad vi kan göra inom den budget som står
              till buds.
            </seg>
            <seg n="cbb9a059">
              Jag har trott att vår uppgift är att föreslå hur man ska göra
              för att kunna nå miljömålen. Det kommer att innebära kostnader
              på vissa områdena och intäkter på andra områdena, och sedan får
              man göra en sammanvägning, som man brukar göra i politiken.
            </seg>
            <seg n="7aa55a99">
              Det har höjts röster för att det vi ska göra snarare är att med
              de pengar som vi har inom varje enskilt område se hur vi kan använda
              dem lite smartare, till exempel hur vi kan bli mer kostnadseffektiva,
              som jag absolut tycker att vi ska vara. Vi ska få ut så mycket
              miljönytta som möjligt för de pengar som vi satsar.
            </seg>
            <seg n="bc6cef24">
              Men ibland kanske vi också måste vara beredda att satsa pengar.
              Får vi göra det, Lars Hjälmered?
            </seg>
          </u>
          <note type="speaker" n="343ed714">
            Anf. 58 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-1d4433c3d764a687-5" n="4ce0546b">
            <seg n="4981e636">
              Herr talman! Jag tycker att alla de styrmedel som vi sätter på
              plats måste vägas av, så att vi ser vad kostnaden och nyttan är
              med olika styrmedel. Vi kan se att vi till exempel har en mycket
              hög koldioxidbeskattning i Sverige. Det finns många länder som
              inte har en sådan eller har en mycket låg sådan beskattning. Det
              är klart att en höjning av den svenska koldioxidbeskattningen
              på marginalen här och nu kan ge väldigt liten miljönytta relativt
              vad den skulle ge om andra länder faktiskt tog efter Sverige i
              den delen.
            </seg>
            <seg n="85992a0e">
              Likadant är det med kilometerbeskattning och annat. Vi måste
              väga av alla insatser, i det fallet mot att hela landet ska leva.
            </seg>
            <seg n="2d1c2492">
              Vad gäller Miljömålsberedningen tycker jag att det inspel som
              Helena Leander kommer med är glädjande. Jag tycker att vi i vårt
              senaste kemikaliearbete hade mycket bra diskussioner. Precis som
              du själv ger uttryck för kunde vi utanför riksdagens kammare och
              utskott sitta ned och resonera med experter om de svenska utmaningarna
              och seriöst titta på dem, se att det inte alla gånger är så enkelt
              och fundera över vad som kan vara svenska åtgärder.
            </seg>
            <seg n="71f7d866">
              Jag tycker att vi har konkreta förslag, förslag som snart kommer
              att beslutas av regeringen vad gäller etappmål och annat. Det
              är inga konstigheter att det förskjuts, som man kunde få intryck
              av tidigare i debatten från Sara Karlsson, utan den typ av etappmål
              som vi har pratat om ska genomföras. Det har varit ute på sedvanlig
              beredning. Det är så man gör i Sverige. Man tar fram förslag och
              är lite noggrann, och sedan låter man alla människor vara med
              och yttra sig.
            </seg>
            <seg n="bcd4fc45">
              Slutligen vad gäller detta med budget till den här typen av utredningar:
              Det är klart att vi är styrda av kommittéförordningen. Men det
              hindrar inte att vi kan ta fram förslag på alternativ finansiering
              för att finansiera olika åtgärder. Jag tycker att det är rätt
              viktigt att när vi lägger fram förslag för regeringen, som vi
              ska göra nu i juni eller gör i kommande uppdrag, är det viktigt
              att det är kostnadseffektiva och bra lösningar som är möjliga
              att genomföra, så att det inte senare blir stopp i maskineriet,
              eftersom vi har talat om höga ambitioner men inte genomförbarhet
              i det hela. Det är också ett ansvar som vi har.
            </seg>
          </u>
          <note type="speaker" n="b0d92c34">
            Anf. 59 HELENA LEANDER (MP) replik:
          </note>
          <u who="helena_leander_075a02" xml:id="i-c8dcbb5efd5386f4-2" n="a0151854">
            <seg n="417ee56c">
              Herr talman! Den delen tror jag att vi kan vara överens om, att
              vi ska försöka utforma våra förslag så att de är genomförbara
              och kostnadseffektiva. Jag vill bara känna mig trygg i att vårt
              uppdrag är just att försöka lägga förslag så att vi når miljömålen.
              Det blir lite konstigt om man står här och säger att vi har en
              miljömålsberedning som ska göra just dessa saker men att det i
              praktiken är en bakbunden beredning.
            </seg>
            <seg n="518ac8b7">
              Men om vi kan vara överens om att vi får lägga fram förslag om
              vi också bara tittar på finansieringen och kostnadseffektiviteten
              är jag glad och nöjd.
            </seg>
            <seg n="a026ae77">
              Jag tänkte tala om en annan sak som ligger ganska nära, nämligen
              att vi i Miljömålsberedningen får ett uppdrag i taget eller möjligen
              två. Nu tittar vi på mark och skog, och vi ska titta lite grann
              på vatten. Men vi har 16 miljömål, och inte sitter vi och tittar
              på terrängkörningslagen och Storslagen fjällmiljö. Just terrängkörningslagen
              kanske inte är den stora frågan i miljömålsdiskussionen även om
              mycket av debatten här har handlat om den just för att det råkade
              finnas förslag om det i dag. Men fortfarande behövs det ett strukturerat
              arbete där man tittar på alla miljömål och ser till att nå dem.
            </seg>
            <seg n="77d2c7e3">
              Det fanns tidigare ett miljömålsråd som lade fram förslag på
              område efter område. Det handlade kanske inte om stora och politiska
              avvägningar utan om lite mer smågnet som behövs. Man skruvar lite
              på någon ratt och fixar till någon liten sak. Men det skulle ändå
              föra miljömålen framåt. Detta gick lite grann i stå när man gjorde
              om organisationen av miljömålsarbetet och inrättade denna miljömålsberedning.
              Jag skulle gärna se att dessa goda erfarenheter fick leva vidare
              på något sätt så att det fortfarande finns ett sätt att få fram
              dessa förslag och att man ser till att också genomföra dem så
              att vi inte står där vi står i dag med ett miljömålsfiasko där
              bara 2 av 16 miljömål ser ut att nås.
            </seg>
          </u>
          <note type="speaker" n="b4c07fe7">
            Anf. 60 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-6380520d50597558-0" n="4ce0546b" next="i-075a69c6da74d6a7-0">
            <seg n="7c25964b">
              Herr talman! Det är riktigt att vi hade ett miljömålsråd tidigare.
              En av bristerna med detta var att det inte hade en politisk koppling.
              Man tog fram seriösa och bra förslag och underlag. Men det som
              saknades i det tidigare upplägget var ett forum för någon form
              av politiska samtal för att bryta de riktigt svåra frågorna. Den
              rollen fyller Miljömålsberedningen i systemet. Förhoppningen är
              att myndigheterna utifrån sina respektive uppdrag ska klara det
              som miljömålsrådet tidigare gjorde, alltså att lämna förslag inom
              sina respektive områden utifrån de uppdrag som de har från regeringen
              i regleringsbrev och så vidare.
            </seg>
            <seg n="3baf6768">
              När det gäller de uppdrag som Miljömålsberedningen tar sig an
              var vårt första uppdrag snarare en formfråga, nämligen att ta
              fram en så kallad utredningsplan. När beredningen var tillsatt
              skulle man fundera på följande: Vad är de största utmaningarna
              av dessa 16 mål? På vilka områden behöver vi göra politiska överväganden
              och avvägningar? Då kom vi fram till att just de saker som vi
              har jobbat med, som vi jobbar med nu och som ligger framför oss
              gäller vatten, kemikalier och markanvändning. Det var det som
              vi i politisk enighet sade är de tuffaste utmaningarna som vi
              behöver sätta oss ned och seriöst fundera närmare på.
            </seg>
            <seg n="7606dc46">
              Men jag utesluter inte att det inom en snar framtid är läge för
              Miljömålsberedningen att fundera på vad som är nästa tag när vi
              nu har jobbat ett tag med dessa uppdrag, till exempel kemikaliebetänkandet.
              Finns det anledning att till exempel titta på nya stora uppdrag
              för att ta detta arbete vidare? Vårt uppdrag som beredning löper
              faktiskt hela vägen fram till 2020 även om kanske varken Helena
              Leander eller jag kommer att sitta med i beredningen fram till
              dess.
            </seg>
          </u>
          <note n="7a095148">
            Anf. 61 ANITA BRODÉN (FP):
          </note>
          <u who="lars_hjalmered_949ef1" xml:id="i-075a69c6da74d6a7-0" n="4ce0546b" prev="i-6380520d50597558-0">
            <seg n="c7d8b90d">
              Herr talman! Ledamöter och kolleger! Återigen får vi möjlighet
              att här i kammaren lyfta fram miljöfrågor.
            </seg>
            <seg n="619bf58c">
              Jag vill börja med att säga någonting riktigt positivt. Vi vet
              att detta är tungt och svårt. Men jag tror att det är bra att
              vi ändå påminner om positiva saker som händer.
            </seg>
            <seg n="9f54085a">
              I går kom det ett pressmeddelande från Naturvårdsverket. Jag
              tror att de flesta av er har läst det. Under rubriken Rekordlåga
              utsläpp 2012 kan man läsa att Sverige släppte ut 58 miljoner ton
              koldioxidekvivalenter 2012. Det är den lägsta noteringen sedan
              basåret 1990. Jämfört med 2011 är det en minskning med 5 procent.
            </seg>
            <seg n="c59dee4b">
              Vi kan hitta orsaker. Det kan handla om såväl lågkonjunktur som
              annat. Men man pekar på att insatser till exempel inom bil- och
              vägtrafiken och inom teknikutvecklingen som har skett har påverkat
              detta.
            </seg>
            <seg n="4d81b0e6">
              Herr talman! Innan jag går in på det som jag har förberett vill
              jag också påminna om en sak eftersom terrängfordon och så vidare
              har tagits upp. Terrängkörningen är det som ni i oppositionen
              har samlats kring. Det är det som er gemensamma reservation handlar
              om. Då förstår jag att ni tycker att det är en av de största frågorna.
              Då vill jag ta tillfället i akt att säga något till er.
            </seg>
            <seg n="812bd75c">
              Regeringskansliet har lämnat ett uppdrag till Naturvårdsverket
              att föreslå en strategi med etappmål, styrmedel och åtgärder som
              ska bidra till att miljökvalitetsmålet om en storslagen fjällmiljö
              nås. I detta arbete ingår terrängkörningsfrågorna. Därmed var
              det sagt med tanke på er reservation.
            </seg>
            <seg n="a6810a7f">
              Oppositionens miljöföreträdare har precis som Alliansens miljöansvariga
              ett dubbelt uppdrag, dels att inom det egna partiet flytta fram
              positionerna, dels att få ett brett stöd för ökade miljöinsatser,
              kostnadseffektiva och smarta lösningar, där flera av samhällets
              sektorer inbegrips och där det finns en tydlig politisk styrning.
            </seg>
            <seg n="ec6909a3">
              Jag betonade också i detta sammanhang att vi måste vara självkritiska.
              Trots att mycket har gjorts krävs fortsatta och ökade insatser
              då vi är medvetna om att miljölarmrapporterna duggar tätt. Det
              är en accelererande artutrotning, och det pågår en övergödning
              och giftspridning. Vi vet också att insatserna inte är tillräckliga
              och att vi inte har klarat av att bemästra detta.
            </seg>
            <seg n="0617c094">
              Vi vet att vi behöver skydda mer skog, rädda Östersjön, få tillbaka
              vandrande fisk, stoppa de gifter som framför allt barn möter i
              sin vardag, säkra den biologiska mångfalden och givetvis hindra
              klimatförändringarna och ta tag i klimatutmaningarna, arbeta för
              en energipolitik med förnybara energikällor och sist men inte
              minst säkerställa Artprojektet.
            </seg>
            <seg n="7f97e11d">
              Jag upplevde att det som jag sade i förra veckan har bäring också
              på detta betänkande.
            </seg>
            <seg n="327c348c">
              Vad gäller miljömålen har vi vid åtskilliga tillfällen jag är
              medveten om att det kan uppfattas som tjatigt påmint om den arbetsmodell
              som är sjösatt, där Miljömålsberedningen undan för undan levererar
              förslag på strategier och etappmål till regeringen. Det är i syfte
              att vi ska klara av att uppnå miljömålen fram till 2020. Vi är
              medvetna om att detta är en gigantisk utmaning. Vi tycker att
              det är oerhört allvarligt att vi när det gäller 14 av 16 miljömål
              hittills inte har kunnat säkerställa att vi uppnår dem. Men vår
              ambition och vårt arbete är oerhört fokuserat. Vi vet att det
              inte är en quick fix utan att det är ett hårt och målmedvetet
              arbete där vi har ett gemensamt ansvar.
            </seg>
            <seg n="a8d350c7">
              Men vi har ändå levererat en hel del redan. Vi har levererat
              ett delbetänkande med en handlingsplan för att utveckla dessa
              strategier. Vi har levererat ett annat delbetänkande för en markanvändningsstrategi.
              Vi har levererat en strategi för giftfri miljö med särskilt fokus
              på läkemedel. Den 1 april kom också Sofia Wallström, som är utredare,
              med sitt förslag om hur vi ska kunna arbeta vidare med läkemedel
              och att man också ska kunna ta med miljöaspekten i samband med
              läkemedel. Enligt förslag ska Tandvårds- och läkemedelsförmånsverket
              ta med miljöpåverkan från produktionsledet. Detta är viktigt,
              och det hoppas jag att vi så småningom kan arbeta vidare med och
              ta tag i. Vi har också föreslagit 13 etappmål inom områdena luftföroreningar,
              farliga ämnen, avfall och biologisk mångfald.
            </seg>
            <seg n="901a9356">
              I den biologiska mångfalden finns, herr talman, det som är så
              viktigt och som så många talar om nu: ekosystemtjänster och resiliens.
              Här finns etappmål om hotade arter och naturtyper, om invasiva
              främmande arter, om mer kunskap om den genetiska mångfalden och
              om den biologiska mångfaldens och ekosystemtjänsternas värde.
              Vi vet att en utredning om detta pågår. Många raljerar över att
              det görs så många utredningar, men det är denna kunskap vi behöver
              ta till oss och få för att kunna fatta kloka och långsiktiga beslut.
            </seg>
            <seg n="19fb2666">
              Herr talman! Lokalt och regionalt miljöarbete är förstås en grundförutsättning
              för att lyckas. Det handlar om att stimulera miljöteknikföretag,
              om fortsatta forskningsinsatser och om att få till ett tydligt
              ramverk för samhällsplanering, där inte minst den regionala nivån
              måste finnas med i planeringen. Vi har nu plan- och bygglagen
              och strandskyddsbestämmelser tillsammans med miljöbalken. Det
              är då det kan ske en samlad och integrerad miljöprövning där vi
              också måste inkludera EU-kraven. De verktyg som finns till hands
              heter översikts- och detaljplaner, områdesbestämningar, miljökonsekvensbeskrivningar
              och bygglov där hänsyn tas.
            </seg>
            <seg n="6e9505c8">
              Regeringen har jobbat mycket med det här. Vi har arbetat med
              att få fram förenklingar och tidsförkortningar men också en smart
              samordning av till exempel miljödomstolar och färre länsstyrelser
              som koncentrerar sig och som får specialkompetens på speciella
              områden. Det är fortsatt angeläget att näringslivet och den ideella
              sektorn också finns med i allt detta arbete och deltar aktivt.
              Det sker bland annat i Miljömålsberedningens arbete.
            </seg>
            <seg n="75c34d01">
              Herr talman! Helt nyligen har regeringen presenterat en mineralstrategi.
              Det är nödvändigt med en samlad strategi och en samlad struktur
              då efterfrågan på mineraler ökar. Denna utökning och denna utvinning
              måste ske i samklang med miljö-, natur- och kulturvärden där hänsyn
              tas till människor som bor i dessa områden. Inte minst har den
              samiska befolkningen nämnts i sammanhanget. Det är viktigt att
              kunna balansera exploateringsintressena mot alla de viktiga intressen
              som handlar om att vi ska bibehålla en god miljö och ta hänsyn
              till vatten och till våra jordar.
            </seg>
            <seg n="2df52ca6">
              En viss förbättring skedde 2005 vad gäller fastighetsägares möjligheter
              genom att man lade till en ny lag om detta. Givetvis är det nu
              viktigt att vi arbetar vidare på denna linje, för här krävs ytterligare
              insatser, till exempel tydligare kravspecificering för sanering,
              som har nämnts här.
            </seg>
            <seg n="b2a1af7e">
              Fortfarande är detta min bestämda uppfattning: Jag anser att
              gruvbolag hittills inte har tagit dessa problem på så stort allvar
              som de skulle behöva göra. Här finns fortfarande berg av avfall.
              Som vi vet finns det lakvatten. Som vi också vet innehåller gruvavfallet
              fortfarande skadligt höga halter av metaller, till exempel zink,
              koppar, bly, kadmium, krom och arsenik.
            </seg>
            <seg n="c112d6a8">
              Det pågår dock forskning, bland annat vid Örebro universitet,
              om hur man ska kunna återanvända och återvinna detta avfall. Det
              pågår också ett gemensamt arbete om dessa frågor inom Nordiska
              rådet och Nordiska ministerrådet. Bland annat arrangerades ett
              särskilt seminarium i förra veckan.
            </seg>
            <seg n="a4bb2f16">
              Det är viktigt att vi arbetar tillsammans och framåt i dessa
              frågor. Vi har stora utmaningar, som vi har påmints om. Vi tar
              dem på allvar. Vi vill, och vi arbetar aktivt. Vi visar det genom
              forskning, genom att satsa på teknikutveckling, genom konkreta
              lösningar och genom ett effektivare myndighetsarbete. Men i detta
              arbete är vi ödmjuka, och vi behöver samverka mycket mer.
            </seg>
          </u>
          <note n="166e4fc7">
            Herr talman! I samband med debatten om ett annat betänkande här
            i kammaren under förra veckan, Naturvård och biologisk mångfald
            m.m. , sade jag bland annat:
          </note>
          <note n="4e4bb6d4">
            Herr talman! Jag yrkar bifall till förslaget i betänkandet och
            avslag på samtliga yrkanden.
          </note>
          <note type="speaker" n="433ebedf">
            Anf. 62 JENS HOLM (V) replik:
          </note>
          <u who="jens_holm_726eb1" xml:id="i-bfa7c929a1f0a335-1" n="f462ca9b" next="i-b80e946ff3eb2a17-1">
            <seg n="928106c0">
              Herr talman! Jag har några frågor till Anita Brodén. Folkpartiet
              är ett parti som står på solid grund på marknadsekonomin. Därför
              skulle jag vilja veta vad ni anser om en handelsgödselskatt. Det
              innebär att man sätter ett pris på det som släpps ut i jordbruket
              och att vi får in intäkter till viktigt miljöarbete, till exempel
              miljöforskning på Lantbruksuniversitetet. Det är det ena.
            </seg>
            <seg n="cb0828c6">
              Jag tycker också att det var kul att höra att du, precis som
              vi i Vänsterpartiet, vill att gruvbolagen ska ta ett större samhällsansvar,
              helt enkelt. Vi i Vänsterpartiet har lagt fram ett konkret förslag
              om att höja mineralavgiften. I dag betalar bolagen i praktiken
              ingenting för det som de tar upp från gruvorna. Tycker Folkpartiet
              att detta är en bra idé?
            </seg>
            <seg n="4657ff6b">
              Och hur ser ni på det som vi lyfter upp i vår reservation om
              att vi vill att bolagen ska ha en försäkring? Om olyckan är framme
              ska inte ett bolag bara kunna smita från ansvaret. De ska ha ett
              ansvar, och de ska se till att de har en ekonomisk uppbackning
              för att sanera och återställa efter sin verksamhet.
            </seg>
            <seg n="e29418ca">
              Det var kul att du tog upp terrängkörningen. Förhoppningsvis
              kan vi bli överens när det kommer ett konkret förslag från Naturvårdsverket.
              Jag tycker att det är viktigt att vi lyfter upp frågan, för detta
              är ett stort problem inte minst i fjällen och när det gäller det
              som ska vara ett av våra miljömål, nämligen en storslagen fjällmiljö.
              Terrängkörningslagen är från 1975. Vi borde kunna modernisera
              den rätt mycket mer och anpassa den till dagens förhållanden.
              Jag hoppas att detta ligger inom ramen för det som Naturvårdsverket
              kommer att komma med.
            </seg>
          </u>
          <note n="b9240cb4">
            Anf. 63 ANITA BRODÉN (FP) replik:
          </note>
          <u who="jens_holm_726eb1" xml:id="i-b80e946ff3eb2a17-1" n="f462ca9b" prev="i-bfa7c929a1f0a335-1">
            <seg n="91b30c6b">
              Herr talman! Jag tackar för frågorna. Jag försöker ta dem undan
              för undan och ber att få återkomma under nästa replikskifte om
              det behövs.
            </seg>
            <seg n="cabd9b2f">
              Vi tar det sista först terrängkörning. Jag påminde om att Regeringskansliet
              har fått detta uppdrag. Jag utgår från att terrängfordon ingår
              där. Jag förutsätter det eftersom det är tydligt i uppdraget.
              Vi vet om att det finns en problematik kring terrängfordonen,
              men de är också nyttofordon för en del av näringen. Därför får
              man hitta ett sätt att hantera det. Detta är min utgångspunkt.
            </seg>
            <seg n="12785f53">
              Vi är för marknadsekonomi. Vi är också för tydliga ramverk. Vi
              har även en annan grundprincip, nämligen att förorenaren ska betala.
              Detta är några principer, och vi brukar jobba med att de ska hålla
              ihop. Vad gäller det specifika med gödselskatten tror jag att
              det är allmänt känt att vi framför allt har pekat ut kadmium i
              handelsgödseldelen. Vi vill definitivt ta ut detta.
            </seg>
            <seg n="1e62a0df">
              Sedan vill vi fortsätta resonemanget vad gäller det övriga, och
              det gör vi inom Alliansen. Men vår grunduppfattning i detta är
              att vi anser att vi har gett bönderna ett löfte om en kompensation
              när det blev en ändring i fossilanvändningen och dieselskatten.
              Det kompenseras på det här viset. Vi önskar att de skulle få en
              kompensation, men inte i form av handelsgödseln. Jag hoppas att
              jag har klargjort denna del.
            </seg>
            <seg n="0d20a7ee">
              Jag ber att få återkomma i nästa replik om gruvbolagen, herr
              talman, för jag ser att tiden rinner i väg.
            </seg>
          </u>
          <note type="speaker" n="e89fa38a">
            Anf. 64 JENS HOLM (V) replik:
          </note>
          <u who="jens_holm_726eb1" xml:id="i-bfa7c929a1f0a335-2" n="f462ca9b" next="i-b80e946ff3eb2a17-2">
            <seg n="8163be44">
              Herr talman! Jag tackar för klargörandet om handelsgödselskatten.
              Vi kanske kan klubba igenom det vid något tillfälle här i riksdagen
              eftersom det ser ut som om vi kan få majoritet för detta. Det
              vore bra, inte minst för vår miljö. Det vore också bra för dem
              som är beroende av de intäkter som handelsgödselskatten tidigare
              drog in, inte minst forskningen på vårt lantbruksuniversitet.
            </seg>
            <seg n="8622afac">
              Jag tycker att det är viktigt att vi får ett svar från Folkpartiet
              gällande gruvbolagens ansvar. Jag tror nämligen att om vi höjer
              mineralavgiften den är i dag faktiskt på en löjligt låg nivå,
              i praktiken ingenting till 10 procent av det värde som landas
              från gruvorna, vilket vi i Vänsterpartiet har föreslagit, får
              vi också de bolag som är seriösa. Vi får dem som gör långsiktiga
              investeringar och vill ta ett ansvar för lokalsamhället och miljön,
              inte bara de kortsiktiga spekulanter som kommer hit och vill tjäna
              pengar snabbt. Det tror jag är en av poängerna med att höja avgiften.
            </seg>
            <seg n="a0f2decd">
              Sedan var min fråga det vi lyfter upp i reservationen, nämligen
              att bolagen ska ha en ekonomisk försäkring för om olyckan är framme
              eller bara för det de så att säga allmänt ställer till med. De
              ska ha en ekonomi så att de kan sanera och återställa detta. Det
              vore bra att veta på vilket sätt Folkpartiet vill driva frågorna
              om ett större ansvar för gruvbolagen framåt.
            </seg>
          </u>
          <note n="ea2d6daf">
            Anf. 65 ANITA BRODÉN (FP) replik:
          </note>
          <u who="jens_holm_726eb1" xml:id="i-b80e946ff3eb2a17-2" n="f462ca9b" prev="i-bfa7c929a1f0a335-2">
            <seg n="fc10c2fb">
              Herr talman! Jag vill börja med att påminna om en annan sak som
              är sjösatt, och det är det nationella mineralforumet. Här kommer
              alla aktörer att kunna samlas. Det är näringsministern som leder
              detta forum, och här finns alla möjligheter att ta upp många av
              dessa diskussioner. Jag tror att vi alla är överens om att med
              hänsyn tagen till den exploateringsvåg som nu sker, inte bara
              nationellt utan även internationellt, och med hänsyn tagen till
              det vi diskuterar kring Arktis är det viktigt att vi har en långsiktighet
              och att miljöfrågorna finns väldigt nära. Det är alltså viktigt;
              här kommer företagen inom både gruvnäringen och mineralnäringen
              att få samlas med ministern som ordförande.
            </seg>
            <seg n="7cc9b6d3">
              Med tanke på principen att förorenaren ska betala är det intressant
              att inte slå undan tanken kring avgifter. Det är dock någonting
              jag får hänskjuta till att vi i Alliansen får jobba vidare med
              detta, men jag tycker att det kan ligga en poäng i det. Det måste
              jag ändå tillstå och på något sätt ge dig kredit för kring dessa
              frågor.
            </seg>
            <seg n="7a37be95">
              När det gäller handelsgödselskatten är det också en sak vi kommer
              att fortsätta att arbeta med inom Alliansen. Frågorna är alltså
              inte döda, utan de lever i allra högsta grad. Vi har ett gemensamt
              ansvar, och vi har ett gemensamt engagemang. Jag hoppas också
              att vi ska hitta vettiga lösningar för att klara detta framöver.
            </seg>
          </u>
          <note type="speaker" n="ddb9f9dd">
            Anf. 66 INGER FREDRIKSSON (C):
          </note>
          <u who="unknown" xml:id="i-1d4433c3d764a687-6" n="0bb1c8a8">
            <seg n="10305f04">
              Herr talman! Miljöpolitiken ska byggas underifrån. Därför går
              Centerpartiet i spetsen för en utveckling som bygger upp miljöpolitiken
              underifrån genom insatser som kan göras på lokal och regional
              nivå.
            </seg>
            <seg n="9cb975a4">
              Även om Sverige är med och ser till att viktiga klimatförhandlingar
              går i mål måste nämligen alla stora steg bygga på de små steg
              enskilda människor tar i olika samhällssammanhang. Det vi gör
              i vardagen som konsumenter när vi gör de bästa miljövalen, på
              väg till skolan eller arbetet och på fritiden är viktigt. Att
              göra rätt kräver kunskap och engagemang. Det går inte att lagstifta
              fram ett engagemang för miljöfrågorna. Ett engagemang för miljön
              måste bygga på förnuft och känsla, på kunskaper och engagemang.
            </seg>
            <seg n="55d68de3">
              I dag kännetecknas miljöpolitiken av ett myller av nationell
              lagstiftning, internationella överenskommelser och europeiska
              direktiv. Sverige behöver utveckla en politik som kopplar ihop
              vad individen kan göra med vilka befogenheter som ligger på lokal,
              regional, nationell respektive internationell nivå.
            </seg>
            <seg n="c5020c9c">
              Ett viktigt verktyg i miljöarbetet för att koppla ihop vad som
              måste göras är Färdplan 2050. Här har Miljödepartementet och miljöminister
              Lena Ek varit drivande för att få fram en hållbar plan. Vi i Centerpartiet
              vill nu se regionala och lokala färdplaner som tas fram i samverkan
              med näringslivet och andra som kan påverka den framtida miljön.
              För vi kan som sagt inte prata oss till god miljö; det kräver
              handling av många.
            </seg>
            <seg n="bbc68788">
              I utskottets betänkande skriver vi att det ska framgå hur kommunen
              i den fysiska planeringen avser att ta hänsyn till och samordna
              översiktsplanen med exempelvis regionala klimat- och energistrategier,
              länsplaner för transportinfrastruktur och miljökvalitetsmålen.
              I min hemkommun Katrineholm är översiktplanen från förra århundradet.
              Arbetet pågår med förnyelsen, får jag ändå säga. Jag hoppas få
              se hur miljöplaneringen vävs in i den övriga planeringen på ett
              bra sätt för att se till att det vi fattar beslut om i riksdagen
              verkligen fungerar i praktiken.
            </seg>
            <seg n="099f1371">
              Centerpartiet anser att kommunerna behöver få större frihet att
              ställa miljökrav i detaljplaner och vid exploateringsavtal. Det
              bör också, enligt vår mening, vara möjligt att ta beslut om införande
              av trängselavgifter på lokal eller regional nivå och få lov att
              använda intäkterna för att förbättra den lokala miljön. Kommunerna
              måste dessutom kunna använda lagen om offentlig upphandling som
              en hävstång för bättre miljö och bättre mat.
            </seg>
            <seg n="2d163211">
              Herr talman! Att ha tillgång till dricksvatten kan tyckas som
              en självklarhet för många människor. I själva verket är det ett
              livsmedel som i stora delar av världen är en bristvara. Centerpartiet
              anser att Sverige ska prioritera insatser för att trygga en långsiktigt
              hållbar och säker vattenförsörjning, både i nationellt och i internationellt
              arbete.
            </seg>
            <seg n="06efe907">
              I framtiden talar mycket för att situationen med tillgången till
              vatten kommer att ytterligare försämras, och det kommer att ställa
              krav på omvärlden att hushålla med sitt vatten. Med ett förändrat
              klimat och ändrade levnadsvanor behöver även vi i Sverige se över
              vår dricksvattenförsörjning så att den sker på ett säkert sätt.
              Kommunerna har här ett stort ansvar, men som jag har sagt tidigare
              har vi som individer också ett ansvar. I betänkandet tas problemen
              med läkemedelsrester i vattnet upp. Vår tilltro till läkemedel
              är stor, och det är inte alltid så att de enbart gör gott. Många
              substanser far rakt genom kroppen och passerar även reningsverken
              utan större besvär för att därefter orsaka förändringar på exempelvis
              fiskar.
            </seg>
            <seg n="1dd9aab0">
              En hel del kan vi göra åt detta genom att inte använda toaletten
              som en soptunna utan i stället skicka exempelvis hormonplåster
              och överskottsgelé till de brännbara soporna. En annan åtgärd
              är att se till att en miljömärkning av läkemedel införs, så att
              det blir enklare att göra miljömedvetna val. En medicins miljöpåverkan
              bör rimligen också få plats bland biverkningarna på bipacksedeln.
            </seg>
            <seg n="ef845889">
              Att minimera läkemedelsrester i vatten är ett led för att nå
              målet Giftfri miljö. Här har miljöminister Lena Ek framgångsrikt
              arbetat för att få fram bland annat ett förbud mot bisfenol A.
              Arbetet mot skadliga kemikalier är ett kontinuerligt arbete där
              vi hela tiden når nya framgångar, även om man kan tycka att det
              går långsamt. Vi slår oss dock inte till ro förrän vi har en trygg,
              giftfri miljö för oss att leva i och för våra barn att växa vidare
              i.
            </seg>
            <seg n="ae10d467">
              Herr talman! Centerpartiet ser hela landet. Nyckeln till en god
              miljö och ett hållbart Sverige ligger i en levande landsbygd som
              driver den gröna utvecklingen i samklang med städer och småorter.
              Vi vet att vi inte kan ha oändlig tillväxt av resursförbrukning
              på en ändlig planet, men vi kan inte heller vinna kriget mot fattigdomen
              utan tillväxt. Miljöförstörande tillväxt avlivar sig själv. Avskaffad
              tillväxt stryper i stället framtidsförutsättningen för jordens
              fattiga. Jordens resursförbrukning måste hållas inom planetens
              gränser.
            </seg>
          </u>
          <note n="99d94e3f">
            Jag yrkar bifall till utskottets förslag och avslag på samtliga
            reservationer.
          </note>
          <note type="speaker" n="5f308d6b">
            Anf. 67 SARA KARLSSON (S) replik:
          </note>
          <u who="sara_karlsson_feeb89" xml:id="i-dc68eae922abaf35-3" n="6872133a">
            <seg n="28fcd5fa">
              Herr talman! Miljöarbetet måste drivas fram på lokal nivå, säger
              Inger Fredriksson. Jag håller såklart med; det lokala arbetet
              för att motverka klimatförändringar och uppnå andra miljömål är
              otroligt viktigt.
            </seg>
            <seg n="61680278">
              Vi är länskamrater, jag och Inger jag kommer från Eskilstuna,
              som också ligger i Sörmland och som blev årets miljökommun förra
              året.
            </seg>
            <seg n="331ab9f2">
              Där tycker de också att det lokala miljöarbetet är viktigt, men
              de känner inte det stöd från nationell nivå som skulle behövas.
              Även om det lokala miljöarbetet är otroligt viktigt behövs det
              också ett politiskt ledarskap på nationell nivå som skapar förutsättningar
              och som uppmuntrar till det lokala miljöarbetet. Den här regeringen
              har bland annat tagit bort det klimatinvesteringsprogram som fanns
              tidigare. Det skapade förutsättningar för lokalt klimatarbete
              och lokalt engagemang.
            </seg>
            <seg n="b73af849">
              Jag skulle vilja veta vad regeringen gör för att stärka sambandet
              mellan den nationella och den lokala nivån och för att underlätta
              och stärka det kommunala miljöarbetet.
            </seg>
          </u>
          <note type="speaker" n="78a8ad06">
            Anf. 68 INGER FREDRIKSSON (C) replik:
          </note>
          <u who="unknown" xml:id="i-1d4433c3d764a687-7" n="0bb1c8a8">
            <seg n="640d3735">
              Herr talman! Tack för att du tog upp det lokala arbetet, Sara
              Karlsson! Jag sade nog i mitt anförande att vi måste jobba på
              alla fronter men att den lokala nivån och vad vi som individer
              kan göra också är viktigt. Som jag också sade har vi lagt fram
              en färdplan till 2050.
            </seg>
            <seg n="f29f321f">
              Hur stöttar vi den lokala nivån? Vår miljöminister Lena Ek är
              på en rundtur genom Sverige där hon ser de lokala exemplen och
              tar med sig dem för att föra dem vidare i andra sammanhang.
            </seg>
            <seg n="335f1ec2">
              Jag tror att du avsåg Klimp. Jag har tyvärr en kort bakgrund
              i den här rollen. Den fungerade väl för sin tid, men det finns
              inget som säger att man inte kan förändra arbetet och göra på
              ett annat sätt.
            </seg>
          </u>
          <note type="speaker" n="62da2e4e">
            Anf. 69 SARA KARLSSON (S) replik:
          </note>
          <u who="sara_karlsson_feeb89" xml:id="i-dc68eae922abaf35-4" n="6872133a">
            <seg n="f05128c9">
              Herr talman! Det verkar som om vi är helt överens om att det
              lokala miljöarbetet är mycket viktigt. Men för att vi ska kunna
              se mer av aktivt lokalt miljöarbete, vilket sker i många kommuner
              men skulle behöva ske i större utsträckning, behövs det också
              ett tydligare och bättre politiskt ledarskap nationellt. Det behövs
              ett ledarskap som ser att det finns olika förutsättningar i olika
              kommuner och som stöttar och hjälper de kommuner som har det svårare
              att ta sig fram.
            </seg>
            <seg n="a5549fbd">
              Inger nämner Klimp:en här, och det var såklart den jag avsåg.
              Det är möjligt att den behöver förändras. Vi socialdemokrater
              föreslår att det klimatinvesteringsprogram som fanns tidigare
              återinförs, men vi tar också ett nytt grepp och siktar in oss
              mer på lokala klimatinnovationer. Det är ett sätt att modernisera
              och förändra det system som fanns tidigare. Jag hoppas såklart
              att Inger Fredriksson ska ansluta sig till uppfattningen att det
              är ett viktigt arbete som regeringen bör initiera.
            </seg>
          </u>
          <note type="speaker" n="2a575187">
            Anf. 70 INGER FREDRIKSSON (C) replik:
          </note>
          <u who="unknown" xml:id="i-1d4433c3d764a687-8" n="0bb1c8a8">
            <seg n="0cbf2f45">
              Herr talman! Det är klart att olika regeringar arbetar på olika
              sätt. Vi vill uppmuntra kommuner, landsting och regioner att göra
              egna färdplaner. Vi tror att det är bra att kunna engagera många
              människor i det här arbetet. Klimp:en hade också en tendens att
              ha ett ovanifrånperspektiv, och miljöarbetet måste drivas underifrån
              så att vi får ett engagemang för de här viktiga frågorna.
            </seg>
          </u>
          <note type="speaker" n="9a43ebf9">
            Anf. 71 IRENE OSKARSSON (KD):
          </note>
          <u who="christina_oskarsson_f64ac1" xml:id="i-4e7e5fc5074eec6b-2" n="a0e0d3eb">
            <seg n="31ffe387">
              Herr talman! När det gäller övergripande miljöfrågor sade Helena
              Leander tidigare i debatten något som jag tycker var ganska intressant.
              Hon sade att ibland tror vi att vi ska få hålla oss till de här
              övergripande frågorna, men vi landar lätt i skoterkörning, terrängfordon
              och annat. Jag kan hålla med om det. Det blir lätt lite slagsida,
              men det kan bero på att det är ett motionsbetänkande och att vi
              inte behandlar de övergripande frågorna även om rubriken är satt
              så.
            </seg>
            <seg n="893f6a7e">
              Herr talman! Det ger oss ändå möjligheten att föra den här diskussionen.
              Jag skulle vilja fortsätta lite där Inger Fredriksson slutade
              nyss. Vi måste ta vår utgångspunkt i att miljöfrågorna är allas
              vårt gemensamma ansvar och måste hanteras på den nivå där det
              är mest lämpligt. Jag ser det vår miljöminister nu gör som en
              viktig ansats för att jobba i det lokala perspektivet.
            </seg>
            <seg n="dfbcab0f">
              Jag har sagt det förut, och det är flera kolleger som har sagt
              det i tidigare anföranden i dag, så jag fortsätter väl på samma
              linje: Agenda 21-arbetet är oerhört centralt för att vi ska klara
              miljömålen. Det handlar om människors eget engagemang, förståelse
              och kunskap.
            </seg>
            <seg n="0580dd7f">
              Herr talman! Vi har tagit många steg under den en och en halv
              mandatperiod som alliansregeringen nu har regerat. Vi har bland
              annat förändrat det övergripande generationsmålet. Jag tycker
              att det är oerhört viktigt. Som kristdemokrat är jag mycket glad
              att återigen säga att det handlar om att vi ska lösa problemen
              och inte lägga över dem på andra. Det är oerhört centralt.
            </seg>
            <seg n="9e2ac152">
              Miljömålsberedningen är en annan mycket viktig sak som alliansregeringen
              har tillsatt. Den som lyssnar kan tycka att det bara pratas om
              beredningar och utredningar, men jag tror att detta är en av de
              mest centrala uppgifter vi kan ha. Det handlar om långsiktigt,
              strategiskt tänkande över blockgränserna för att hitta vägar fram.
            </seg>
            <seg n="62f4002b">
              Herr talman! Jag dristar mig att tro att ett av de viktigaste
              uppdrag jag har fått från mitt parti är förtroendet att vara med
              i Miljömålsberedningens arbete. Beredningen ska samverka med samhällets
              alla aktörer för att vi tillsammans ska kunna ta fram hållbara
              och tydliga strategier och mål för arbetet.
            </seg>
            <seg n="0d2b5706">
              Men Miljömålsberedningen ska inte göra allt. I debatten tidigare
              har det låtit som om den är det enda verktyget. Det är den inte.
              Myndigheter ska göra sitt, företag ska göra sitt, vi som enskilda
              ska göra vårt och denna kammare ska ta sin del för att förändra
              lagar och regler när så är nödvändigt.
            </seg>
            <seg n="17117f66">
              Miljömålsberedningens uppgift är att göra de svåra avvägningar
              som kommer att vara än mer nödvändiga framgent. När olika intressen
              står mot varandra måste vi våga göra avvägningarna, och avvägningar
              kräver kunskap, dialog och tid.
            </seg>
            <seg n="f2f8bcf3">
              Därför är det arbete som just nu pågår, som handlar om hållbar
              markanvändning och skogsfrågor, ytterst spännande. Skogen är vårt
              förnybara guld eller kanske den oslipade diamanten. Det var väl
              det diamanten var en gång i tiden: en kolbit?
            </seg>
            <seg n="75af6347">
              Skogen bidrar med trämassa, biologisk mångfald, ekosystemtjänster
              och råvara till drivmedel. Den är omistlig i sin funktion som
              kolsänka. Den är ovärderlig för vår rekreation. Den bevarar den
              biologiska mångfalden. Allt detta är allmänintressen. Allt detta
              måste vi se och våga göra tydliga avvägningar mellan.
            </seg>
            <seg n="0d60efd6">
              Skogsbruket och skogsindustrin är centrala för Sverige. Just
              denna vecka pågår faktiskt ett antal mycket intressanta seminarier
              på det här ämnet.
            </seg>
            <seg n="066087ad">
              Sverige har en stor del av sin nettoinkomst från skogen. Det
              ska vi inte glömma bort. Efterfrågan på trävaror kommer att bli
              större. Häromdagen sjösattes ett projekt i Småland där man tillsammans
              med glasindustrin ska bygga nytt och bygga mer av trä. Det är
              dessutom lett av en östgöte, så det blir säkert bra.
            </seg>
            <seg n="56f938cd">
              Vi måste ta ett gemensamt, långsiktigt ansvar. För oss som lagstiftare
              är det också viktigt att se vår begränsning. Det är viktigt att
              se att den enskilda äganderätten är oerhört central.
            </seg>
            <seg n="1de4b26d">
              Herr talman! Jag ska inte ta upp allt som står i mitt manus,
              men jag måste ändå få kommentera Vänsterpartiet syn på detta och
              det som Jens Holm sade här nyss. Det gäller människors syn på
              sin skog. Vems skog? Jag har sagt många gånger att jag har haft
              förmånen att vara född på en liten gård i Småland. Jag är bara
              tredje generationen på den fastigheten. Men där min släkt kommer
              ifrån har elva generationer funnits på samma fastighet. Där kanske
              jag skulle ha kunnat säga att det är vår skog. Nu är det inte
              det, för den ägs inte av min syssling längre. Men desto viktigare
              är det att vi ger kunskap om vad skog har för betydelse och vad
              skog är möjligt till. Då tror jag att den linje som Vänsterpartiet
              har slagit in på i det här betänkandet och i andra diskussioner
              är oerhört farlig, när det gäller att vi ska ta ett gemensamt
              ansvar och att enskilda ägare ska se betydelsen av vad de gör.
            </seg>
            <seg n="d9722109">
              Däremot, herr talman, är det viktigt att vi avsätter forskningsresurser
              till att se olika perspektiv av vad skogen har för betydelse.
              Future Forests är ett sådant initiativ. Mer av liknande satsningar
              måste till framöver. Då är det glädjande att se att vi har en
              regering som ser helheten och sätter till resurser till forskning
              och utveckling även i detta sammanhang. Skogens perspektiv är
              så mångfasetterade, och det behövs en bred kompetens när det gäller
              att jobba med de här frågorna.
            </seg>
            <seg n="9063dac9">
              Herr talman! Jag ska också säga några ord om en giftfri miljö
              och läkemedel. Flera talare har tidigare konstaterat vikten av
              att vi jobbar med de här frågorna internationellt, precis som
              Miljömålsberedningen sade. Lars Hjälmered med flera har kommenterat
              att processen med betänkandet som Miljömålsberedningen lämnade
              rullar på enligt tänkt plan. Häromdagen kom ytterligare en utredning
              som stryker under vad Miljömålsberedningen sade i sitt betänkande
              Ersättning vid läkemedelsskador och miljöhänsyn i läkemedelsförmånerna
              . Där stryks tydligt och klart under att det är det EU-gemensamma
              regelverket vi måste ge oss på. Det är där vi måste förändra.
              Sedan kan mycket ske på frivillig väg, på läkemedelsproducenternas
              egna initiativ naturligtvis, och mycket har redan gjorts. Företag
              som är etablerade i Sverige har valt att gå före och visa vägen.
            </seg>
            <seg n="1848ebeb">
              Läkemedelsindustriföreningen har låtit analysera hur incitament
              till frivilliga miljöanpassningar kan skapas inom ramen för utbytessystem
              med mera, hur en miljömålspremie i det här sammanhanget skulle
              kunna se ut och så vidare. Men det behöver jobbas vidare med de
              här frågorna, och det görs nu. Jag ser med glädje fram emot när
              det här är tillräckligt berett för att kunna läggas på riksdagens
              bord, och den processen rullar på med så hög hastighet som bara
              är möjlig.
            </seg>
            <seg n="c333bb0e">
              Herr talman! Det är också viktigt, återigen, att säga att den
              nuvarande alliansregeringen har tagit fram tydliga dokument som
              ska leda oss i arbetet framåt. Färdplan 2050 är ett sådant. Men
              det regeringen gör är också att lyssna. Man lyssnar utåt i landet
              hos företag och i näringsliv för att få det som flera talare har
              sagt här före mig, nämligen kunskap och känsla. Vi måste gemensamt
              äga de här processerna för att de ska ge framgång. Då är det lokala
              perspektivet oerhört centralt och företagens engagemang väldigt
              viktigt. Med det, herr talman, vill jag yrka bifall till förslaget
              i betänkandet och avslag på samtliga motioner.
            </seg>
          </u>
          <note type="speaker" n="64206298">
            Anf. 72 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-9" n="f462ca9b">
            <seg n="773a2f67">
              Herr talman! Jag skulle gärna vilja veta vad det är i Vänsterpartiets
              skogspolitik som Irene Oskarsson tycker är så farligt. Grunden
              för vår skogspolitik är att vi vill att det ska tas ett större
              ekologiskt och socialt ansvar hos skogsägarna. Vi tror inte på
              Eskil Erlandssons devis om frihet under ansvar. Vi tror att vi
              politiker också måste ta ett större ansvar för att skogsbruket,
              på det sätt som det bedrivs i dag, ska uppfylla våra miljömål
              och också de höga förväntningarna från alla de människor som lever
              och verkar i skogen varje dag.
            </seg>
            <seg n="670b6ecc">
              Ett konkret exempel som jag tar upp är att det ska vara obligatoriska
              samråd inför slutavverkningar av skog, därför att skogsbolagen
              ska ha en dialog med de människor som berörs så att det inte blir
              så att det inte finns någon skog kvar när man kommer hem från
              sommarlovet och vill gå ut och plocka bär och svamp.
            </seg>
            <seg n="3b13b1b6">
              Jag vet att det finns flera seriösa skogsägare som bedriver samråd
              med de berörda. Det är jättebra, men vi vill att den höga nivån
              ska gälla för alla andra också.
            </seg>
            <seg n="df3d4490">
              Vi har en mängd andra förslag också vad gäller skogspolitiken,
              men jag börjar med samrådsförslaget. Sedan kan vi återkomma till
              det andra.
            </seg>
          </u>
          <note type="speaker" n="468a4b7b">
            Anf. 73 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-4e7e5fc5074eec6b-3" n="a0e0d3eb">
            <seg n="cf9a53db">
              Herr talman! För mig är det centralt att svensk skogspolitik
              står på två ben. Den står på att vi har frihet under ansvar, och
              det är ett ekonomiskt perspektiv och ett ekologiskt perspektiv
              som ska samverka. Den grundbulten är för mig central. För mig
              som kristdemokrat, och jag tror mig kunna säga för regeringen
              som helhet, är detta en oerhört viktig utgångspunkt.
            </seg>
            <seg n="92126fc5">
              Nästa viktiga utgångspunkt för mig, herr talman, är att jag tror
              att 99 procent av alla markägare vill göra rätt och vill göra
              det de kan. Därför är det intressant att se att Skogsstyrelsen,
              med de dialogprojekt man startat och med de satsningar som har
              gjorts på annat sätt, nu har tagit initiativ för att höja kunskapsnivån
              hos sina egna medarbetare, framför allt för att de ska kunna bibringa
              kunskap ut i landet. 350 000, om jag minns rätt, skogsägare i
              Sverige måste ha förutsättningar att bedriva ett skogsbruk på
              ett sätt som är hållbart och fungerar.
            </seg>
            <seg n="0b8d82fd">
              Jens Holm talar om bolag, och då skulle jag vilja drista mig
              till att säga att ja, en del av svensk skog ägs av bolag, och
              en del av svensk skog ägs av mig närstående organisationer eller
              samfund Svenska kyrkan är en stor skogsägare och där tas ett starkt
              miljöansvar. Men när det gäller de mindre skogsägarna tror jag
              inte att Vänsterpartiets väg för ett hållbart skogsbruk är vägen
              fram, därför att den slår undan fötterna för tilltron till individens
              förmåga att driva en verksamhet.
            </seg>
          </u>
          <note type="speaker" n="03f28f37">
            Anf. 74 JENS HOLM (V) replik:
          </note>
          <u who="jens_holm_726eb1" xml:id="i-d3afd25d194c4c28-10" n="f462ca9b">
            <seg n="e611f0fd">
              Herr talman! Irene Oskarsson gav inget konkret svar på min ganska
              konkreta fråga, nämligen om det ska vara ett obligatoriskt samråd
              inför varje slutavverkning av skog i Sverige. Som jag sade tillämpar
              många skogsbolag redan detta tillvägagångssätt, och det kan säkert
              vara flera av de där samfunden och privatpersonerna som Irene
              Oskarsson hänvisar till som också gör det. Men varför då inte
              lyfta upp det till norm?
            </seg>
            <seg n="d847e34d">
              Jag noterade att när Irene Oskarsson höll sitt anförande om värdet
              av skogen hon pratade om biomassa, timmer, virke och sådana saker
              nämnde hon inte turismen. Turismen är en av våra snabbast växande
              sektorer i Sverige, och den omsätter mer än 200 miljarder kronor
              varje år. Naturturismen är en av de bärande delarna där. Enligt
              alla prognoser är det just naturturismen i glesbygden i norra
              Sverige som kommer att växa snabbast. Då är det viktigt att vi
              har en fin och välskött skog kvar. Därför tror jag att det behövs
              en mer ansvarsfull skogspolitik i dag än den som förs från regeringen,
              som heter frihet under ansvar och som i praktiken innebär att
              man lägger allt ansvar på skogsägarna.
            </seg>
            <seg n="38c75ca4">
              Jag tror också gott om väldigt många skogsägare i Sverige, men
              kom ihåg att i den här branschen finns också stora bolag som är
              ekonomiskt pressade och behöver tjäna pengar, och då är det bästa
              sättet för att garantera miljöhänsynen och de sociala värdena
              i skogen att vi sätter en hög ribba från riksdagen. Det är det
              som jag saknar i regeringens politik. Men ge mig ett konkret svar
              på frågan om samrådet.
            </seg>
          </u>
          <note type="speaker" n="01276244">
            Anf. 75 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-4e7e5fc5074eec6b-4" n="a0e0d3eb">
            <seg n="4cced667">
              Herr talman! Jag kan börja med att konstatera att Jens Holm har
              rätt i att turism är ytterligare en viktig faktor. Det finns många
              områden som jag inte räknade upp där skogen har en central betydelse
              och är viktig för vårt lands utveckling. Turismen är ett sådant.
              Desto viktigare är det då att skogsägare av både liten och stor
              dignitet vad gäller markinnehav ser möjligheterna och får ha de
              möjligheterna att bedriva ett skogsbruk som möjliggör turism och
              som möjliggör långsiktighet.
            </seg>
            <seg n="a26ed197">
              Jag tror, herr talman, att om det är några som ser behovet av
              att tänka långsiktigt så är det de stora skogsbolagen med sina
              stora markinnehav. För att svara på Jens Holms fråga, slutligen:
              Nej.
            </seg>
          </u>
          <note n="97a46562">
            Överläggningen var härmed avslutad.
          </note>
          <note n="2d063f18">
            8 § Handelspolitiska frågor
          </note>
          <note n="526edcaf">
            Föredrogs
          </note>
          <note type="speaker" n="a829fd7d">
            Anf. 76 BÖRJE VESTLUND (S):
          </note>
          <note n="1c582d8a">
            Herr talman! Vi ska nu behandla näringsutskottets årliga betänkande
            om handelspolitik. I betänkandet behandlas motioner från allmänna
            motionstiden 2012, sammanlagt 39 motionsyrkanden behandlas, och
            i betänkandet finns elva reservationer.
          </note>
          <u who="borje_vestlund_6206fd" xml:id="i-56cec926f2b8a3cc-0" n="2667a48a" prev="i-8679421d7764eac4-0">
            <seg n="f79b6de5">
              Herr talman! Sverige är en liten exportberoende nation. Exporten
              är navet för vårt välstånd och vår välfärd. Den svenska industrin
              utgör ryggraden för den svenska exporten. Det bör dock i detta
              sammanhang understrykas att små och medelstora företag också är
              viktiga, och blir allt viktigare, för exporten. Särskilt gäller
              det de kreativa näringarna. Ett bra exempel på det är det svenska
              musikundret, men det finns naturligtvis fler. Trots att Sverige
              är ett litet land är vi världsledande inom några områden, inte
              minst gäller det den så kallade cleantechbranschen.
            </seg>
            <seg n="813c6313">
              Men man får aldrig glömma när man talar om handelspolitik att
              den även omfattar import och investeringsfrämjande. Det bör noteras
              att exempelvis en Volvobil som går på export oftast består av
              delar som tidigare importerats, och naturligtvis också av svensktillverkade
              delar.
            </seg>
            <seg n="d93bf877">
              Vidare måste tjänsteexporten nämnas. Huvuddelen av tjänsteexporten,
              närmare 70 procent, är direkt beroende av varuexporten. Det innebär
              att när man exporterar den Volvo jag nyss nämnde är den kanske
              förknippad med ett antal tjänster, till exempel försäkringar,
              uppdatering av datasystem, service med mera. Sedan finns givetvis
              också ren tjänsteexport, även om den inte är så välutvecklad ännu.
              Det kan således finnas anledning att se över hur vi ska utveckla
              tjänsteexporten.
            </seg>
            <seg n="32ffea77">
              Investeringsfrämjandet handlar om att utländska företag kommer
              till Sverige och etablerar sig här. Ett bra exempel på det är
              Facebooks etablering i Luleå, alltså placeringen av deras serverhallar
              där. Det innebär stora fördelar för Sverige. Det ger dels arbetstillfällen,
              dels en del skatteintäkter.
            </seg>
            <seg n="9119553a">
              Herr talman! Sverige är en frihandelsnation, vilket vi stolt
              brukar nämna i olika sammanhang. De flesta aktörer i Sverige är
              överens om det. De politiska partierna, näringslivet, fackföreningsrörelsen
              med flera slår vakt om frihandeln. Detta är relativt ovanligt
              i världen. Det kan råda stora motsättningar mellan industrin och
              staten för att man till exempel vill behålla olika typer av skyddstullar,
              men också fackföreningsrörelsen motsätter sig frihandel eftersom
              man inte vill riskera arbetstillfällen när andra länder vill komma
              och göra affärer på just deras område. I Sverige har vi löst detta
              genom den svenska modellen.
            </seg>
            <seg n="dd92ae8d">
              Den kritik som ibland riktas mot frihandeln är att handelsavtalen
              inte tar upp sådana frågor som mänskliga rättigheter, miljöfrågor,
              rätt att bilda fackföreningar med mera. Där anför man att man
              vill ha skärpta regler för svensk handel och att det ska ställas
              större krav på olika handelsavtal. Vi socialdemokrater menar att
              det finns reglerat i en rad regelverk, bland annat hos FN, ILO
              och OECD. Det innebär dock inte att allt är frid och fröjd, utan
              alla regelverk kan naturligtvis göras bättre. De ska därför ständigt
              ses över.
            </seg>
            <seg n="20718ba4">
              Herr talman! Enligt Lissabonfördraget ska EU driva alla 27 länders
              talan vid internationella förhandlingar. Den just nu viktigaste
              internationella handelsförhandlingen är den inom WTO. Syftet med
              WTO är att skapa ett globalt frihandelsavtal. Förhandlingarna
              har gått trögt de senaste åren. Inte minst gäller det kontroversiella
              frågor som skyddstullar för jordbruksprodukter; den rika världen
              ger omfattande exportstöd till jordbruksprodukter. För närvarande
              diskuteras ett så kallat minipaket där frågor om förenkling av
              handelsprocesser och tullkvoter för jordbruksprodukter samt utvecklingsfrågor
              ingår. Socialdemokraternas uppfattning i denna fråga är att exportstödet
              till framför allt jordbruket måste avskaffas. Där har vi en gemensam
              uppfattning i Sveriges riksdag. Dessutom måste krav ställas på
              att WTO-förhandlingarna får största möjliga transparens.
            </seg>
            <seg n="b4f93bcf">
              Herr talman! Riksdagens roll i handelspolitiken är ganska begränsad.
              Regeringen behöver inte inhämta riksdagens godkännande för att
              underteckna olika typer av handelsavtal. Detta åligger regeringen
              helt enligt vår konstitution och grundlag. Det är sällan debatter
              om handelspolitiken förekommer, förutom denna årliga debatt och
              eventuella interpellationsdebatter.
            </seg>
            <seg n="50f2af4d">
              Skrivelser som Berättelse om verksamheten i Europeiska unionen
              , och den typen av andra skrivelser från regeringen, har inte
              någon motsvarighet när det gäller handelspolitiken. Vi har därför
              i en gemensam reservation från S, V och MP begärt en sådan redovisning,
              vilket den moderatledda majoriteten samt Sverigedemokraterna dock
              avstyrkt. För oss framstår det som förvånande att partier som
              i vanliga fall kräver att det finns stor transparens i politiska
              processer inte vill ha detta när det gäller handelspolitiken.
              Det är ytterst beklagligt.
            </seg>
            <seg n="b6fed4d1">
              Herr talman! De aktiva insatser som man på politisk väg kan göra
              är sådana som främjar exporten. I Sverige sker detta genom myndigheten
              Sveriges export- och investeringsråd. Vidare finns stödorgan för
              export i form av Exportkreditnämnden, som försäkrar företag och
              banker mot risken att inte få betalt i exportaffärer, samt Svensk
              Exportkredit, som har till uppgift att hitta finansieringslösningar
              främst för stora företag vid exportaffärer.
            </seg>
            <seg n="cbdaf4eb">
              Vi ser i dag en allt tuffare global konkurrens där det gäller
              att ligga i framkant och blicka ut över nationsgränserna. Det
              blir allt viktigare att navigera i komplex samverkan såväl inom
              som mellan branscher. I dag möter alltför många små och medelstora
              företag hinder när de försöker ta sig utanför Sveriges gränser.
              Därför menar vi socialdemokrater att det behövs ytterligare åtgärder
              så att små och medelstora företag ska kunna ta sig ut på en internationell
              marknad. Vi menar att det bör utvecklas strategiska exportutvecklingsprogram
              mellan politik, näringsliv, akademi och fackföreningar. Det ger
              styrka, inriktning och konkurrensfördelar och gynnar främst små
              och medelstora företag som vill ut på den internationella marknaden.
            </seg>
            <seg n="a4a1c94c">
              För att göra svenska företag ännu mer konkurrenskraftiga som
              exportföretag behöver en översyn göras av de olika stödsystem
              som staten har för företag och organisationer. Denna översyn behöver
              göras för att främja handeln så att den inte halkar efter.
            </seg>
            <seg n="4ed23b24">
              Herr talman! Ett särskilt stöd som vi socialdemokrater vill lyfta
              fram är de regionala exportrådgivarna. Vi menar att det är viktigt
              att ytterligare förstärka denna verksamhet som verkar nära småföretagare
              i samtliga län med gratis exportrådgivning. Jag vill påminna om
              den extra insats vi föreslagit i årets budget. Vi vill förstärka
              rådgivningen speciellt för små och medelstora företag, så att
              fler företag börjar exportera. Det är viktigt att inte bara de
              stora företagen finns på den globala marknaden. Sverige har allt
              att vinna på att fler konkurrenskraftiga företag finns på exportmarknaden.
            </seg>
            <seg n="22d02158">
              Herr talman! Vi socialdemokrater står naturligtvis bakom alla
              våra reservationer, men för tids vinnande vill jag yrka bifall
              till reservation 3 och 8.
            </seg>
          </u>
          <note type="speaker" n="990ed2d0">
            Anf. 77 JONAS ERIKSSON (MP):
          </note>
          <u who="jonas_eriksson_3e153d" xml:id="i-64acda5034db6486-0" n="e550b2ac">
            <seg n="3c62fb65">
              Herr talman! Jag står förstås bakom samtliga reservationer som
              Miljöpartiet ställt sig bakom i näringsutskottets betänkande 13,
              men för tids vinnande yrkar jag bifall endast till reservation
              3.
            </seg>
            <seg n="de62a99c">
              Handeln är en viktig och självklar del av en modern ekonomi.
              Vi skulle ha svårt att klara oss utan att handla med andra länder,
              och vi är beroende av varandra.
            </seg>
            <seg n="f5a27d80">
              Den internationella handeln styrs av gemensamma multilaterala
              handelsavtal och en rad regionala och bilaterala avtal. Genom
              vårt medlemskap i EU har stora delar av vår handelspolitik överförts
              till EU. Inom EU förs en gemensam sådan som medlemsstaterna är
              bundna till.
            </seg>
            <seg n="b2902b77">
              Det förtar dock inte vårt ansvar för svensk handel med andra
              länder eller vårt ansvar att vara en stark röst internationellt
              i handelspolitiska frågor. Den internationella handeln påverkar
              den globala fördelningen av resurser och länders olika förutsättningar
              att utvecklas. Jag menar att vi har mycket att bidra med från
              Sveriges sida till en positiv utveckling i form av en genomtänkt
              handelspolitik.
            </seg>
            <seg n="170f6ba1">
              Utskottets majoritet påpekar i det handelspolitiska betänkandet
              att frihandeln kan vara en starkt värdeskapande kraft. Jag kan
              inte annat än hålla med men vill betona ordet kan. En handel där
              de handlande parterna har olika förutsättningar kan också vara
              förödande för ett lands utveckling. En positivt utvecklande fri
              handel förutsätter att inblandade parter har reella möjligheter
              att välja och att de är jämbördiga parter.
            </seg>
            <seg n="be74b9c5">
              I dag är tillgången till resurser vad gäller demokratiska, ekonomiska,
              kunskapsmässiga och tekniska förutsättningar samt råvaror ojämnt
              fördelad över världen. En handel och en handelspolitik där man
              inte tar ansvar även för dem man handlar med utan enbart fokuserar
              på hur man själv ska kunna göra den bästa affären för egen del
              ger den som redan har övertaget än mer övertag och befäster och
              ökar klyftorna i världen.
            </seg>
            <seg n="cec41fd6">
              För mig och Miljöpartiet är det viktigt att handeln inte bara
              kan vara värdeskapande utan att den verkligen blir det och på
              ett sätt som minskar de globala orättvisorna. Jag vill se en handelspolitik
              och handelsavtal som minskar klyftorna inom och mellan länder
              och som bidrar till ökad jämställdhet och en hållbar utveckling.
            </seg>
            <seg n="3955c685">
              Jag vill se en handel som stärker respekten för mänskliga rättigheter
              och inte dränerar andra länder på resurser och ekosystemstjänster
              eller undergräver deras möjligheter att själva utvecklas på ett
              långsiktigt ekonomiskt, socialt och ekologiskt hållbart sätt.
              Där är vi inte i dag. En sådan handel kommer inte av sig själv
              eller genom frivilliga ansvarstaganden hos de enskilda företagen.
              Det kräver politiskt engagemang och politiska beslut.
            </seg>
            <seg n="99c6fbf0">
              I december 2003 beslutade riksdagen i politisk enighet om en
              ny svensk utvecklingspolitik, PGU, politik för global utveckling,
              med målet att alla politikområden, inklusive handelspolitiken,
              ska främja mänskliga rättigheter och utgå från fattiga människors
              behov och perspektiv. Det är dags för PGU att bli tydlig i den
              svenska handelspolitiken och för Sveriges röst att bli starkare
              och tydligare både i EU och på den globala arenan i dessa frågor.
            </seg>
            <seg n="6cd1fe94">
              Herr talman! I det här betänkandet behandlas ett flertal motioner
              som pekar på brister i regleringen av den internationella handeln.
              Dessa motioner pekar också ut en färdriktning och innehåller konkreta
              förslag på hur handeln ska kunna bli ett redskap för en mer rättvis
              global utveckling.
            </seg>
            <seg n="3cd73394">
              En förutsättning för att på ett bra sätt kunna diskutera handelsfrågor
              är att handeln och dess villkor blir transparent. WTO har sedan
              det grundades varit hårt kritiserat för sina demokratiska brister.
              Sverige måste verka för att WTO demokratiseras och att fattiga
              länder får en reell möjlighet att påverka utformningen av handelspolitiken.
              Av samma anledning är det viktigt att regeringen årligen rapporterar
              till riksdagen om utvecklingen inom den internationella handeln
              och Sveriges ställningstaganden i frågor som rör WTO och andra
              internationella handelsfrågor.
            </seg>
            <seg n="754ac742">
              Herr talman! Klimatförändringarna och hotet mot den biologiska
              mångfalden är vår tids största utmaning. Internationella handelsfrågor
              måste därför alltid genomsyras av ett ekologiskt perspektiv. Även
              om internationella handelsavtal sällan uttryckligen tar upp frågor
              som rör miljön påverkar de indirekt möjligheterna att främja en
              god utveckling.
            </seg>
            <seg n="99fd75b0">
              Sveriges hållning bör vara att agera i EU och WTO för att klimat-
              och miljöperspektiv alltid ska inkluderas i handelsavtal och att
              det skapas en mekanism för tvistlösning i frågor om handelsavtal
              och miljökonventioner.
            </seg>
            <seg n="043f0634">
              Handeln har också stor betydelse för utvecklingen av jämställdhet.
              Trots detta saknas nästan alltid en analys av hur olika avtal
              påverkar maktfördelningen mellan män och kvinnor. Sverige behöver
              därför verka för att alla förhandlingar om nya handelsavtal ska
              innehålla en analys av hur avtalen förhåller sig till konventionen
              om avskaffande av allt slags diskriminering av kvinnor.
            </seg>
            <seg n="f32c85ca">
              EU har under senare år avskaffat många av sina handelshinder
              mot utvecklingsländerna. Regelverk på många andra områden fungerar
              dock i praktiken så att utvecklingsländernas möjligheter att få
              tillträde till EU:s inre marknad är begränsade. Sverige bör förstås
              verka för, och det är vi eniga om i riksdagen, att EU avskaffar
              kvarvarande tullmurar, importrestriktioner och övriga handelshinder
              gentemot utvecklingsländerna.
            </seg>
            <seg n="b18de131">
              Det stora problemet för utvecklingsländerna är dock inte bristen
              på tillgång till EU:s inre marknad utan rika länders olika export-
              och jordbruksstöd, inte minst EU:s, som leder till dumpning av
              jordbruksprodukter och som slår ut småskalig och lokal produktion
              i fattiga länder. En rättvis handel måste ge de fattiga länderna
              fördelar och större handlingsutrymme att själva utforma sin handelspolitik.
              En av de enskilt viktigaste åtgärderna i EU för att minska fattigdomen
              är att EU avskaffar sitt exportstöd för jordbruksprodukter och
              stöd till inhemska jordbrukare.
            </seg>
            <seg n="cfae5caa">
              Herr talman! Jag vill nu gå tillbaka till de händelser som diskuterats
              i Sverige om företagens ansvar. Förra året i samband med handelspolitiska
              debatten i kammaren var fokus på vapenexport till Saudiarabien,
              övervakningsutrustning till Syrien och senare under året korruption.
              Nya avslöjanden om tvivelaktiga affärer eller affärsmetoder kommer
              regelbundet.
            </seg>
            <seg n="27800fda">
              Det finns en tydligt uttryckt ambition från flertalet företag
              som agerar på internationella marknader att ta ansvar för miljö,
              mänskliga rättigheter och kampen mot korruption. Det har dock
              visat sig att svenska företag inte alltid tar med sig svenska
              värderingar utomlands. De frivilliga åtagandena räcker inte till.
              I en internationell konkurrens skulle det vara bra om alla spelare
              på den globala arenan hade en gemensam bindande regelbok att följa.
            </seg>
            <seg n="64d0b150">
              Sveriges regering har en uppgift att stärka de svenska företagens
              konkurrenskraft samtidigt som vi ställer höga krav på engagemang
              för både miljö och mänskliga rättigheter. Som jag ser det ligger
              det i de svenska företagens intresse att den svenska regeringen
              arbetar för att skapa ett gemensamt, bindande globalt regelverk
              så att de svenska företagen inte ska behöva sänka sina ambitioner
              till lägre krav och ambitioner när de är verksamma i andra länder.
            </seg>
            <seg n="f501538d">
              Jag vill att Sveriges regering verkar för att FN:s vägledande
              principer, det så kallade Ruggieregelverket, ska införas både
              i Sverige och i andra länder.
            </seg>
            <seg n="d6a842bf">
              Sveriges export och investeringsfrämjande verksamhet har en viktig
              roll i att främja en rättvis handel och främja mänskliga rättigheter,
              utgå från fattiga människors behov och perspektiv liksom ansvar
              för klimat och miljö. Regeringen behöver vidta en översyn av hur
              vårt stöd till export och investeringar i Sverige gynnar detta
              och om Business Swedens, Exportkreditnämndens och Svensk Exportkredits
              verksamhet sker i överensstämmelse med den beslutade politiken
              för global utveckling.
            </seg>
          </u>
          <note type="speaker" n="aa5e45f0">
            Anf. 78 ANNA HAGWALL (SD):
          </note>
          <u who="anna_hagwall_f2def8" xml:id="i-d20ecc3034883919-0" n="a663ff31">
            <seg n="e0c7e00f">
              Herr talman! Jag vill börja med att yrka bifall till reservationerna
              2 och 5.
            </seg>
            <seg n="2478dca5">
              Handelns historia är lika lång som mänsklighetens. Primitiva
              samhällen hade ofta specialiserat sig på någon sorts produktion
              som man handlade med. Sidenvägen och Bärnstensvägen kan nämnas
              som den begynnande internationella handeln över nationsgränser.
            </seg>
            <seg n="a25fa224">
              I forntida högkulturer handlades det med prestigefyllda varor
              som användes av härskare för att markera sin status. Redan på
              800-talet fraktades varor mellan Nordeuropa och Bysans. Hansan
              kom senare och blev betydelsefull för utbyte av varor kring Östersjön.
            </seg>
            <seg n="39390a84">
              Betydelsen och omfattningen av handel har med seklerna förändrats
              i och med industrialiseringen, ökade transportmöjligheter, globalisering
              och multinationella företag.
            </seg>
            <seg n="d372f743">
              Vi ser en ökad global handel där stora intressen står på spel.
              Olika nationers bakgrund, geologiska och klimatmässiga förutsättningar,
              utvecklingsnivå och kulturella skillnader mellan länder komplicerar
              handeln. Behovet av gemensamma spelregler, lagar och globala avtal
              är av största vikt för att säkerställa en sund konkurrens gällande
              bland annat arbetsvillkor, miljö och kvalitet. Vi alla har ansvar,
              och det ska inte löna sig att bedriva handel med undermåliga avtal.
            </seg>
            <seg n="e43d5912">
              Vi ser positivt på flera viktiga aspekter som Sverige jobbar
              för, till exempel ansvarsfullt företagande, socialt ansvar med
              mera. För oss självklara saker som mänskliga rättigheter, goda
              arbetsförhållanden, jämställdhet, miljöhänsyn och resurseffektivitet
              är något vi ska fortsätta att arbeta med.
            </seg>
            <seg n="bf08ca72">
              Herr talman! Frihandel är en viktig princip att slå vakt om.
              Multilaterala överenskommelser bidrar till ett rättvist, stabilt
              och förutsebart handelssystem. Sverigedemokraterna vill verka
              för en fri och öppen handel där de generella reglerna omfattar
              alla. Preferenssystemet inom handelspolitiken ska vara likvärdigt
              och baserat på objektiva kriterier.
            </seg>
            <seg n="c420380c">
              Sverige har en förhållandevis stor export, och vårt ansvarstagande
              ska inte missgynnas av mindre nogräknade partner som åsidosätter
              högt ställda spelregler. Här bör nämnas att vi vill utöka våra
              importkrav på djuretik och på animaliska produkter. Det finns
              anledning att även se över COO-reglerna för ursprungsmärkning.
            </seg>
            <seg n="122addfa">
              Gällande import av mat bör Sverige även tänka på att landet ska
              utöka självförsörjningsgraden. Ett verktyg för att åstadkomma
              detta kan vara kvoter och tariffer. Detta utesluter dock inte
              handel med livsmedel med andra länder. Vi anser även att subventioner,
              såsom exportbidrag, är skadliga för utvecklingsländernas självförsörjning
              och därmed bör avskaffas.
            </seg>
            <seg n="651ac503">
              Sverigedemokraterna vill medverka till en rättvis handel som
              integrerar de fattiga länderna, att de ska kunna sälja sina produkter,
              få skäligt betalt för det de säljer och på sikt kunna bygga upp
              sina samhällen utan bistånd. Integrering av de fattiga länderna
              i det internationella handelssystemet är viktig för att bekämpa
              fattigdom.
            </seg>
            <seg n="82da6bc1">
              Jämställdhet är för oss självklart även gällande handelsavtal.
              Vi vill medverka till avskaffande av all diskriminering av kvinnor.
            </seg>
            <seg n="57d8ea4f">
              Riktlinjer för export och investeringsfrämjande åtgärder måste
              ständigt diskuteras. Idéer ska beaktas och provas för att Sverige
              inte ska förlora sin höga ställning bland exportnationer i den
              hårda konkurrensen.
            </seg>
            <seg n="beb6f025">
              Vi ser ett behov av att vidareutveckla stödet till små och medelstora
              företag. Dessa företag har inte samma resurser som stora, globala
              företag att se avsättning för sina varor i andra länder och att
              hitta handelspartner där betalningen säkras.
            </seg>
            <seg n="144cde1c">
              Herr talman! När man reser utomlands och råkar gå på sidan av
              de stora turistattraktionerna upptäcker man hur eftersatt hanteringen
              är av sopor, avloppssystem, retur av glas och papper samt hur
              andra värdefulla råvaror hanteras, för att inte tala om miljöfarligt
              skräp som ofta kan ligga mitt i bostadsområden där barn leker.
            </seg>
            <seg n="9e0833f3">
              I dessa avseenden är vi ett föregångsland, och vår industri har
              utvecklat tekniker som kan göra vår gemensamma miljö mycket bättre.
            </seg>
            <seg n="5898a5d9">
              Vi sverigedemokrater ser och hoppas på stora utvecklingsmöjligheter
              för export på detta område. I arbetet inom miljöteknikstrategin
              har ett tiotal aktörer fått 18 olika uppdrag som syftar till att
              främja export. Det uppskattas av oss.
            </seg>
            <seg n="aad0c3c1">
              Allt som människor vill köpa och som har tillverkats i Sverige
              är intressant ur handelspolitisk synvinkel. Det kommer uppfinningar
              som vi i dag inte ens kan föreställa oss och som kan bli föremål
              för handel. Våra ungdomar är upplysta och vana vid den senaste
              tekniken gällande it, underhållning och spelindustrin. Uppfinningsrikedomen
              blomstrar och har inga gränser.
            </seg>
            <seg n="e150d3b6">
              Herr talman! Kreativa näringar har stor betydelse för dagens
              ekonomiska utveckling. Vi ska självklart stödja all form av utveckling
              man vet aldrig vad som kommer att bli nästa exportframgång.
            </seg>
          </u>
          <note type="speaker" n="14a02aac">
            Anf. 79 KENT PERSSON (V):
          </note>
          <u who="kent_persson_d7bdf7" xml:id="i-abc03a18415c0dfb-0" n="a1e22c65" next="i-e2c9cb69fdf22984-0">
            <seg n="2170eb1f">
              Herr talman! Dagens debatt handlar om det handelspolitiska betänkande
              som bygger på motioner från allmänna motionstiden.
            </seg>
            <seg n="ed8cccad">
              Det kan tyckas som att handel är något naturligt, och det har
              det varit genom århundradena. Det är väldigt viktigt inte bara
              inom länderna utan även mellan länderna. Det kan skapa förutsättningar
              för utveckling och för demokratisering, och det är någonting som
              jag tror att vi samtliga här i kammaren strävar efter.
            </seg>
            <seg n="7975ae49">
              I det sammanhanget brukar vi här i talarstolen prata mycket om
              vikten av frihandel och frihandelsprincipen och om att värna dem.
              Men en frihandel utan innehåll är inget annat än ett mål i sig,
              och det är någonting som är viktigt att diskutera: Är frihandel
              mål eller ett medel för att uppnå det vi så gärna pratar om i
              andra sammanhang, nämligen frihet, rättvisa och jämställdhet?
            </seg>
            <seg n="25fadb16">
              Det är just den delen som Vänsterpartiet har motionerat om och
              som en stor del av betänkandet bygger på. I motionen tar vi upp
              just förhållandena och diskussionerna inom Världshandelsorganisationen,
              WTO, efterlevnaden av FN:s millenniemål och graden av efterföljande
              av PGU, politik för global utveckling, som vi har antagit här
              i Sverige.
            </seg>
            <seg n="3e1a0410">
              Vi har i vår motion tagit upp en rad olika exempel där vi tycker
              att det finns anledning att kritisera den svenska regeringen för
              passivitet och där vi i vissa delar tycker att regeringen skulle
              vara betydligt tuffare i förhandlingarna inom WTO, inom EU och
              i de bilaterala samtalen.
            </seg>
            <seg n="c571e2f4">
              Då finns det anledning att prata just om frihet och rättvisa,
              att handeln ska gagna de mål som vi slog fast här i riksdagen
              2003, nämligen politik för global utveckling. Samtliga politikområden
              ska genomsyras av det, även handelspolitiken. Då finns det också
              anledning att se: Vad har hänt under dessa år?
            </seg>
            <seg n="027ee808">
              När regeringen i den skrivelse som kom 2008 tittar på just politik
              för global utveckling och vad det har betytt säger man att det
              är oerhört viktigt att handelspolitiken också främjar fred, utveckling
              och jämställdhet runt om i världen.
            </seg>
            <seg n="3ab195cf">
              Herr talman! Det finns anledning att i detta sammanhang ta upp
              svenska vapenexportaffärer. Vapenexporten är undantagen från EU:s
              handelspolitik och hanteras på nationell nivå. Svenska staten
              via EKN, Exportkreditnämnden, ger svenska företag exportgarantier
              för affärer med andra företag och med andra länder. Problemet
              uppstår när företag gör affärer med andra länder, för då är det
              inte bara vanliga, affärsmässiga affärer, utan då handlar det
              många gånger om politik.
            </seg>
            <seg n="2be0895b">
              Då blir det också intressant att se: Vad har hänt under tiden?
              EKN har i dag utlovat garantier för över 300 miljarder kronor
              till svenska företag. En stor del handlar om exportgarantier för
              vapenexport, där en stor del går till utvecklingsländer.
            </seg>
            <seg n="9ef49dc1">
              De största bidragsgivarna eller de största affärerna när det
              gäller vapenexporten är Saudiarabien och Pakistan två diktaturer
              och två tveksamheter. Min fråga till utskottets ledamöter är:
              Är detta rimligt? Om vi vill främja frihet och utveckling och
              stödja demokratiseringsprocessen, ska vi då också ge stöd till
              vapenexport med statliga garantier till Pakistan och Saudiarabien?
              Vänsterpartiet tycker att det är väldigt tveksamt, och vi tycker
              också att regeringen ska ha betydligt tuffare krav på EKN när
              det gäller efterlevnaden av PGU, alltså politik för global utveckling.
            </seg>
            <seg n="c8dfe9da">
              En aspekt som ofta tas upp och som handelsministern har uttalat
              sig om vid flera tillfällen är att frihandel och handel gagnar
              utveckling, jämställdhet, frihet och fred. Vi kan se rent historiskt
              hur vi har levat upp till de vackra orden. EKN har i dag ett krav
              på Nordkorea på 2 ½ miljard, tror jag. På vilket sätt har de här
              affärerna gagnat frihet och utveckling för människorna i Nordkorea?
              Det är tveksamt. På vilket sätt har vapenaffärerna med Pakistan
              gagnat kvinnornas frigörelse där eller freden i området?
            </seg>
            <seg n="567eabad">
              De vapenaffärerna fick vår handelsminister alldeles nyligen en
              fråga om, enligt en av våra tidningar: Avsåg hon att stoppa dem,
              eller skulle de kunna fortsätta ytterligare trots de affärer som
              nu har uppdagats? Det svar hon gav var att hon inte hade någon
              anledning att ändra perspektiv eller inställning till affärerna
              mellan ett av våra större vapenföretag och Pakistan, utan de kan
              fortgå.
            </seg>
            <seg n="7f8985ab">
              Vi lever alltså inte upp till de åtaganden vi slagit fast här
              i riksdagen om en politik för global utveckling. Vi lever inte
              upp till FN:s millenniemål om halverad fattigdom och när det gäller
              fred och frihet. Där finns fredstanken med.
            </seg>
            <seg n="c3932539">
              Våra vapen, som svenska skattebetalare garanterar, går till krigförande
              länder. De går till länder som förtrycker folk. De går till länder
              där jämställdheten är satt på undantag. En enig riksdag borde
              faktiskt kunna säga att detta inte är rimligt.
            </seg>
          </u>
          <note n="9408c6bb">
            Jag yrkar bifall till reservation 4 och reservation 7, som behandlar
            just de här frågorna.
          </note>
          <u who="kent_persson_d7bdf7" xml:id="i-e2c9cb69fdf22984-0" n="a1e22c65" prev="i-abc03a18415c0dfb-0">
            <seg n="3e248aec">
              Något annat som rör våra handelsåtaganden är EU:s förhållanden
              när det gäller framför allt jordbrukspolitiken. Här finns det
              en enig riksdag. Vi är väldigt överens om att EU:s jordbruksstöd
              ska avskaffas. Det är inte rimligt. Det slår väldigt hårt mot
              utvecklingsländerna. Ändå går svenska regeringen i de pågående
              förhandlingarna med på fortsatta subventioner till jordbrukspolitiken.
              Vi gick senast för ett par veckor sedan med på förlängt stöd till
              EU:s sockerproduktion, trots att man har sagt att de subventionerna
              ska avskaffas.
            </seg>
            <seg n="196b236c">
              Vi lyckas inte speciellt väl i våra förhandlingar i EU. Det sätt
              som jordbrukspolitiken inom EU bedrivs på gör att vi subventionerar
              våra jordbruksprodukter och slår ut utvecklingsländernas egen
              jordbruksproduktion.
            </seg>
            <seg n="51ad88c2">
              Detta är ännu ett exempel på att vi inte lever upp till de konventioner
              och internationella överenskommelser som vi har tecknat. Då kan
              man säga att vi är ett litet, exportberoende land. Ja, det är
              sant att vi är det, men resonemangen i vår motion tar upp att
              regeringen måste vara betydligt tydligare och tuffare i de här
              förhandlingarna, framför allt gentemot de länder där det finns
              frågetecken och synpunkter på demokrati, på jämställdhetsarbete
              och på arbetstagarnas rättigheter. Där måste man vara mycket tuffare.
              Då räcker det inte att utskottets majoritet säger: Ja, vi tycker
              ungefär som ni, men vi fortsätter jobba ungefär som vi har gjort.
            </seg>
          </u>
          <note type="speaker" n="b24081eb">
            Anf. 80 HANS ROTHENBERG (M):
          </note>
          <u who="hans_rothenberg_e60ec8" xml:id="i-0111c38c4bda5fd1-0" n="53fb7bf7">
            <seg n="966a0c82">
              Herr talman! Det är som att slå in en öppen dörr när man säger
              att Sverige är ett exportberoende land. Det har vi redan hört
              ganska många kommentera.
            </seg>
            <seg n="b18549e1">
              Fakta talar sitt tydliga språk. Låt oss lägga lite grund för
              det här påståendet. År 2011, för två år sedan, uppgick Sveriges
              export till 1 750 miljarder kronor, alltså nästan 2 biljoner kronor.
              Det är bland de största belopp vi över huvud taget rör oss med
              i den ekonomiska diskussionen. Det motsvarar 50 procent av Sveriges
              bnp.
            </seg>
            <seg n="73ed9c62">
              Ända sedan 1980-talet har Sverige haft överskott i utrikeshandeln.
              År 1975 motsvarade exporten 27 procent av bnp, att jämföra med
              35 år senare, då siffran var uppe kring 50 procent. År 2010 arbetade
              1,3 miljoner människor i exporterande företag. Många av dessa
              finns i företag där merparten av försäljningen fortfarande sker
              inom landet, men faktum är att närmare en kvarts miljon människor
              arbetar i företag som har merparten av sin försäljning i utlandet.
            </seg>
            <seg n="109aee87">
              Men även om exporten har blivit allt viktigare för oss har svensk
              export tappat marknadsandelar internationellt. Sveriges andel
              av världsexporten har fallit från omkring 2 till 1 procent. Hur
              kan då det komma sig? Jo, det beror dels på ökad internationell
              konkurrens, dels på en varierande befolkningstillväxt i världen,
              framför allt i de delar av världen där Sverige inte har haft särskilt
              hög närvaro.
            </seg>
            <seg n="323449c6">
              Det här visar hur den internationella konkurrensen hela tiden
              skärps samtidigt som exporten i sig blir allt viktigare för vårt
              land. Därför är det viktigt att Sverige ligger i framkant där
              den kommande efterfrågan kan visa sig som mest attraktiv.
            </seg>
            <seg n="b9b77101">
              Herr talman! I det handelsbetänkande vi i dag debatterar sjunger
              de flesta partier frihandelns lov, om än i olika tonarter och
              kanske inte alltid i samma takt.
            </seg>
            <seg n="fceb71ec">
              I ambitionen att utveckla exporten dyker det också upp en del
              förslag som snarare förordar att införa begränsningar och inskränkningar
              när det gäller med vilka och med vad det ska få handlas. Att göra
              det bästa till det godas fiende kan motverka målen när man inte
              fullt ut litar på handeln som verktyg.
            </seg>
            <seg n="4bda2ed4">
              Handel kan vara ett av de kraftfullaste redskapen för att också
              åstadkomma andra förändringar i omvärlden, som att sprida demokratiska
              värderingar och öppna för yttrandefrihet i länder där dessa än
              så länge är okända begrepp. Att handla är så gott som alltid bättre
              än dess motsats att begränsa eller bojkotta.
            </seg>
            <seg n="2fe2b2a6">
              Det finns dock andra hot mot den för Sveriges del så viktiga
              exporten. Ett hot uttalas protektionism. Att stänga sitt lands
              gränser för att förhindra andra människor tillträde har slående
              likheter med att stänga sina gränser också för handel. Båda är
              utslag av ett mänskligt behov av att skydda sig mot ett upplevt
              hot, och båda är utslag av ett kortsiktigt sätt att resonera.
              Det är ett resonemang som inte bidrar till att öka länders välstånd
              utan snarare håller dem kvar i stagnation och isolering.
            </seg>
            <seg n="e4d8e24b">
              Tyvärr är både främlingsfientlighet och protektionism vanliga
              reaktioner inför en orolig omvärld, vilket vi dess värre ser tecken
              på i den ekonomiska krisens Europa.
            </seg>
            <seg n="e1e52402">
              Om handel kan vara världens universella språk är protektionismen
              närmast att likna vid dess munkavle. Inte mycket blir sagt, och
              inga affärer blir gjorda. I ett exportberoende land som Sverige
              hotas den inhemska tillväxten om marknaderna sluts och etablerade
              handelspartner alltmer drar sig undan från yttre konkurrens.
            </seg>
            <seg n="5d763325">
              Det Sverige kan erbjuda omvärlden är inte enbart frukterna från
              de klassiska basnäringarna utan också i allt högre grad utvecklade
              tjänster och högteknologiska produkter. Varuexporten är i dag
              dubbelt så stor som tjänsteexporten. Men exporten av tjänster
              växer allt snabbare.
            </seg>
            <seg n="70272ac2">
              Om svenska företag ytterligare kan stärka sina positioner inom
              exempelvis miljöteknik och inte minst inom välfärdstjänster bidrar
              de inte bara till att utveckla vår egen tillväxt. De bidrar också
              till att sprida nyttiga lösningar på framtidens utmaningar och
              behov till fler länder.
            </seg>
            <seg n="557ce68b">
              Ett tydligt exempel på detta är efterfrågan på förskoletjänster
              i Tyskland, ett land som tar stora kliv framåt när det gäller
              utbyggnad av barnomsorg och förskola. Även välfärdstjänster måste
              ses som lika självklara handelsvaror som järnmalm och bilar.
            </seg>
            <seg n="95b72017">
              Herr talman! Den globala konkurrensens mekanismer är desamma,
              oavsett vad vi handlar med. De största utmaningarna ligger i att
              få med så många andra länder som möjligt på samma linje, mot protektionism
              och för ökad frihandel.
            </seg>
            <seg n="943a63ef">
              Den för dagen aktuella tidigare brittiska premiärministern Margaret
              Thatcher beskrev för 20 år sedan en nyss genomliden handelssamtalsrunda
              med orden:
            </seg>
            <seg n="80b9a577">
              Det är klart att handelssamtalen var tuffa, då var och en av
              oss har ett visst mått av protektionism. Och var och en som är
              beredd att tumma på den måste försäkra sig om att de andra gör
              likadant.
            </seg>
            <seg n="da625f3e">
              Någon måste kasta första stenen, och, framför allt, någon måste
              avstå från att kasta stenen tillbaka.
            </seg>
            <seg n="16f6d008">
              Det måste mycket riktigt ske ett brett arbete internationellt
              för att så många som möjligt ska våga gå i en mer öppen riktning.
            </seg>
            <seg n="8b5401b8">
              Herr talman! Sveriges handelspolitik är som sagt till stor del
              integrerad med Europeiska unionens. Där har Sverige en viktig
              röst när det gäller att driva på EU i en mer liberal och en än
              mer frihandelsvänlig riktning, bort från tullar och begränsningar
              till förmån för ökad öppenhet och transparens, i en riktning där
              handel bygger på ansvar och respekt för mjuka värden, som mänskliga
              rättigheter, demokrati och uthålligt resursutnyttjande, även i
              de lägen där det kanske inte är som allra mest bekvämt.
            </seg>
            <seg n="9419d5bb">
              EU, Sverige och inte minst enskilda företag spelar alla en viktig
              roll för att främja goda normer inom världshandeln.
            </seg>
            <seg n="3fb77594">
              Herr talman! Även om svensk handelspolitik är starkt sammankopplad
              med EU är det vårt självklara ansvar att sörja för vår egen internationella
              konkurrenskraft.
            </seg>
            <seg n="36dc2758">
              Regeringen har en exportvision. Den innehåller 40 åtgärder som
              bland annat har fokus på global frihandel, betonar insatser på
              strategiska marknader, verkar för en öppnare EU-marknad, ska främja
              en tydligare Sverigebild och också ta vara på exportresurser hemmavid.
            </seg>
            <seg n="6583cc46">
              Ett av de viktiga redskapen för att infria målen är det nya Business
              Sweden. Business Sweden är en logisk utveckling av det gamla Exportrådet
              och Invest Sweden, som nu samlar kunskaper under en och samma
              hatt, kunskaper som tidigare var skilda åt. Nu kan man lära av
              och tillsammans med varandra.
            </seg>
            <seg n="fc2b41b9">
              Exportvisionen, eller 40 nyanser av export, som någon sade, tar
              ett ambitiöst grepp. Man kommer i en del fall att infria målen.
              I andra fall kommer det att vara svårare att nå dem. Och i ytterligare
              fall kommer man nog att överträffa målen. Det är ungefär som livet
              i mångt och mycket är, även utanför politiken och handeln.
            </seg>
            <seg n="c695f3b6">
              Herr talman! Den internationella handeln är ur många perspektiv
              viktig. Den kan som sagt vara ett kraftfullt redskap för att sprida
              demokratiska värderingar. Den kan öppna för marknadsekonomi som
              bygger på yttrandefrihet och ömsesidig respekt. En ansvarsfull
              och medveten handel kan för miljontals människor vara nyckeln
              till marknadsdemokrati. Där kan Sverige spela en viktig roll.
            </seg>
            <seg n="2e487309">
              Med det önskar jag yrka bifall till utskottets förslag.
            </seg>
          </u>
          <note n="5c84510f">
            I detta anförande instämde Johan Johansson, Olof Lavesson, Cecilie
            Tenfjord-Toftby och Boriana Åberg (alla M).
          </note>
          <note type="speaker" n="972cce95">
            Anf. 81 KENT PERSSON (V) replik:
          </note>
          <u who="kent_persson_d7bdf7" xml:id="i-ab901ee13898f7d3-0" n="a1e22c65">
            <seg n="23f8e63c">
              Herr talman! Jag tackar Hans Rothenberg. Jag kan väl säga att
              mycket av det som du tog upp i ditt anförande var av mer allmänt
              hållen karaktär, som jag kan stå bakom, givetvis.
            </seg>
            <seg n="e1007224">
              Vi har i ett av våra yrkanden i vår motion som har behandlats
              i utskottet tagit upp den så kallade Cedawkonventionen, som säger
              att all diskriminering av kvinnor ska avskaffas. Det är någonting
              som vi har ställt oss bakom. Jag har också tagit upp det i mitt
              anförande.
            </seg>
            <seg n="01e805d8">
              Men i betänkandet har ni i utskottsmajoriteten sagt så här: Nja,
              det ska vi inte göra. Eller så har ni inte sagt, utan att bristande
              jämställdhet i första hand bör angripas med andra åtgärder närmare
              orsaken till problemet än genom handelsåtgärder.
            </seg>
            <seg n="651e83b2">
              Då undrar jag givetvis: Vilka andra åtgärder är det som ska vidtas?
            </seg>
            <seg n="d63bc8e7">
              Samtidigt har vi i riksdagen faktiskt fattat beslut om PGU, politik
              för global utveckling, som tar upp just de här aspekterna och
              att handelspolitiken också ska inkluderas i just jämställdhetsaspekterna.
            </seg>
            <seg n="1bc4eb68">
              Vad är det för andra åtgärder? Och är det inte lite märkligt
              att utskottets majoritet här har en annan uppfattning än vad riksdagen
              tidigare har fattat beslut om?
            </seg>
          </u>
          <note type="speaker" n="135e1ac3">
            Anf. 82 HANS ROTHENBERG (M) replik:
          </note>
          <u who="hans_rothenberg_e60ec8" xml:id="i-0111c38c4bda5fd1-1" n="53fb7bf7">
            <seg n="ac2d46ab">
              Herr talman! Ja, mitt anförande var allmänt hållet. Jag tycker
              faktiskt att vi någon gång ska unna oss att resonera kring handel
              inte bara utifrån de motioner som vi väcker och de avslagsyrkanden
              som vi lägger fram. Det här är faktiskt ett tillfälle att ge vingar
              åt handelns fördelar och ge ord åt det som spelar roll och som
              har byggt Sveriges välstånd och välfärd.
            </seg>
            <seg n="3d0fbf59">
              Det är intressant att Kent Persson tar upp just reservationen
              om jämställdhet. Det är en av de få gånger som man ser att Vänsterpartiet
              faktiskt har skrivit ihop sig med Sverigedemokraterna i riksdagen.
              Hur det gick till kanske vi kan ta i ett annat sammanhang.
            </seg>
            <seg n="e657accf">
              Handeln spelar en viktig roll. Handeln kan påverka mycket. Men
              handeln kan inte göra allt. Om handeln var det universella verktyget
              för att genomföra allting skulle vi inte behöva särskilt mycket
              lagstiftning i övrigt. Det skulle inte behövas regleringar eller
              normer eller konventioner i något sammanhang.
            </seg>
            <seg n="7f8875ef">
              Handeln är ett redskap för att nå fram och för att också tillgodose
              inte minst millenniemålen, där jämställdhet och avskaffandet av
              diskriminering är ett par punkter.
            </seg>
            <seg n="073d7acd">
              När det gäller att påverka andra länder att gå mot en mer jämställd
              hållning har vi många andra internationella sammanhang där vi
              kan spela en stor roll.
            </seg>
            <seg n="1ba4a326">
              Men framför allt skulle jag vilja säga att handeln är dörröppnaren
              i många stycken. Med handeln visar man faktiskt på ett civiliserat
              umgänge. När det gäller länder som kanske inte vanligtvis visar
              så stor respekt i fråga om att umgås med kvinnor kan vi komma
              från Sverige och från andra länder och representera med kvinnor
              i relation med män, som annars inte är särskilt vanligt. Där har
              handeln ett stort signalspråk.
            </seg>
          </u>
          <note type="speaker" n="4086ec0b">
            Anf. 83 KENT PERSSON (V) replik:
          </note>
          <u who="kent_persson_d7bdf7" xml:id="i-ab901ee13898f7d3-1" n="a1e22c65">
            <seg n="eb82a03a">
              Herr talman! Vilka yrkanden som Sverigedemokraterna väljer att
              stödja har jag inga åsikter om över huvud taget. De gör sina val.
              Men oppositionens uppgift är givetvis att presentera sin politik
              och granska regeringens politik. Det vet givetvis Hans Rothenberg.
            </seg>
            <seg n="405b8c81">
              Jag noterar att det blev lite känsligt när jag tog upp konventionen
              om jämställdhet och kvinnors rättigheter. Gäller inte PGU längre?
            </seg>
            <seg n="43f8d5a8">
              Det finns andra sätt, sade Hans Rothenberg. Då ska jag läsa upp
              vad vår handelsminister Ewa Björling sade när hon presenterade
              regeringens senaste handelspolitiska deklaration. Det är möjligt
              att det kommer något nytt. Hans Rothenberg antyder det. Hon sade
              så här: Frihandel leder till större rörlighet och öppenhet och
              gör det enklare för alla som vill investera. Det leder till fred
              och frihet.
            </seg>
            <seg n="e5c2faea">
              Fred och frihet. Det var det jag tog upp. Leder det verkligen
              till fred och frihet? På vilket sätt har vi medverkat till ökad
              frihet och ökad jämställdhet med våra vapenexportsatsningar i
              Pakistan och Saudiarabien? Är det ändå inte så, när vi inte har
              några andra instrument, att handelspolitiken blir väldigt viktig?
              Vi har ju sagt i riksdagen att PGU ska genomsyra samtliga politikområden,
              även handelspolitiken? Är det inte dags att vi lever upp till
              det, Hans?
            </seg>
          </u>
          <note type="speaker" n="1bae26aa">
            Anf. 84 HANS ROTHENBERG (M) replik:
          </note>
          <u who="hans_rothenberg_e60ec8" xml:id="i-0111c38c4bda5fd1-2" n="53fb7bf7">
            <seg n="da3619e3">
              Herr talman! Ökad rörlighet, ökat umgänge och ökad handel öppnar
              en av många dörrar för att umgås med andra länder. När det gäller
              handel med länder som inte är fullt utvecklade demokratier och
              som inte har den kultur som vi själva här hemma är så stolta över
              att vi har finns det många sätt att förhålla sig. Ett sätt är
              att man sluter sig, att man inte bara slutar handla med vapen
              utan att man även slutar handla med andra saker. Det var precis
              detta jag tog upp i mitt anförande kring protektionismen och om
              att tala med munkavle i stället för att tala med ett språk.
            </seg>
            <seg n="beec99bc">
              Vad gäller svensk vapenexport och handel med vapen är den reglerad
              enligt särskild ordning. Då skulle jag snarare vilja föra resonemanget
              att okej, vi ska icke handla med vapen, men vad är då nästa steg?
              Ska vi tillhandahålla fordon och andra livsnödvändiga material
              och produkter, eller ska man på något vis också begränsa detta
              för att sätta press?
            </seg>
            <seg n="389f8195">
              Det är någonstans där jag tycker att kärnan i resonemanget finns.
              Ska man använda handel som ett positivt redskap, eller ska man
              använda det som ett redskap som bara kan nyttjas till restriktioner?
              I det sammanhanget är jag mer för frihandeln och för att använda
              det som ett positivt redskap.
            </seg>
            <seg n="e6cb440e">
              Vad gäller vapenexporten hanteras den i särskild ordning, och
              vi har en vapenexportutredning som arbetar där alla partier dessutom
              ingår och kan göra sina stämmor hörda.
            </seg>
          </u>
          <note type="speaker" n="e2caf825">
            Anf. 85 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-db59279f90c3cdf9-0" n="2667a48a">
            <seg n="1373eac4">
              Herr talman! Hans Rothenberg sade i sin replik till Kent Persson
              att det här är ett bra tillfälle att få resonera om handel generellt
              och att kunna utveckla de ståndpunkter som i varje fall Socialdemokraterna
              och regeringen är ganska överens om.
            </seg>
            <seg n="f1f12f3d">
              Då återstår en av de reservationer som vi har och som handlar
              just om ett tillfälle för regeringen att redovisa handelspolitiken
              i riksdagen, ungefär på samma sätt som man gör när det gäller
              EU-frågor och till exempel den strategiska exportkontrollen som
              man just nu behandlar i utrikesutskottet. Det finns fler exempel
              på sådant här som man gör årligen.
            </seg>
            <seg n="d2fed7d7">
              Jag håller med Hans Rothenberg om att det inte är så ofta vi
              här i kammaren har tillfälle att diskutera handelsfrågor. Oftast
              när vi har våra budgetbetänkanden hamnar den större delen av budgetbetänkandet
              på andra områden, eftersom det ligger i ett område som har lika
              viktiga områden, nämligen näringsliv. Det brukar vara så att näringslivsdebatten
              blir väldigt dominerande och handeln kommer i bakvattnet.
            </seg>
            <seg n="e2d71e10">
              Min fråga är: Varför kan man inte gå oss till mötes på den punkten?
              Det vore ju ett bra sätt för oss att kunna få diskutera handeln
              ur ett annat perspektiv. Trots att vi har ett alldeles utmärkt
              betänkande just det här året är vi begränsade till de motioner
              vi har.
            </seg>
            <seg n="7295a986">
              Med anledning av EU:s inre marknad måste jag ändå ställa en fråga.
              Vi kommer så småningom att behandla ett betänkande om detaljhandeln.
              Regeringen har framfört att man vill diskutera öppettiderna i
              detaljhandeln i hela Europa.
            </seg>
            <seg n="8b7a1a21">
              Min fråga till Hans Rothenberg är på vilket sätt detta är en
              fråga som EU över huvud taget har kompetens för.
            </seg>
          </u>
          <note type="speaker" n="89c0dde4">
            Anf. 86 HANS ROTHENBERG (M) replik:
          </note>
          <u who="hans_rothenberg_e60ec8" xml:id="i-0111c38c4bda5fd1-3" n="53fb7bf7">
            <seg n="0f5c869e">
              Herr talman! Jag förstår att man kan vilja ha en redovisning
              av handeln. Man kan vilja ha en redovisning av det mesta regeringen
              gör. Det är också ett av de instrument som oppositionen har, nämligen
              att hålla regeringen borta från det dagliga arbetet och vara väldigt
              närvarande i kammaren här. Det kan vi om inte annat se på intensiteten
              i interpellationsdebatterna.
            </seg>
            <seg n="9f6d839f">
              Vi gör den bedömningen att det finns ganska gott om tillfällen
              att resonera om handelspolitiken i riksdagen. Inte minst med tanke
              på att handeln är så förknippat och så länkat med vårt engagemang
              i Europeiska unionen är ju det här en fråga som behandlas i utskotten
              och kommer upp i EU-nämnden. Det finns en väldigt tydlig transparens.
            </seg>
            <seg n="c5218f61">
              Vi ska också vara klara över det vet Börje Vestlund synnerligen
              väl att när det är handelsdelegationer och möten till exempel
              med WTO brukar också handelsministern vara noga med att ha ledamöter
              från riksdagen med sig på resorna.
            </seg>
            <seg n="1adbccd6">
              Vi kan redovisa väldigt mycket, och vi kan redovisa väldigt mycket
              mer. Frågan är hur mycket som ska redovisas mycket mer. Där kan
              vi ha olika synpunkter. Som opposition är man alltid underinformerad,
              och skulle man inte vara det får man åtminstone spela rollen av
              att vara det.
            </seg>
            <seg n="59e1cc02">
              Vad gäller detaljhandeln och öppettiderna är det en fråga i den
              grönbok som skulle komma upp i nästa vecka där vi inte skulle
              ha någon debatt om det ärendet. Det hade kanske varit lämpligt
              att den socialdemokratiska gruppen hade lytt några av sina interna
              röster och faktiskt flaggat upp till att ta den debatten. Jag
              skulle gärna ta den, men då vill jag gärna läsa på lite extra.
              Därför ber jag att få passa till den eventuella debatten nästa
              vecka.
            </seg>
          </u>
          <note type="speaker" n="e8d84324">
            Anf. 87 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-db59279f90c3cdf9-1" n="2667a48a">
            <seg n="8c32ce42">
              Herr talman! Jag noterar att Hans Rothenbergs svar på varför
              vi inte ska ha någon redovisning av handeln var att regeringen
              skulle slippa komma till riksdagen så ofta. Det var en väldigt
              underlig inställning till demokratin i Sverige.
            </seg>
            <seg n="668823db">
              Hans Rothenberg kan lugna ned sig, för jag kommer att anmäla
              mig till den debatten. Det kommer att bli debatt jag lovar!
            </seg>
            <seg n="b013f50e">
              Jag kan släppa den frågan för tillfället och i stället prata
              lite grann om exportvisionen. Vi har vid flera tillfällen undrat
              över målen. En del mål är väldigt långsiktiga. Många av de långsiktiga
              målen, till exempel att få ett WTO-avtal, vilket just nu ter sig
              som tämligen avlägset, är vi överens om. Ett sådant vill vi väldigt
              gärna ha. Men det är många mål av den typen i exportvisionen.
            </seg>
            <seg n="bac94628">
              Emellertid är exportvisionen ett par år gammal nu. Den är bra.
              Den har ett mycket bra innehåll, men min fråga gäller på vilket
              sätt man kommer att fylla på den. Vilka nya åtgärder är man beredd
              att lägga in, till exempel frågan om mer stöd till små och medelstora
              företag så att också de kommer ut på en exportmarknad? Vi har
              lämnat ett exempel, och det finns säkert fler kreativa exempel
              på hur vi skulle kunna stötta exporten ytterligare. Det skulle
              jag vilja veta.
            </seg>
          </u>
          <note type="speaker" n="4530e01f">
            Anf. 88 HANS ROTHENBERG (M) replik:
          </note>
          <u who="hans_rothenberg_e60ec8" xml:id="i-0111c38c4bda5fd1-4" n="53fb7bf7">
            <seg n="4de49720">
              Herr talman! Som jag sade tidigare i mitt anförande är det många
              av de här målen som man kommer att missa. En del kommer man att
              träffa, och en del kommer man att överträffa.
            </seg>
            <seg n="88eef188">
              Exportvisionen har inte särskilt många år på nacken, och det
              vet ju alla som ägnat sig åt den här formen av politik att här
              är det en långsiktighet som heter duga. Vad jag vet finns det
              inte just nu några planer på att revidera den totalt, och jag
              ser inte heller någon anledning till att man skulle göra det.
              Den omfattar väldigt många intressanta punkter, och jag tror att
              de flesta inte känner till mer än att det ska handla om att riva
              tullar och andra handelshinder. Här är det ju ett arbete där man
              till exempel jobbar med strategiska tillväxtmarknader. Det är
              ingenting man fräser i väg på tre kvartal. Det är någonting som
              faktiskt kommer att ta både ett antal decennier och kanske rentav
              lite olika regeringar under resans gång.
            </seg>
            <seg n="eeed83d2">
              En av de viktiga punkterna i det här sammanhanget är faktiskt
              protektionism och ekonomisk nationalism. Det är punkt 5 i exportvisionen.
              Den punkten tror jag inte heller att man städar undan i en handvändning.
              Här handlar det om ett arbete med att systematiskt identifiera
              svenska intressen i tvister som pågår. Här har Kommerskollegium
              fått i uppdrag att undersöka WTO-förenligheten i vissa regler
              kring e-handel. Det här är ju saker och ting som tar ganska lång
              tid, och det är det som präglar hela den här exportvisionen.
            </seg>
            <seg n="d2ed7062">
              Jag tycker att det är trevligt att höra, Börje Vestlund, att
              du tycker att vi i stort sett är överens. Det kommer alltid att
              finnas detaljer i våra synpunkter kring öppettider och kring hur
              man ska redovisa för riksdagen och på vilka grunder. Men den transparens
              som vi har i Sverige är det många länder som skulle vara väldigt
              glada över att vara i närheten av.
            </seg>
          </u>
          <note type="speaker" n="c8bf7d98">
            Anf. 89 ANNA STEELE (FP):
          </note>
          <u who="unknown" xml:id="i-1d4433c3d764a687-9" n="0bb1c8a8">
            <seg n="4b997311">
              Herr talman! En rättvis, hållbar och icke protektionistisk handelspolitik
              världen över gynnar alla länder. Frihandel utgör en viktig bas
              i liberalismen, och det är självklart att Folkpartiet värnar den.
            </seg>
            <seg n="8d70c710">
              Frihandel och globalisering är positiva för utvecklingen av fattiga
              länder, där sysselsättningen blir högre och tillväxten kan öka.
              Frihandeln är grunden för Sveriges och alla länders välstånd.
              Frihandel minskar motsättningar när gamla fiender blir handelspartner.
            </seg>
            <seg n="c165ce2c">
              När vi talar oss varma för EU gör vi det mycket med utgångsläget
              att vi ska påverka, reformera och förbättra jordbrukspolitiken.
              De pågående förhandlingarna inom World Trade Organization, Världshandelsorganisationen,
              WTO, den så kallade Doharundan, strävar i nuläget efter att hålla
              fast vid de handelsförhandlingar vilka påbörjades 2001 för att
              öka delaktigheten från fattigare länder, vilka representerar majoriteten
              av världens befolkning. Förhandlingarna har dock haft problem
              med att få deltagarna att enas om just jordbruksfrågor. Det bör
              vara EU:s högsta prioritet i handelspolitiken där EU har åtagit
              sig att avveckla exportsubventionerna.
            </seg>
            <seg n="5c6a0814">
              Det sägs finnas risk för att Doharundan bryter samman, och då
              bör EU inleda en ensidig handelsliberalisering. Fram till 2020
              bör EU:s mål vara att helt avskaffa alla tullar och andra handelshinder
              på industrivaror och jordbruksvaror.
            </seg>
            <seg n="c088872f">
              EU måste också avskaffa alla typer av export- och marknadsstöd
              inom jordbruksområdet.
            </seg>
            <seg n="e034d2ec">
              Inför nästa förhandlingsomgång vill regeringen lyfta fram frågan
              om en revidering av WTO:s informationsteknikavtal som är från
              1997. Man vill ta bort tullar för miljövänliga varor och tjänster.
            </seg>
            <seg n="a16d86a9">
              Corporate Social Responsibilty, CSR, företagens sociala ansvar,
              inbegriper mänskliga rättigheter och arbets- och anställningsförhållanden,
              som i sig innehåller exempelvis utbildning, jämställdhet och arbetsmiljö,
              miljöfrågor, som i sig innehåller exempelvis klimatförändringar,
              resurseffektivitet och förebyggande av föroreningar, samt åtgärder
              mot mutor och korruption.
            </seg>
            <seg n="66ae22f6">
              Mer som räknas in i detta är delaktighet och samhällsutveckling,
              integration av människor med funktionsnedsättning och konsumenternas
              intressen. Bolagens ansvar för hållbarhetsfrågor definieras som
              bland annat ansvarsfullt nyttjande av resurser, hantering av mänskliga
              rättigheter, arbetsvillkor, antikorruption och affärsetik.
            </seg>
            <seg n="98476f15">
              Sverige är med och följer OECD:s riktlinjer. Är man med i OECD,
              eller Organisation for Economic Co-operation and Development,
              Organisationen för ekonomiskt samarbete och utveckling jag tycker
              att det är viktigt att vi nämner vad de här förkortningarna står
              för så att alla förstår vad vi säger i talarstolen förbinder man
              sig att upprätthålla viss standard som bland annat handlar om
              mänskliga rättigheter, miljö, arbetsförhållanden, antikorruption,
              konsumentintressen, konkurrens, vetenskap, teknik, skatt och nu
              senast tillkommet, frihet på nätet.
            </seg>
            <seg n="ec83a394">
              Utrikesdepartementet har en enhet för internationell handelspolitik,
              och där finns Sveriges CSR-ambassadör. Enheten leder en samverkan
              mellan staten, näringslivet och arbetstagarnas organisationer.
            </seg>
            <seg n="5239d64d">
              Det finns fler aktörer som syftar till att skydda mänskliga rättigheter
              och socialt ansvarstagande. Ansvarsskyldighet, etiskt uppträdande,
              respekt för lagen och respekt för mänskliga rättigheter är några
              av intressenternas uppgifter att upprätthålla. Lägger man till
              efterlevnad av internationella uppförandenormer är det mesta av
              innehållet i ISO-standardiseringen och för certifiering uppräknat.
            </seg>
            <seg n="5cf260c9">
              FN:s Global Compact har tio principer som baseras på konventionen
              om mänskliga rättigheter i arbetslivet.
            </seg>
            <seg n="7ed98c59">
              ILO-deklarationen, International Labour Organization, innehåller
              konventioner, rekommendationer och bestämmelser som täcker det
              mesta om arbetsrättslagstiftning för att säkerställa löntagarnas
              trygghet.
            </seg>
            <seg n="fc422c41">
              ILO har en deklaration som täcker fyra områden: icke-diskriminering
              och förbud mot barnarbete, eliminering av slavarbete och fackföreningsfrihet.
            </seg>
            <seg n="89a46e7a">
              Även vad gäller klimat- och miljöhänsyn finns olika konventioner
              och bestämmelser gällande ett hållbart företagande.
            </seg>
            <seg n="7931a07c">
              Multilateral Environmental Agreements, MEA, syftande på specifika
              handelsåtaganden, var tänkt att ingå i den så kallade Doharundan.
              Utrikesdepartementet menar att Sverige och EU drivit på så att
              miljöfrågorna skulle inkluderas i Doharundan, men förhandlingarna
              i dessa frågor har inte kommit så långt. Dock har flera MEA-sekretariat
              beviljats observatörsstatus till förhandlingskommittén inför varje
              förhandling.
            </seg>
            <seg n="94d06e60">
              När det gäller internationell handel och jämställdhet finns även
              här en kvinnokonvention, Convention on the Elimination of all
              Forms of Discrimination against Women, Cedaw, som ni har talat
              om förut här, som 90 procent av FN:s medlemsstater har förbundit
              sig att följa. När EU förhandlar handelsavtal i olika sammanhang
              för medlemsstaterna beställs hållbarhetsmässiga konsekvensanalyser,
              Sustainability Impact Assessments, SIA. Dessa omfattande analyser
              innehåller även handelsavtalens effekter på kvinnors villkor och
              jämställdhet. Det är naturligtvis oerhört viktigt att så görs.
            </seg>
            <seg n="00e61383">
              Handelshinder mot nationer på den afrikanska kontinenten arbetas
              successivt bort. Det ska eftersträvas friare handel och integrering
              av de fattiga länderna i handelssystemet, inte minst för att bekämpa
              världsfattigdomen.
            </seg>
            <seg n="ed2f4cad">
              Ökande handel och minskade handelshinder kan lyfta en nation
              som är biståndsmottagare till intressanta handels- och exportmarknader.
              E-handeln kan bli en viktig del av den totala handeln för den
              afrikanska kontinenten. E-handeln i sig skulle kunna öka över
              lag men behöver hjälp på vägen med olika åtgärder som kan handla
              om försäljningsvillkor, immaterialrättsliga hinder eller hinder
              kopplade till betalningar.
            </seg>
            <seg n="cce9ad39">
              Kommissionen har sedan En digital agenda för Europa KOM2010 genomfört
              många förändringar för att underlätta för digital handel men har
              identifierat ytterligare ett antal nya förslag som behöver genomföras.
              Det handlar om enorma summor i ökad handel över gränserna om man
              kan lyckas säkra upp och förenkla handeln på nätet. Där finns
              en marknad som når varje del av världen med ett knapptryck, och
              det skulle gynna inte minst fattiga länder.
            </seg>
            <seg n="63a56fca">
              För Sveriges del borde turist- och besöksnäringen kunna bli en
              mycket större handelsvara på den internationella marknaden. Möjligheten
              för olika regioner att marknadsföra sig för att dra till sig fler
              besökare borde vara gränslös.
            </seg>
            <seg n="699b9910">
              Fler besökare betyder fler människor som konsumerar det självklara
              som hotellnätter och mat, men också besök till allehanda turistmål
              och inköp av lokala produkter.
            </seg>
            <seg n="41833992">
              Att turister kommer till landet Sverige ger möjligheter för företag
              och bolag här att marknadsföra sig till nya handelsländer. Varje
              individ som kommer hit har sina kontakter och är kanske själv
              företagare. Fria och öppna kontakter är det som är frihandel,
              där ska inte gränser och regler försvåra. De lokala näringarna
              kan blomstra med fler investeringsmöjligheter och behov av att
              anställa fler. Så kan hela Sverige leva.
            </seg>
          </u>
          <note n="e03f89ed">
            Jag yrkar bifall till utskottets förslag och avslag på samtliga
            motioner.
          </note>
          <note type="speaker" n="875011dd">
            Anf. 90 KENT PERSSON (V) replik:
          </note>
          <u who="kent_persson_d7bdf7" xml:id="i-ab901ee13898f7d3-2" n="a1e22c65">
            <seg n="8c2868bf">
              Herr talman! Jag tackar Anna Steele för anförandet. Det finns
              ett par saker som jag behöver reda ut i majoritetens texter i
              det här betänkandet, några alternativ. Jag har tagit upp ett i
              föregående replikskifte med Hans Rothenberg där jag lyfte fram
              jämställdhetsaspekterna. Där framhöll Hans, och majoriteten skriver
              också så, att de ska åtgärdas med andra insatser än genom handelspolitik.
            </seg>
            <seg n="a3bf5bda">
              På ett annat ställe i betänkandet skriver ni som motivering när
              vi pratar om Exportkreditnämnden att de har fastställt en policy
              för ansvarsfullt företagande enligt vilken man ska ta hänsyn till
              miljö, mänskliga rättigheter och arbetsförhållanden inför garantigivning.
            </seg>
            <seg n="4ccebcba">
              Vidare skriver ni lite längre fram att utskottet vill framhålla
              betydelsen av att verksamheten bedrivs i enlighet med en politik
              för global utveckling, det vill säga att handelspolitiken gör
              det.
            </seg>
            <seg n="81196b50">
              Vad gäller egentligen? Vad är den borgerliga majoritetens uppfattning?
              Ska handelspolitiken inbegripa mänskliga rättigheter och jämställdhet
              eller inte?
            </seg>
          </u>
          <note type="speaker" n="1e3f2187">
            Anf. 91 ANNA STEELE (FP) replik:
          </note>
          <note n="4e9b7947">
            Herr talman! Självklart!
          </note>
          <note type="speaker" n="84ae3a1f">
            Anf. 92 KENT PERSSON (V) replik:
          </note>
          <u who="kent_persson_d7bdf7" xml:id="i-ab901ee13898f7d3-3" n="a1e22c65">
            <seg n="2b51c7ab">
              Herr talman! Det var bra att få det svaret. Jag hörde tidigare
              klart och tydligt att Hans Rothenberg hade en helt annan uppfattning.
              Ni har tydligt och klart skrivit här att handelspolitiken inte
              ska omgärdas av dessa punkter utan att det finns andra verktyg.
            </seg>
          </u>
          <note type="speaker" n="926effb2">
            Anf. 93 ANNA STEELE (FP) replik:
          </note>
          <u who="unknown" xml:id="i-1d4433c3d764a687-11" n="0bb1c8a8">
            <seg n="caa18492">
              Herr talman! Jag vet inte vad jag ska säga. Jag tycker att det
              är tydligt att det är sådana villkor som ska finnas med i alla
              avtal. Jag har inte uppfattat något annat.
            </seg>
          </u>
          <note type="speaker" n="0b192a6f">
            Anf. 94 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-db59279f90c3cdf9-2" n="2667a48a">
            <seg n="9f7002f0">
              Herr talman! Vi tycker alla att WTO är viktigt. Det är viktigt
              att vi fortsätter WTO-förhandlingarna. Vi vill gärna ha ett frihandelsavtal
              över hela världen.
            </seg>
            <seg n="e3385a21">
              De två besvärligaste frågorna har gällt exportstöd för industriprodukter
              och jordbruksprodukter. De har varit i fokus inte bara under den
              här regeringen utan också i tidigare regeringar. De har varit
              en röd tråd.
            </seg>
            <seg n="2cdafba0">
              Har regeringen bytt fokus med tanke på att Anna Steele säger
              att avtalet vad gäller miljöteknik ska vara huvudfokus vid nästa
              WTO-möte? Jag förstår inte riktigt. Jag har inte fått intrycket
              att regeringen anser att detta är den prioriterade frågan. Det
              intryck jag har fått är att den hållning som Sverige har om WTO
              är den hållning vi har haft hela tiden, nämligen att frågorna
              om stöden till industri- och jordbruksexport är viktigast att
              lösa även den här gången. Man har faktiskt nått lite längre fram.
              Man går framåt med ministeg i WTO.
            </seg>
          </u>
          <note type="speaker" n="621138c0">
            Anf. 95 ANNA STEELE (FP) replik:
          </note>
          <u who="unknown" xml:id="i-1d4433c3d764a687-12" n="0bb1c8a8">
            <seg n="7aedc294">
              Herr talman! Jag lyfte fram att frågorna om klimat- och miljöhänsyn
              var viktiga att få med.
            </seg>
            <seg n="8bd97502">
              Jag förstod inte riktigt Börje Vestlunds fråga. Har jag missuppfattat
              något?
            </seg>
          </u>
          <note type="speaker" n="6264f393">
            Anf. 96 BÖRJE VESTLUND (S) replik:
          </note>
          <u who="borje_vestlund_6206fd" xml:id="i-db59279f90c3cdf9-3" n="2667a48a">
            <seg n="4d648777">
              Herr talman! Ja, det måste Anna Steele ha gjort. Jag tyckte att
              jag var tydlig.
            </seg>
            <seg n="feb72339">
              Ska regeringen överge den linje man alltid har hållit i WTO-förhandlingarna,
              nämligen att lösa frågan om exportstöden till industriprodukter
              och jordbruksprodukter? Det är den övergripande frågan. Den har
              i ärlighetens namn gjort att förhandlingarna har stoppats upp
              vid flera tillfällen, inte minst när det gäller Doha.
            </seg>
            <seg n="690612f5">
              Delar Anna Steele Hans Rothenbergs uppfattning att vi ska akta
              oss för att besvära regeringen att redovisa saker och ting för
              riksdagen? Det är väl det sjunde sammanträdet i näringsutskottet
              som ställs in i morgon. Är det verkligen Alliansens uppfattning
              att vi ska akta oss för att besvära regeringen? Vi har inga ärenden
              att behandla i näringsutskottet och inte i många andra utskott
              heller. Delar Anna Steele uppfattningen att vi inte ska besvära
              regeringen att komma till riksdagen?
            </seg>
          </u>
          <note type="speaker" n="625e8265">
            Anf. 97 ANNA STEELE (FP) replik:
          </note>
          <u who="unknown" xml:id="i-1d4433c3d764a687-13" n="0bb1c8a8">
            <seg n="7da2f45a">
              Herr talman! Det är absolut inte så, Börje Vestlund, att man
              ska frångå några linjer. De olika frågor som har tagits upp tidigare
              ska naturligtvis drivas vidare.
            </seg>
            <seg n="b786fa0a">
              Jag tycker naturligtvis inte heller att man inte ska störa regeringen.
              Tvärtom är det bra om vi hela tiden kan ställa frågor till regeringen
              och hålla regeringen på tå.
            </seg>
            <seg n="ea307a40">
              Uppriktigt sagt var det inte en så bra fråga.
            </seg>
          </u>
          <note type="speaker" n="e46ab18d">
            Anf. 98 MATS ODELL (KD):
          </note>
          <u who="mats_odell_8b8cfa" xml:id="i-4bacdd24d6ca7c54-0" n="c4e95ffb">
            <seg n="fa8acd8e">
              Herr talman! Var och en som har följt debatten har kunnat konstatera
              att den går i enighetens tecken när det gäller själva grundfrågan,
              nämligen frihandelns princip. Så har det inte alltid varit. Det
              sena 1800-talets uppslitande debatter om frihandelsfrågorna ligger
              långt bakom oss. Frihandel, demokrati och marknadsekonomi kan
              sägas ha gått segrande ur 1800- och 1900-talets stora ideologiska
              strider.
            </seg>
            <seg n="51475ad6">
              Här i riksdagen finns en allmän övertygelse om att frihandel
              är en viktig princip att försvara, som vi har hört i dag. Det
              kan finnas lite nyansskillnader, men på det stora hela finns en
              glädjande enighet om detta.
            </seg>
            <seg n="a20b1b6e">
              Vi har i näringsutskottet besökt ett antal andra länder snabbväxande
              länder, andra som växer mindre snabbt och konstaterat att det
              finns någon sorts nyprotektionism. Jag ska inte nämna vilka länder
              det handlar om, men uppenbarligen finns bland ledande företrädare
              protektionistiska strömningar och debattnivån befinner sig där
              på den nivå vi hade för länge sedan.
            </seg>
            <seg n="9644e86f">
              Vi har också sett hur nyprotektionismen breder ut sig på närmare
              håll. Rättare sagt är det nog fel att säga nyprotektionism. Det
              är gammal protektionism. Det är sådant som finns kvar, även i
              länder som tillhör EU:s grundare. Vi hade en utfrågning i riksdagen
              för några månader sedan om funktionen för EU:s inre marknad. Vi
              diskuterade ett av våra stora möbelföretag. I ett av våra grannländer
              där det finns potential att öppna tio nya varuhus sker en prövning
              av om det behövs nya varuhus eller inte: Nej, det behövs inte.
              Så har man räknat ut hur många arbetstillfällen som har gått förlorade
              och hur mycket dyrare möblerna blir för människorna, och så vidare.
            </seg>
            <seg n="b6b6ad69">
              Det här är mekanismer som finns kvar och som det finns all anledning
              för oss att vara uppmärksamma på.
            </seg>
            <seg n="c0b60c7e">
              Man tycker sig se kortsiktiga vinster med den typen av protektionism.
              Men långsiktigt genererar fri handel bättre ekonomiska förutsättningar
              för länder och medborgare än varje protektionistisk handelspolitik.
              Vi har tidigare hört jag tyckte att Hans Rothenberg beskrev det
              väl att Sverige är ett synnerligen exportberoende land. Sverige
              är helt avhängigt exporten för att ha en hygglig levnadsstandard
              i vår höga och kalla nord. Det talas ibland om elöverskott. Ja,
              vi exporterar el, ungefär 30 terawattimmar. Vi har ett lastbilsöverskott.
              De exporteras också. Vi har lyckats i den utsträckning som Hans
              Rothenberg väl beskrev.
            </seg>
            <seg n="cc3a0db9">
              Vi har all anledning att peka på att det naturligtvis finns speciella
              behov i utvecklingsländerna som måste beaktas när man diskuterar
              handelspolitik. Även bland världens fattigaste länder är frihandel
              en stark välståndsskapande kraft. Vi ser nu glädjande exempel
              på det runt om i världen, även på den afrikanska kontinenten.
              Många blir förvånade över den enorma tillväxten i Afrika. Det
              är en kombination av demokrati, marknadshushållning och frihandel
              som åstadkommer att miljoner människor lyfts ur fattigdom med
              hjälp av dessa viktiga principer.
            </seg>
            <seg n="f0c7be56">
              Sverige ska vara en tydlig röst i både EU och andra forum för
              en öppen och fri handel och för att motverka protektionistiska
              krafter, inte minst i tider av osäkerhet om den ekonomiska utvecklingen.
              Det verkar ha en effekt att skapa protektionistiska strömningar
              när det blir problem i ekonomin.
            </seg>
            <seg n="6fb4eec6">
              Det är lika viktigt att de pågående förhandlingarna inom världshandelsorganisationen
              WTO, den så kallade Doharundan, kan föras framåt, som de andra
              förhandlingarna vi har talat om här.
            </seg>
            <seg n="90f0f234">
              Utsikterna ser tyvärr inte särskilt ljusa ut för att Doharundan
              ska kunna slutföras i närtid utan är snarare ganska dystra. Detta
              innebär att Sverige måste fortsätta att vara en pådrivande kraft
              i förhandlingarna. Högst på agendan står nu att väcka Doharundan
              som närmast har slumrat in efter hinder från främst Kina och också
              EU, Indien och USA. Börje Vestlund var inne på de mekanismer som
              bidrar till att det inte kommer till en lösning i närtid.
            </seg>
            <seg n="293e09a4">
              Många oroas över att rundan håller på att ersättas alltmer av
              bilaterala och plurilaterala frihandelsavtal. De avtalen utesluter
              alldeles för ofta också fattigare länder.
            </seg>
            <seg n="9dc8defb">
              Ökningen av de bilaterala avtalen är resultatet av bristen på
              framsteg inom WTO. Doharundans blockering paralyserar nu hela
              systemet. Det finns till och med de som menar att WTO:s relevans
              över huvud taget är i gungning på grund av detta. Därför krävs
              nu ledarskap och handling. Det handlar ytterst om alla de resurser
              och miljarder om det nu är kronor, dollar eller euro spelar ingen
              roll som skulle kunna frigöras om förhandlingarna kunde föras
              till ett lyckat slut.
            </seg>
            <seg n="8ee6a9c3">
              I det betänkande vi diskuterar i dag behandlas ett antal olika
              handelspolitiska områden, som handel och arbetsvillkor, miljöteknik
              till utvecklingsländer, miljö- och djurskyddskrav, exportförbud
              av snus, exportfrämjande, digitala handelshinder, handel med sjukvårdstjänster,
              miljöteknikexport, export av svenska bär och exportfrämjande och
              politik för en global utveckling.
            </seg>
            <seg n="f144b05b">
              Jag kan bara säga att i majoriteten avstyrker vi antingen motionerna
              för att vi tycker att motionärerna har fel eller för att kraven
              redan är tillgodosedda. Det är de två parametrarna som ligger
              bakom att vi yrkar avslag på samtliga förslag.
            </seg>
            <seg n="7c9f18ea">
              Med tanke på att mina allianskamrater redan har debatterat en
              del av detta är det inte rimligt att jag nu ännu en gång upprepar
              den debatten.
            </seg>
          </u>
          <note n="97a46562">
            Överläggningen var härmed avslutad.
          </note>
          <note n="a990d094">
            9 § Energipolitiska frågor
          </note>
          <note n="526edcaf">
            Föredrogs
          </note>
          <note type="speaker" n="5a7dcfd0">
            Anf. 99 ANN-KRISTINE JOHANSSON (S):
          </note>
          <u who="ann-kristine_johansson_62b732" xml:id="i-bb483a857726ca3d-0" n="0a78f7a5">
            <seg n="1ff5c99f">
              Herr talman! Nu är det dags för ytterligare en energidebatt.
              Denna gång handlar det om ett antal motioner från allmänna motionstiden.
              Utskottsmajoriteten avstyrker samtliga, och det föranleder oss
              socialdemokrater att ha ett antal reservationer. Jag börjar med
              att yrka bifall till reservationerna 1, 5 och 13.
            </seg>
            <seg n="f718ed15">
              Omställning av samhället i en mer hållbar riktning är en utmaning
              men också en möjlighet. Det krävs kraftfulla miljö-, klimat- och
              energiåtgärder som skapar förutsättningar för människor att ta
              miljöansvar i sin vardag.
            </seg>
            <seg n="32064012">
              Genom investeringar i infrastruktur, bostäder och förnybar energi
              blir det enklare för människor och företag att göra klimatsmarta
              val samtidigt som fler jobb skapas. Det är en vinna-vinna-situation.
            </seg>
            <seg n="0226563c">
              Socialdemokraternas mål för den svenska energipolitiken är att
              trygga tillgången på el och annan energi med en energiproduktion
              som är långsiktigt hållbar och konkurrenskraftig på en gränsöverskridande
              marknad, och vi ska ha överskott av el.
            </seg>
            <seg n="73674147">
              Jag inledde vår energidebatt nu i december med att säga att vi
              socialdemokrater anser att all svensk energi på sikt kan komma
              från förnybara energikällor. Det är en fråga om vilja och politiskt
              mod. Se bara tillbaka på vår svenska energipolitiska historia!
              Vi har något att leva upp till, vi som i dag sitter i riksdagen.
            </seg>
            <seg n="82fe74e5">
              Det krävs av oss att våga lyfta blicken och se hur vi tillsammans
              kan ge stabila spelregler och långsiktiga visioner om ett hållbart
              energisystem. Därför vill jag än en gång lyfta fram frågan om
              behov av blocköverskridande energiöverenskommelser.
            </seg>
            <seg n="0b37b03e">
              Men den viljan finns ju inte hos sittande regering, tyvärr. Jag
              tror att det är dåligt för både den svenska industrin liksom hushållen
              och energibranschen att vi inte lyckas att komma överens.
            </seg>
            <seg n="d6b88702">
              Som jag inledde med att säga vill vi på sikt att all energi ska
              komma från förnybara energikällor. Därför krävs det högre mål,
              ökad ambition och satsning på energiforskningen. Vi har redan
              nu nått målet som är uppställt för 2020 på 50 procent förnybart.
            </seg>
            <seg n="a335f087">
              Detta visar att det går bara den politiska viljan finns. Vi socialdemokrater
              vill höja målen. Men det krävs, som jag sade, stabila, långsiktiga
              spelregler.
            </seg>
            <seg n="b0f55d5a">
              I detta betänkande hanteras ett antal motioner om bland annat
              biogas där vi tillsammans med Vänsterpartiet och Miljöpartiet
              önskar en biogasstrategi och att det fastställs nationella mål
              för den årliga biogasproduktionen.
            </seg>
            <seg n="09019e34">
              Vi nämner också havsbaserad vindkraft där de hinder som finns
              behöver lösas snabbt. Bland annat handlar det om landanslutningar,
              och där har Svenska kraftnät kommit med intressanta lösningar.
              Redan 2010 kom en utredning med förslag till hur man ska underlätta
              just för havsbaserad vindkraft. Regeringen måste agera.
            </seg>
            <seg n="44ed99d0">
              När det gäller solenergi vill vi socialdemokrater att Energimyndigheten
              får i uppdrag att se över nuvarande insatser och regelverk för
              att öka solenergins andelar. Vi i Sverige ligger alldeles för
              långt efter länderna i Europa som har ungefär samma solinstrålning
              som vi. Vi har i tidigare motioner nämnt behov av planeringsmål
              för solenergi.
            </seg>
            <seg n="6f4b5091">
              Herr talman! Just nu händer det spännande saker. Det är Energimyndigheten
              som startat en egen utredning för att se över ett långsiktigt
              hållbart energisystem. Det är något som vi från Socialdemokraterna,
              Vänstern och Miljöpartiet efterlyst sedan länge.
            </seg>
            <seg n="24bc20ba">
              Det är bra, för vi behöver mer kunskap och samma grund att stå
              på för att se vilka vägar som går att gå. Det kommer också att
              underlätta för att vi ska kunna sätta oss ned tillsammans över
              blockgränserna bland myndigheterna, näringsliv och organisationer
              och tillsammans fundera på hur vi löser framtidens behov. Vilka
              möjligheter finns, och vilka är problemen?
            </seg>
            <seg n="4e86a616">
              Myndighetens utredning är efterlängtad, och jag tror att den
              kommer att ge oss redskapen vi efterfrågar. Sedan är det bland
              andra vi här i riksdagen som ska besluta om vilka vägar vi ska
              gå.
            </seg>
            <seg n="f05a4865">
              Herr talman! I övergången till ett förnybart energisamhälle kommer
              alltmer av produktionsenheterna att vara lokalt ägda och småskaligt
              uppbyggda. Utmaningarna här är att förankra kunskap lokalt, skapa
              en folkrörelse kring förnybar energi, samt att bygga ut det smarta
              nät som stöttar bland annat småskalig elproduktion.
            </seg>
            <seg n="b605b7f7">
              För att nå mer av lokalt engagemang och såväl småskaliga som
              storskaliga lösningar krävs ett antal politiska beslut som till
              exempel gör att man kommer till rätta med uttagsskatten för vindkraftskooperativ.
              En annan viktig fråga är nettodebitering. Jag förutsätter att
              regeringen snarast kommer fram med ett förslag. Nettodebiteringen
              är spännande och ger möjlighet för dig och mig att bli än mer
              engagerade i energiproduktion och energianvändning.
            </seg>
            <seg n="7d4a3019">
              En fråga man ställer sig är hur regeringen och dess företrädare
              i utskottsmajoriteten tänker när vi nu redan har uppnått målet
              för förnybar energi. Vad vill ni göra nu och framöver till 2020?
              Kommer det nya kraftfulla mål, eller ska marknaden få fritt utrymme
              utan politiska visioner och mål?
            </seg>
            <seg n="9c7c8a23">
              Det går alldeles för sakta, och det finns för dålig ambition
              från regeringens sida när det gäller energipolitiken. Jag brukar
              säga när jag är ute på debatter att det är tur att vi har EU:s
              energipolitik, annars hade vi ingenting att göra i näringsutskottet.
            </seg>
            <seg n="be056e30">
              Vi måste också öka takten och intresset för energieffektiviseringen.
              Det är den smartaste grejen att göra när det gäller energiområdet.
              Det handlar om att spara energi och använda den på smartaste sätt.
            </seg>
            <seg n="391bb87c">
              Vi politiker ska stimulera och uppmuntra energieffektivisering.
              Vi har till exempel hela bostadsområdet. Här finns mycket mer
              att göra. Vi måste bygga om bostäderna från miljonprogrammet på
              ett miljöriktigt och hållbart sätt för att minska energiförbrukningen.
              Nya hus ska byggas med lågenergimetoder och lågenergiförbrukning.
            </seg>
            <seg n="5a50c95a">
              Alla möjligheter att skapa ett mer resurssnålt, miljöanpassat
              och kostnadseffektivt energisystem genom att effektivisera energianvändningen
              är väldigt stora. Vi vet att potentialen är stor i Sverige.
            </seg>
            <seg n="a05fa6ec">
              Därför vill vi från Socialdemokraterna, Vänstern och Miljöpartiet
              se införandet av vita certifikat som ställer krav på elleverantörerna
              att bidra till att införa effektivisering. Vi tror det behövs
              fler verktyg i verktygslådan för att nå framgång.
            </seg>
            <seg n="a4447fd7">
              Energimyndigheten konstaterar att Sverige inte kommer att nå
              målet 20 procent effektivare användning 2020. Vad drar regeringen
              för slutsatser av det? Vad drar utskottsmajoriteten för slutsatser
              av det? Är det att vänta och se, eller kommer det åtgärder? Tiden
              springer ifrån oss om vi ingenting gör.
            </seg>
            <seg n="31b1e072">
              Herr talman! Det är många frågetecken kvar när det gäller regeringens
              agerande för vår framtida energipolitik, både när det gäller förnybarhetsmålet
              och energieffektiviseringen.
            </seg>
          </u>
          <note n="e4c6c9a4">
            I detta anförande instämde Ingemar Nilsson, Börje Vestlund och
            Karin Åström (alla S).
          </note>
          <note type="speaker" n="96319fa8">
            Anf. 100 LISE NORDIN (MP):
          </note>
          <u who="lise_nordin_7a122f" xml:id="i-753950e256c65e55-0" n="35850f4e">
            <seg n="d18000af">
              Herr talman! Sedan riksdagen senast debatterade energipolitiken
              har SOM-institutet presenterat nya siffror över svenska folkets
              åsikter om kärnkraften. Mätningen visar att motståndet håller
              i sig. Det är till och med fler som vill avveckla nu än förra
              året. 48 procent vill avveckla och 36 procent vill behålla eller
              bygga ny. Denna folkvilja ger oss politiker ännu ett skäl att
              skynda på utbyggnaden av förnybar energi och satsningar på energieffektivisering.
            </seg>
            <seg n="d9b0bae1">
              Att använda energi smartare och därmed kunna minska energianvändningen
              är den viktigaste pusselbiten i energiomställningen. Det är det
              snabbaste, billigaste och miljöbästa sättet att fasa ut miljödåliga
              alternativ. Och potentialen för energieffektivisering är enorm.
              Den statliga Energieffektiviseringsutredningen har visat på en
              lönsam potential att spara 35 terawattimmar. Det är mer än hälften
              av vad kärnkraften levererar.
            </seg>
            <seg n="911a1fd4">
              Regeringen har i budgetpropositionen för 2013 klargjort att målet
              om 20 procent minskad energiintensitet till år 2020 kommer att
              bli svårt att nå. Analysen är gjord utifrån dagens politik. Samtidigt
              pågår arbetet med EU:s energieffektiviseringsdirektiv som ställer
              krav på att Sverige skärper upp arbetet med energieffektivisering.
              Energimyndigheten menar att det behövs en fördubbling av insatser
              för att nå målet. Även den internationella energibyrån IEA har
              nyligen uppmanat den svenska regeringen att öka energieffektiviteten.
              Men regeringen har inte svarat med några förslag. Tvärtom har
              man de senaste åren i budgeten skurit ned stödet till hushåll
              och företag att använda energin smartare.
            </seg>
            <seg n="cddd842a">
              Socialdemokraterna, Miljöpartiet och Vänsterpartiet föreslår
              gemensamt att regeringen ska ompröva förslaget om vita certifikat.
              Det är ett system som använts framgångsrikt i flera länder såsom
              Italien, Frankrike, Storbritannien och Danmark.
            </seg>
            <seg n="ccded17f">
              Vita certifikat låter energiföretagen leverera mer nytta och
              mindre energi. Med ett sådant system får energiföretagen uppdraget
              att erbjuda sina kunder åtgärder för att effektivisera sin energianvändning.
              Detta är ett system som har varit så framgångsrikt att EU-kommissionen
              nu föreslår att det införs i fler länder. Det är förvånande att
              regeringen hittills har sagt nej utan att presentera några egna
              förslag. Ingen gynnas av en politik för energislöseri.
            </seg>
            <seg n="4d724105">
              Herr talman! Vindkraften byggs ut snabbt i både Sverige och världen.
              Utbyggnaden skapar nya gröna jobb och är en viktig pusselbit för
              att nå målet om 100 procent förnybar energi. Men den positiva
              utvecklingen i Sverige har börjat sakta ned på grund av ett antal
              hinder på vägen. Generellt är svenska folket mycket positivt till
              att bygga ut vindkraft. Nio av tio vill att vi fortsätter att
              bygga ut vindkraften som i dag. Men alltför ofta blir det lokala
              kontroverser där det ska byggas vindkraftverk eftersom människor
              i orterna inte inkluderas.
            </seg>
            <seg n="e4f8c085">
              För att ta till vara den potential som finns i vindkraften är
              det nödvändigt att öka allmänhetens deltagande och därmed acceptans
              för vindkraft i närmiljö. Ett sätt att uppnå detta är att erbjuda
              dem som bor i närheten av planerade vindkraftverk rätten att bli
              delägare genom att köpa andelar i vindkraftverket. Detta har varit
              mycket framgångsrikt i Danmark, där det mesta av vindkraften i
              dag faktiskt ägs av privatpersoner till skillnad från i Sverige.
            </seg>
            <seg n="02910057">
              Herr talman! Det här betänkandet behandlar även frågan om biogas.
              Den största utmaningen i att nå ett helt förnybart energisystem
              är troligen transportsektorn. Ett hållbart transportsystem innebär
              att fler resor görs med kollektivtrafik och att mer gods transporteras
              på järnväg, samtidigt som vi utvecklar fler förnybara drivmedel.
              Biogas är det miljöbästa bränslet som i dag finns att tillgå.
              Om gödsel, avloppsslam och andra organiska substanser som annars
              läcker växthusgasen metan samlas in och görs till biogas får man
              dubbel klimatnytta.
            </seg>
            <seg n="aa6d51b1">
              Runt om i Sverige finns det många spännande projekt kring biogas.
              Men medan enskilda kommuner och regioner går före sitter regeringen
              med armarna i kors. Sverige saknar i dag en nationell strategi
              för biogasen.
            </seg>
            <seg n="a13c27cb">
              Regeringens mål om en fossiloberoende fordonsflotta gör ingen
              verklig klimatnytta om det inte följs upp med konkret politik.
              Socialdemokraterna, Miljöpartiet och Vänsterpartiet presenterar
              i dag ett gemensamt förslag om att regeringen ska ta fram en biogasstrategi
              och konkreta åtgärder för hur vi kan nå en ökad biogasproduktion.
            </seg>
            <seg n="e61bd3e4">
              Till sist: Den förnybara energin gör miljönytta först när den
              ersätter miljösämre alternativ som kärnkraft eller fossil energi.
              I dagens betänkande finns också en motion från Miljöpartiet som
              kräver ett stopp för utvinning av fossil energi i Sverige. Planerna
              på utvinning av bland annat skiffergas behöver avbrytas om Sverige
              ska ha en konsekvent och tydlig linje i klimatfrågan. En tydlig
              politik för förnybar energi förutsätter också en tydlig politik
              bort från de fossila energislagen.
            </seg>
            <seg n="8703dab6">
              Herr talman! Jag står bakom alla Miljöpartiets reservationer,
              men för tids vinnande yrkar jag bifall till reservationerna 1,
              3 och 13.
            </seg>
          </u>
          <note n="7ec35c11">
            I detta anförande instämde Jonas Eriksson (MP).
          </note>
          <note type="speaker" n="74c362e2">
            Anf. 101 ANNA HAGWALL (SD):
          </note>
          <u who="anna_hagwall_f2def8" xml:id="i-d20ecc3034883919-1" n="a663ff31">
            <seg n="6e88f31b">
              Herr talman! Jag vill börja med att yrka bifall till reservationerna
              2 och 4.
            </seg>
            <seg n="110c76af">
              Några av de viktigaste frågorna vi har framför oss gällande produktion
              och uttag av energi är bland annat långsiktig planering gällande
              investeringar, konkurrens och global samhällsnytta för att skapa
              en stabil och säker leverans av el. Men en viktig aspekt som inte
              får glömmas bort är även elkunden, som i slutändan får bekosta
              kalaset vid eventuella felaktiga beslut.
            </seg>
            <seg n="17d70e92">
              Vi måste börja se att el är något positivt, särskilt när övergången
              sker från produktion av fossila bränslen. Vi behöver även inse
              att all produktion av el och energi har för- och nackdelar. Det
              är lätt att stå här och vurma för sin vision och målsättning,
              men just visioner och kostnader har historiskt inte alltid gått
              att sammanföra på ett optimalt sätt.
            </seg>
            <seg n="d676ad7d">
              Just kostnader och dess påverkan på konkurrensen är något som
              vi behöver vara realistiskt medvetna om. Vi ser enorma investeringsprojekt
              i Europa gällande den decentraliserade infrastrukturen och utbyggnaden
              av intermittent energiproduktion. Men kostnader på tusentals miljarder
              är inte det enda problemet i ett europeiskt perspektiv. Vi ser
              i dag resultatet av bland annat det olyckliga beslutet att avveckla
              tysk kärnkraft, nämligen stora subventioner för intermittenta
              energislag och energitoppar som belastar kringliggande nationers
              elnät, men störst är bristen på reglerkraft. Dessutom går det
              nu europeiska rykten om att även kärnkraften ska kunna regleras.
            </seg>
            <seg n="cbe1f7b2">
              Så länge vi inte kan lagra överskott av energi kommer Europa
              att lida brist på reglerkraft. Om jag får tala i termer av ädla
              metaller kommer nordisk regler- och balanskraft att klassas som
              elguld, och detta är något som vi ska värna om för den nordiska
              marknaden och dess konkurrenskraft.
            </seg>
            <seg n="3483d2b4">
              Givetvis ska vi ha europeiska elförbindelser, för även vi kan
              behöva balansera vårt behov och exportera vid gynnsamma tillfällen.
              Men försiktighet bör råda att göra en full utbyggnad av dessa
              kontinentala förbindelser, så länge vårt elnät inte klarar full
              överföringskapacitet från norr till söder, för att inte ett högre
              europeiskt energipris ska drabba svenska elkonsumenter, och då
              särskilt i den södra delen.
            </seg>
            <seg n="981d4aad">
              Herr talman! Vi har i Sverige en av världens absolut bästa energimixer
              gällande både utsläpp och balansering och dessutom ett mycket
              gott år för export av el. Detta kan vi tacka både kärnkraften
              och vattenkraften för. Vi måste se det som vår skyldighet att
              värna om dessa energislag för att säkerställa god konkurrens-
              och exportkraft. Vi måste ge våra företag och den tunga basindustrin
              alla tänkbara medel för att värna om jobben och göra det attraktivt
              att verka och producera i Sverige.
            </seg>
            <seg n="23dabe32">
              Kärnkraften står för en betydande del av vår elproduktion, och
              vi, men även näringslivet, ser behovet av att säkerställa detta
              och att bygga ny kärnkraft. Vi ser vikten av ökad forskning och
              utveckling inom alla delar, till exempel när det gäller nya generationens
              verk men även inom slutförvar. Detta genererar en trygg och stabil
              grund för framtida investeringar i Sverige men även en kunskap
              för export.
            </seg>
            <seg n="39066c44">
              Vi skulle kunna diskutera alla energislags positiva och negativa
              effekter i dagar men att avveckla just kärnkraften som baskraft,
              minska vattenkraften som är både bas och reglerkraft, fasa ut
              fossila bränslen och satsa enorma summor på europeiskt elnät och
              intermittenta energislag kommer att få konsekvenser.
            </seg>
            <seg n="ad91d0b1">
              Att göra allt detta på en gång utan att det påverkar konsumenterna
              ser vi som orimligt. Ska vi dessutom göra oss beroende av olja
              och gas från utomeuropeiskt politiskt instabila stater och konkurrera
              med eventuell billig skiffergas från USA gör vi en blunder både
              miljömässigt och ekonomiskt.
            </seg>
            <seg n="a71801d1">
              Herr talman! Vi måste ställa rimliga krav som inte stryper utvecklingen,
              miljönyttan och konkurrensen. Därför menar vi att prioriteten
              ligger i att säkerställa ett samarbete med närliggande nationer,
              bygga ut vår infrastruktur och satsa på forskning och utveckling
              gällande energi, miljö och kärnteknik. Detta möjliggör det viktigaste,
              nämligen att fasa ut fossila bränslen för minskade koldioxidutsläpp.
            </seg>
          </u>
          <note type="speaker" n="2ad4bc29">
            Anf. 102 KENT PERSSON (V):
          </note>
          <u who="kent_persson_d7bdf7" xml:id="i-abc03a18415c0dfb-1" n="a1e22c65" next="i-e2c9cb69fdf22984-1">
            <seg n="b339cc2f">
              Herr talman! Jag skulle kunna göra det enkelt för mig och bara
              säga att jag ansluter mig till vad Ann-Kristine Johansson och
              Lise Nordin sade i sina anföranden. Jag delar i stort deras uppfattning.
              Jag ska dock säga några ord.
            </seg>
          </u>
          <note n="db730b27">
            Jag yrkar bifall till reservation 1 som handlar om biogas och
            ny målsättning och till reservation 13 som handlar om energieffektivisering
            och vita certifikat.
          </note>
          <u who="kent_persson_d7bdf7" xml:id="i-e2c9cb69fdf22984-1" n="a1e22c65" prev="i-abc03a18415c0dfb-1">
            <seg n="94af81bf">
              Herr talman! Att klimatutmaningen är vår tids ödesfråga har vi
              hört världens ledare uttala vid olika tillfällen de senaste åren
              och inte nog med det. De har också talat om vikten av att vidta
              kraftfulla åtgärder för att minska de klimatpåverkande växthusgaserna.
              Detta var också vår statsminister Fredrik Reinfeldt tydlig med
              inför klimatförhandlingarna i Köpenhamn, men efter det har det
              varit mycket tyst från honom.
            </seg>
            <seg n="243506b6">
              Förra året publicerade Världsbanken en prognos för hur medeltemperaturen
              skulle kunna utvecklas till 2050 om inget görs eller om vi fortsätter
              som i dag. Den kan höjas med fyra grader.
            </seg>
            <seg n="03df75d6">
              Det är problematiskt redan vid två graders höjning. Det är inte
              bra som det ser ut i dag med den klimatförändring vi har. Då förstår
              ni själva effekterna vid fyra graders klimatförändring.
            </seg>
            <seg n="47e841bd">
              Herr talman! I den svenska debatten har jag många gånger hört
              från dem som tycker att vi ligger bra till, att vi är bäst i klassen,
              att vi är ett föredöme när det gäller klimatomställning och att
              vi har nått långt. Ytterligare åtgärder och större krav skulle
              inte vara effektiva eller kostnadseffektiva, och det skulle inte
              heller ha någon större påverkan på de globala utsläppen.
            </seg>
            <seg n="5000762b">
              Det är en farlig inställning. I Sverige har vi väldigt bra förutsättningar
              att skapa ett samhälle med 100 procent förnybar energi, vilket
              Vänsterpartiet har föreslagit.
            </seg>
            <seg n="6f8dbf4b">
              Tänk er att en stad i Kina med en befolkning motsvarande Sveriges
              skulle anamma vår energipolitik, lägga till lite och höja kraven.
              Jag är övertygad om att vi skulle hylla det, jubla och tycka att
              det var jättebra. Men det påverkar inte de totala utsläppen ett
              dugg om inte vi heller gjort det. Om vi gör det eller om Kina
              gör det spelar ingen roll för det totala. Men här har vi möjligheten,
              så varför ska vi då inte göra det?
            </seg>
            <seg n="6cc25ba9">
              Vi har nyss fått besked om att vi har nått vårt mål när det gäller
              förnybar energi. Vi har passerat 50 procent och ligger på 51 procent,
              och det är åtta år kvar till 2020. Det är givetvis väldigt bra,
              tycker jag och Vänsterpartiet. Frågan är dock vad regeringen vill
              göra de kommande åtta åren. Vad har ni för förslag? Är ni nöjda
              nu även om vi har förutsättningarna att gå mycket längre och göra
              det kostnadseffektivt?
            </seg>
            <seg n="652e9bb3">
              Vänsterpartiet har föreslagit att vi ska ta fram en plan för
              100 procent förnybar energi och visat på det. Vi har lagt fram
              konkreta förslag i riksdagen i vårt budgetbetänkande som vi behandlade
              i höstas när det gäller solenergi, forskning, smarta nät, vindkraftens
              utbyggnad och den havsbaserade vindkraften. Vi har med det i texten
              här, och vi har det som motivreservationer också.
            </seg>
            <seg n="2c657280">
              Det går att göra mycket mer om man bara vill, och vi vill. Men
              det gäller också att ha förmågan att fatta politiska beslut, och
              det är den borgerliga regeringens stora problem. Ni är inte överens
              internt om vad ni ska göra. Egentligen finns det en majoritet
              i riksdagen för att gå mycket snabbare fram inom en rad områden,
              så det är synd. Vi förlorar tid och tempo.
            </seg>
            <seg n="d1249e4b">
              Vi har lagt fram förslag i riksdagen tillsammans med Socialdemokraterna
              och Miljöpartiet vad gäller energieffektivisering. I dag brottas
              Energimyndigheten med direktivet att vi ska energieffektivisera
              med 1 ½ procent årligen. Jag har sett rapporten; det är inget
              färdigt förslag. På det sätt som Energimyndigheten laborerar med
              direktivet blir det mycket tricksande med siffror för att göra
              det så lätt som möjligt för svenskt vidkommande. Besparingsbetinget
              i rapporten skulle inte på långa vägar uppnå de intentioner med
              direktivet som funnits. Det blir ett tricksande med statistik.
            </seg>
            <seg n="37cd8d8f">
              Till exempel anser man i rapporten att vi ska tillgodoräkna oss
              25 procent av sparbetinget för det vi har gjort mellan 2009 och
              2013. Det kan man diskutera om vi ska göra. Man exkluderar dessutom
              hela trafiksektorn för att få ned volymen. Det känns inte bra.
            </seg>
            <seg n="92e9aaa1">
              När det var på tapeten sade Maud Olofsson gång på gång att energieffektivisering
              är den billigaste, mest effektiva och bästa miljöåtgärd vi kan
              vidta. Jag delar den uppfattningen. Det var en klok inställning.
            </seg>
            <seg n="d0b25682">
              Varför vidtas då inga åtgärder? Varför försöker man skjuta upp
              frågan om vita certifikat som är ett klart och tydligt exempel
              på hur vi kan gå vidare och ställa krav på att våra energileverantörer
              ska vidta åtgärder och hjälpa till? Kan det vara så svårt?
            </seg>
            <seg n="e33600ce">
              Herr talman! Varför vill inte den borgerliga regeringen gå med
              på detta förslag?
            </seg>
            <seg n="45906086">
              Ni har sagt att det finns andra åtgärder, att ni ska vidta andra
              åtgärder. Men ni har inte på någon punkt preciserat vilka åtgärder
              det är. Därför vidhåller vi med bestämdhet att vita certifikat
              är en viktig del av energieffektiviseringsåtagandet.
            </seg>
          </u>
          <note type="speaker" n="52439093">
            Anf. 103 MATS ODELL (KD):
          </note>
          <u who="mats_odell_8b8cfa" xml:id="i-4bacdd24d6ca7c54-1" n="c4e95ffb">
            <seg n="988fe54d">
              Herr talman! I det här betänkandet behandlar utskottet 30 motionsyrkanden
              om olika energipolitiska frågor från den allmänna motionstiden
              2012. Yrkandena handlar om allt möjligt. De handlar om biogas,
              vindkraft, solenergi, vågkraft, fastprissystem, energieffektivisering
              och vissa övriga energipolitiska frågor. Jag kommer inte att gå
              in på samtliga dessa energislag här i dag. Jag tror att det är
              klokt att börja med ett helikopterperspektiv innan vi dyker ned
              i de olika energislagen.
            </seg>
            <seg n="c18e75b4">
              Sverige är i många avseenden mycket lyckligt lottat när det gäller
              tillgången på råvaror och andra förutsättningar för en hållbar
              energiproduktion. Riksdagen har beslutat att andelen förnybar
              energi år 2020 ska vara minst 50 procent av den totala energianvändningen.
              Andelen förnybar energi i transportsektorn ska år 2020 vara minst
              10 procent. Vi har också fastställt ett mål om 20 procent effektivare
              energianvändning till år 2020.
            </seg>
            <seg n="1579824d">
              Som vi har hört här i dag vill flera partier gå längre och försöka
              få med sig riksdagen på målet 100 procent förnybar energiproduktion.
              Jag menar att detta under överskådlig tid knappast är möjligt
              att förena med den välfärdsnivå och den näringsstruktur som Sverige
              har. Regeringens målsättningar är mer realistiska att uppnå.
            </seg>
            <seg n="dd632e69">
              Sveriges välfärdsproduktion vilar i väldigt hög grad ytterst
              på förädlingen av våra viktiga naturresurser skogen och malmen.
              Genom hela den förädlingsprocessen handlar det nästan uteslutande
              om en synnerligen elintensiv industri som ska gå dygnet runt året
              runt, oavsett om det blåser eller om det är vindstilla, om solen
              har gått upp eller har gått ned, om den är i moln eller lyser
              från en klarblå himmel. Då ska det finnas elektricitet.
            </seg>
            <seg n="d8ed6386">
              Vad det handlar om när det gäller förnybar energi är att det
              är intermittent energi i alla fall i dagens läge som inte uppfyller
              dessa krav. Sverige är ett land som är oerhört beroende av vår
              basindustri. Det är över 100 kommuner i Sverige som är helt beroende
              av elpriset, genom att de har så mycket elintensiv industri.
            </seg>
            <seg n="d87ead87">
              Det är inte ansvarsfullt att försöka göra gällande att detta
              är möjligt. Flera talare har sagt: Varför gör ni ingenting? Detta
              har vi ju lagt fram förslag om det är bara att genomföra!
            </seg>
            <seg n="1fa7ebe9">
              Det är hyckleri, skulle jag vilja säga. Vi hade Energimyndighetens
              nya generaldirektör Erik Brandsma i utskottet den gångna veckan.
              Han sade tydligt på frågan om det går att uppnå 100 procent förnybart:
              Ja, det kan gå på mycket, mycket lång sikt.
            </seg>
            <seg n="a2dcadf4">
              En del säger att detta är lätt och enkelt och att regeringen
              bara ska få ändan ur vagnen och ge något uppdrag till någon myndighet,
              så blir det klart. Det är inte en trovärdig politik.
            </seg>
            <seg n="5b455119">
              Detta är en stor utmaning. Vi har utmaningar på det här området
              och behöver, som flera har sagt, skruva upp ambitionsnivån på
              några områden för att nå framför allt energieffektiviseringsmålet.
              Som ni alla vet pågår det också ett arbete som jag strax ska återkomma
              till.
            </seg>
            <seg n="a7b90e83">
              För att börja med biogas: En av de största energiutmaningarna
              i fråga om behovet av en storskalig energiomställning ligger i
              just transportsystemet. Vi har en elproduktion som i princip är
              helt koldioxidfri. Det handlar om att transportsystemet är den
              stora boven i sammanhanget. Där har vi målet om en fossiloberoende
              fordonsflotta till år 2030.
            </seg>
            <seg n="34d49bca">
              I juli förra året tillsatte regeringen en särskild utredare som
              har till uppgift att ta fram handlingsalternativ och förslag på
              åtgärder för att minska transportsektorns utsläpp och fossilberoende.
              I det arbetet kan biogas spela en viktig roll. Regeringen har
              också gett särskilt stöd till biogas för att uppmuntra ökad produktion,
              distribution och användning.
            </seg>
            <seg n="c383ece5">
              Nu vill som sagt Socialdemokraterna och Miljöpartiet se en nationell
              biogasstrategi. Då ska vi komma ihåg att regeringen redan år 2009
              gav Energimyndigheten i uppdrag att i samråd med Statens jordbruksverk
              och Naturvårdsverket utveckla en långsiktig strategi som bidrar
              till ökad användning av biogas. Det kallar jag biogasstrategi.
              Det uppdraget har alltså redan getts.
            </seg>
            <seg n="a6ec7403">
              Detta är förslag som beaktas i den fortsatta processen. Vi tror
              nämligen att en biogasstrategi ska inkluderas i arbetet med att
              uppnå en fossiloberoende fordonsflotta. Däremot är det knappast
              särskilt smart att föregripa utredarens arbete genom att bryta
              ut just frågan om en särskild biogasstrategi. Det skapar förvisso
              sysselsättning men tyvärr i form av dubbelarbete.
            </seg>
            <seg n="08f01fd1">
              Vindkraften är en prioriterad del av regeringens energipolitik
              med förnybara energikällor. Utöver stimulanser genom elcertifikatssystemet
              har regeringen gett stöd till teknikutveckling och marknadsintroduktion
              av storskaliga vindkraftstillämpningar och stöd till bland annat
              kommuner och länsstyrelser för att genomföra planeringsinsatser
              för vindkraften.
            </seg>
            <seg n="bef6ed95">
              De kraftfulla åtgärder som regeringen har vidtagit till stöd
              för vindkraften har också gett stort resultat. Vindkraftsproduktionen
              i Sverige ökade till exempel år 2011 med 74 procent jämfört med
              år 2010. Vi kan också konstatera att utbyggnaden av den landbaserade
              vindkraften går snabbt. Den havsbaserade vindkraften utvecklas
              däremot inte i samma snabba takt, till viss del naturligtvis beroende
              på att kostnaderna där är betydligt högre när det gäller byggnation
              och framför allt anslutning till nätet.
            </seg>
            <seg n="0918547e">
              Vi anser på goda grunder att stöden till förnybara energikällor
              ska vara så generella som möjligt.
            </seg>
            <seg n="4495962a">
              Miljöpartiet lyfte, som vi hörde, fram frågorna om vindkraftsutbyggnad
              och tycker också att det finns ett behov av folklig acceptans.
              Men, herr talman, Miljöpartiets metod är att försöka styra ägandet
              i vindkraften genom att 20 procent ska ägas av de boende i området
              oavsett om människor vill äga vindkraft eller inte och oavsett
              om de vill ha vindkraft i sitt närområde eller inte. Jag gillar
              ägarspridning. Men detta är en form av tvångsägarspridning som
              är ganska illa genomtänkt att sporadiskt tvinga på medborgare
              i slumpvisa, drabbade områden att plötsligt börja äga vindkraft
              kan knappast vara en långsiktigt hållbar strategi ens för ägarspridning.
            </seg>
            <seg n="d18b1e2d">
              Frågan är då vad man ska ha i stället. Vi anser att vi ska behålla
              det kommunala veto som finns. Det leder sammantaget med andra
              åtgärder till att vindkraften i första hand lokaliseras till områden
              där det finns en acceptans för vindkraft, vilket är en viktig
              dimension, om man vill värna möjligheten att bygga ny vindkraft
              i Sverige.
            </seg>
            <seg n="76239082">
              Så till solenergi, herr talman. Målsättningen är att ställa om
              svensk energiproduktion till större andel förnybart, och då är
              solenergin en bidragande del, även solen skiner betydligt mindre
              här än i andra delar av Europa och världen. Den kommer ju fram
              ibland och kan säkert bidra det är alldeles uppenbart. Sedan 2009
              finns också ett särskilt statligt stöd för att främja installation
              av solceller.
            </seg>
            <seg n="5d6d4729">
              Det huvudsakliga styrmedlet för förnybara energikällor är elcertifikatssystemet,
              som bygger på att de mest kostnadseffektiva investeringarna ska
              göras först.
            </seg>
            <seg n="852f0ebd">
              Vår uppfattning är att de statliga forsknings- och investeringsstöden
              ska inriktas på att få fram system som kan minska kostnaderna
              för att producera solenergi och därigenom förbättra solenergins
              möjligheter att konkurrera med andra energislag.
            </seg>
            <seg n="6e94a761">
              Herr talman! Allra sist ska jag säga någonting om energieffektivisering.
              Riksdagen har satt upp ett mål om energieffektivisering där energianvändningen
              2020 ska vara 20 procent effektivare jämfört med 2008.
            </seg>
            <seg n="da801b14">
              Precis som vid tidigare riksdagsbehandlingar ställer vi oss tveksamma
              till införandet av system med så kallade vita certifikat som Socialdemokraterna,
              Miljöpartiet och Vänstern förespråkar.
            </seg>
            <seg n="4800ae33">
              Energimyndighetens egna slutsatser i delanalysen av införandet
              av direktivet om energieffektivisering är att förstärkning av
              befintliga styrmedel i regel är att föredra framför helt nya styrmedel
              eftersom det finns erfarenhet av det nuvarande systemet. Det spelar
              roll inte minst för att tiden för genomförandet av energieffektiviseringsdirektivet
              är kort.
            </seg>
          </u>
          <note n="c45aa116">
            Herr talman! Med detta yrkar jag bifall till utskottets förslag
            och avslag på samtliga motionsyrkanden.
          </note>
          <note type="speaker" n="cef72fb3">
            Anf. 104 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-bb483a857726ca3d-1" n="0a78f7a5">
            <seg n="9054fb01">
              Herr talman! Jag lyssnade noga på Mats Odells anförande, och
              det var intressant. Jag kan konstatera att det var högt tonläge
              ett tag, och jag undrade: Vad är nu detta?
            </seg>
            <seg n="68a998d1">
              När det gäller våra förslag om att vi vill se mer av förnybar
              energi var Mats Odell orolig för den elintensiva industrin. Han
              nämnde bland annat ett antal kommuner.
            </seg>
            <seg n="2aabf2c0">
              Jag vill ställa en fråga till Mats Odell: Hur ser du på elprisområdena
              och inte minst på område 4 där det finns en hel del elintensiv
              industri som drabbas av höga elpriser? Här kan jag också ta fram
              Riksrevisionens svidande kritik av regeringen, som skriver följande:
              Regeringen bidrar till höga elpriser. Regeringens svaga styrning
              av Svenska Kraftnät har drivit upp priserna.
            </seg>
            <seg n="f65c006d">
              Jag skulle vilja ha en kommentar till det.
            </seg>
            <seg n="a6a807c6">
              När det gäller Socialdemokraternas önskemål om mer förnybar energi
              konstaterar vi, vilket jag hoppas att Mats Odell tycker är bra,
              att Energimyndigheten ska utreda ett hållbart energisystem. Där
              ska man ta upp hur mycket mer som kan effektiviseras, hur mycket
              mer som kan tillgodoses med förnybara energikällor potential,
              kostnader och samhällsekonomisk nytta, hur försörjningstryggheten
              kan säkras och hur balansfrågan löses och så vidare. Allt detta
              är bra underlag för Mats Odell och mig att ta ställning till när
              det kommer. Hur löser vi detta i framtiden? Jag tror nämligen
              att vi är helt överens om att vi måste ha en trygg elförsörjning
              för industri, hushåll och alla i Sverige.
            </seg>
            <seg n="70507453">
              Till sist vill jag ställa följande fråga till Mats Odell. Vi
              har nu nått målet om 50 procent förnybar energi. Jag hörde inget
              i Mats Odells anförande jag kanske missade det om vad han och
              Kristdemokraterna anser framöver. Ska vi vara nöjda med 50 procent,
              eller kommer det kraftfulla åtgärder?
            </seg>
          </u>
          <note type="speaker" n="eff4064e">
            Anf. 105 MATS ODELL (KD) replik:
          </note>
          <u who="mats_odell_8b8cfa" xml:id="i-4bacdd24d6ca7c54-2" n="c4e95ffb">
            <seg n="f00d163e">
              Herr talman! Beträffande tonläget reagerar jag på att man, om
              uttrycket tillåts, slår blå dunster i ögonen på folk om att det
              är lätt att åstadkomma 100 procent förnybar energi. Detta är nämligen
              inte sant. Det är inte lätt om vi ska ha kvar förädling av skogen
              och malmen i Sverige.
            </seg>
            <seg n="fe6c8be7">
              Kan Ann-Kristine Johansson förklara för mig hur basindustrin
              i Värmland ska gå när solen har gått i moln eller när det har
              blivit vindstilla om vi har avvecklat kärnkraften, alltså om 40
              procent av elproduktionen är borta och ska ersättas med intermittent
              energi som är beroende av väder och vind? Hur går det för den
              värmländska skogsindustrin och för alla de stora företag som finns
              i Ann-Kristine Johanssons egen hemvalkrets? Fundera på det.
            </seg>
            <seg n="b38cdff1">
              Vilken el är det som Ann-Kristine Johansson erbjuder med sitt
              alternativ? Vilken el är det som Kent Persson erbjuder i sin hemvalkrets
              som också har en hel del basindustrier? Jag tycker inte att ni
              redovisar detta. Det är för lättvindigt. Det är mycket trosvisst
              och fint på något sätt. Men detta är allvar. Det handlar om hundratusentals
              människors arbetstillfällen. Om detta blir för dyrt kommer våra
              exportsiffror att gå ned eftersom vi inte får i väg dessa produkter.
              Det är det som oroar mig.
            </seg>
            <seg n="49b2207a">
              Elprisområde 4 ska naturligtvis bort i och med att vi nu har
              en investeringsplan för att bygga ut sydvästlänken. Därmed täpper
              man till de problem som uppstod när Barsebäcksverket stängdes
              och priserna blev högre.
            </seg>
            <seg n="4b14ec6d">
              Vad händer när man har uppnått 50 procent förnybar energi? Det
              får man naturligtvis diskutera. Jag tror att vi kan gå vidare.
              Det som jag reagerar mot är att man tror att det är lätt att åstadkomma
              100 procent förnybar energi.
            </seg>
          </u>
          <note type="speaker" n="42bf2e45">
            Anf. 106 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-bb483a857726ca3d-2" n="0a78f7a5">
            <seg n="4f6f5c59">
              Herr talman! Jag håller med Mats Odell om att det inte är lätt
              att nå 100 procent förnybar energi. Men man måste ha en målsättning,
              en vision och en önskan. Vi anger inte något årtal, utan jag tog
              i mitt anförande upp, om Mats Odell lyssnade på mig, Energimyndighetens
              utredning om ett hållbart energisystem. Det är det som vi väntar
              på, och det är det som vi har efterlyst, alltså att regeringen
              skulle ha tillsatt en utredning för att se över hur framtiden
              ser ut vilka behov och möjligheter som finns. Energieffektivisering
              är en stor grund i det hela. Men vi står still och stampar. Vi
              når inte målet på 20 procent 2020. Det framgår av Energimyndighetens
              långtidsprognos, och många andra sakkunniga har sagt det.
            </seg>
            <seg n="d6c44244">
              Jag vill höra lite mer om Mats Odells syn på hur vi når framåt.
              Vi har ett förslag om vita certifikat. Men det kanske finns andra
              verktyg som Mats Odell ser.
            </seg>
            <seg n="f39aa58c">
              Jag är bekymrad över värmländsk skogsindustri när det gäller
              energipriser men också när det gäller konkurrens om råvaran. Så
              visst är det många frågor som skogsindustrin framöver har problem
              med och som man behöver jobba med.
            </seg>
            <seg n="df99b718">
              Men jag tror att det kan vara mer problem med regeringens höga
              ambition att exportera el. Om ni får som ni vill och det byggs
              ny kärnkraft undrar jag: Hur dyr är ny kärnkraftsel om du jämför
              med den i dag befintliga? Jag ser också ett stort problem när
              det gäller ambitionen att koppla ihop oss med övriga Europa och
              exportera mer el. Då kommer priserna också att öka.
            </seg>
            <seg n="d177402f">
              Till sist: Riksrevisionens svidande kritik av regeringen bidrar
              till höga elpriser. Kan jag få kommentarer till det?
            </seg>
          </u>
          <note type="speaker" n="f1a26367">
            Anf. 107 MATS ODELL (KD) replik:
          </note>
          <u who="mats_odell_8b8cfa" xml:id="i-4bacdd24d6ca7c54-3" n="c4e95ffb">
            <seg n="f9e01ca1">
              Herr talman! Jag ska börja med Riksrevisionens kritik. Den gäller
              från 1996, när Ann-Kristine Johanssons parti hade ansvar för politiken,
              fram till 2012. Jag håller med om att det finns en kritik som
              varje regering måste ta till sig. Man säger att regeringen inte
              har styrt tillräckligt utan att Energimyndigheten själv har vidtagit
              vissa uppstramande åtgärder. Men på det hela taget är slutsatserna
              att det är en effektiv verksamhet men att det har tagit för lång
              tid med tillståndsgivning och annat. Där är det olika myndigheter
              på länsnivå och så vidare som också hamnar i skottgluggen.
            </seg>
            <seg n="54b12f0a">
              När det gäller export vet Ann-Kristine Johansson att vi under
              förra året har exporterat, om jag minns rätt, ungefär tre gånger
              så mycket el som vindkraften ger i Sverige. Det subventioneras
              av varenda elkonsument i detta land. Men vinsterna av detta hamnar
              i fickorna på dem som exporterar vindkraften. Man kan nog säga
              att vindkraften i Sverige i huvudsak exporteras. Den behövs inte
              i energibalansen eftersom vi har vattenkraften, kärnkraften och
              kommunala kraftvärmeverk som oftast är bioeldade. Det har varit
              tillräckligt under det gångna året. Resten har exporterats. Det
              har varit den dyrare vindkraften, om man tittar på energibalanserna,
              som har exporterats.
            </seg>
            <seg n="4757dd46">
              Vad jag menar är att det är felaktigt att tala om att vi har
              ett elöverskott i Sverige och att vi nu kan stänga ned produktionsanläggningar.
              Men vi har även ett lastbilsöverskott, och det exporterar vi.
              Att exportera miljövänlig koldioxidfri elektricitet till grannländerna
              är en fantastisk affärsidé om man har ledningar. Det borde vara
              mer miljövänligt än att exportera diesellastbilar. Men på något
              sätt är det fulare att exportera elektricitet. Det förstår jag
              faktiskt inte.
            </seg>
          </u>
          <note type="speaker" n="e7701729">
            Anf. 108 KENT PERSSON (V) replik:
          </note>
          <u who="kent_persson_d7bdf7" xml:id="i-ab901ee13898f7d3-4" n="a1e22c65">
            <seg n="510e31fb">
              Herr talman! Det var en engagerad Mats Odell i talarstolen. Det
              uppskattar jag mycket.
            </seg>
            <seg n="aa90ad7e">
              Det finns anledning att kommentera en del. Jag hade också tänkt
              ta upp Riksrevisionens kritik när det gäller elpriserna och regeringens
              agerande. Men den debatten är över, tycker jag nog.
            </seg>
            <seg n="7d831a66">
              Däremot sade Mats Odell något med anledning av energieffektiviseringsdirektivet
              och det jobb som Energimyndigheten håller på med samt den rapport
              där man säger att det inte behövs några ytterligare styrmedel.
              De befintliga ska alltså finnas kvar, och man ska låta dem verka.
              Det är inte riktigt sant. Om man läser lite längre ser man att
              det står att det även behövs nya styrmedel för att målet ska kunna
              uppnås. I rapporten pekar myndigheten på någonting till industrin
              och även andra delar. Det där var alltså inte riktigt rätt.
            </seg>
            <seg n="d9a5e5c7">
              Det talas om subventioner till vindkraft. Det är inte vindkraften
              i sig man subventionerar. Vi har elcertifikatssystemet, och det
              belastar elpriset. Om man tittar på vilka som har dragit nytta
              av elcertifikatssystemet ser man att nummer ett är bioenergi,
              nummer två vatten och nummer tre vindkraft. Man måste vara försiktig
              när man går ut och säger att vindkraften subventioneras. Bioenergin
              subventioneras, och vattenkraften subventioneras. Den behöver
              knappast subventioneras med tanke på dess vinster. Sedan kommer
              vindkraften med en liten andel av detta. Det är så det ser ut.
            </seg>
          </u>
          <note type="speaker" n="58105e41">
            Anf. 109 MATS ODELL (KD) replik:
          </note>
          <u who="mats_odell_8b8cfa" xml:id="i-4bacdd24d6ca7c54-4" n="c4e95ffb">
            <seg n="100f383f">
              Herr talman! Jag uppskattar Kent Perssons saklighet i långa delar
              dock inte i allt, till exempel när det gäller att det är lätt
              att uppnå 100 procent förnybart. Men på det stora hela känns det
              alltid bra att diskutera med Kent Persson.
            </seg>
            <seg n="644bf5d7">
              Faktum är att jag sade i mitt anförande att det lär behövas mer
              när det gäller energieffektivisering. Jag konstaterade också att
              Energimyndigheten i februari i år presenterade en rapport med
              anledning av effektiviseringsdirektivets genomförande i Sverige.
              Rapporten tar upp frågan om hur Sverige ska kunna klara kravet
              på 1,5 procents årlig energibesparing mellan 2014 och 2020. Enligt
              myndigheten beräknar man att det finns ett årligt beting på effektivisering
              på ungefär 2,7 terawattimmar.
            </seg>
            <seg n="01251a30">
              Som Kent Persson säkert känner till anser man att detta mål i
              huvudsak kan uppnås genom befintliga styrmedel, åtminstone fram
              till 2020, om de revideras på ett sådant sätt att deras effekter
              förstärks. Jag läser nu innantill ur myndighetens eget material.
              De anser dock att åtminstone ett nytt styrmedel utöver dessa krävs
              för att nå målet. Myndigheten har skickat ut sin rapport på remiss
              så sent som i mars i år.
            </seg>
            <seg n="412a0b16">
              Jag tycker att det är anständigt att vi nu avvaktar ett underlag.
              Detta kommer sedan också Näringsdepartementet att skicka ut på
              remiss. På så sätt får vi en belysning av vad som är det mest
              effektiva för att åstadkomma detta, som Kent Persson och jag är
              överens om bör genomföras för att se till att vi når målet till
              2020 för energieffektivisering.
            </seg>
          </u>
          <note type="speaker" n="dda1bff3">
            Anf. 110 KENT PERSSON (V) replik:
          </note>
          <u who="kent_persson_d7bdf7" xml:id="i-ab901ee13898f7d3-5" n="a1e22c65">
            <seg n="993cff88">
              Herr talman! Jag tog upp i mitt anförande upp energieffektiviseringsdirektivet
              och hur långt man har kommit i sitt arbete. Detta bygger på att
              man kan tillgodoräkna sig 25 procent från 2009 fram till 2013.
              Man ska tillgodoräkna sig någonting som man har gjort tidigare.
              En del av detta är rådgivningen. Det finns anledning att fundera
              både en och två gånger över rapporten, vilka slutsatser Energimyndigheten
              kommer att dra och vilka rekommendationer de sedan kommer att
              ge till regeringen. Jag är tveksam till att vi kommer att uppnå
              speciellt mycket med detta sätt att räkna. Men nog om detta.
            </seg>
            <seg n="d1e8b18e">
              Det talas mycket om det här med 100 procent förnybar energi och
              om det är möjligt eller inte. Jag noterade att Mats Odell nämnde
              ordet hyckleri. Om man inte har några målsättningar eller visioner
              om ett samhälle som tar klimatutmaningarna och de prognoser som
              Världsbanken och även andra har nämnt på allvar så vet jag inte
              riktigt vad vi ska göra.
            </seg>
            <seg n="f03cb22a">
              Vänsterpartiet tar detta på allvar. Det är därför vi säger att
              vi måste ta fram en plan för 100 procent förnybar energi. Vi tycker
              att vi har goda möjligheter att göra det med de förutsättningar
              som vi har när det gäller förnybar energi och när det gäller energieffektivisering.
            </seg>
            <seg n="605e8966">
              IEA säger så här om solenergi: 2008 hade man en prognos för att
              världens installation av solenergi skulle utgöra 8 procent 2050.
              Nu gör man bedömningen att den kommer att utgöra 12 procent alltså
              mer än kärnkraften.
            </seg>
          </u>
          <note type="speaker" n="eabfcefe">
            Anf. 111 MATS ODELL (KD) replik:
          </note>
          <u who="mats_odell_8b8cfa" xml:id="i-4bacdd24d6ca7c54-5" n="c4e95ffb">
            <seg n="d171c4e6">
              Herr talman! Jag är noga med vad jag betraktar som hyckleri.
              Det är nämligen att försöka slå blå dunster i ögonen på någon
              att säga att det går snabbt och lätt att åstadkomma detta. Det
              är hyckleri. Generaldirektören säger att det kan gå på mycket
              lång sikt. Jag talar om ett eskatologiskt perspektiv, om Kent
              Persson vet vad det är. Jag tror i alla fall att detta kan vara
              möjligt på lång sikt, om man kan hitta reglerkraft för att klara
              av växlingarna i väder och vind.
            </seg>
            <seg n="741ec4a8">
              Problemet uppstår när mer intermittent energi kommer in i systemet.
              När det gäller de smarta näten, som vi hittills har trott skulle
              kunna användas för att tjäna oss och spara energi i hemmen, är
              de senaste signalerna, som jag tror att också Kent Persson har
              nåtts av, att man konstaterar att de smarta näten kanske blir
              precis tvärtom. De kommer kanske att komma hem och stänga av våra
              elförbrukande apparater för att klara av att solen går i moln
              eller det blir vindstilla. Folk kan bli permitterade från jobbet
              när det slutar blåsa.
            </seg>
            <seg n="34793a7c">
              Det samhället tycker jag inte att Sverige ska hamna i när vi
              redan i dag har en i princip koldioxidfri elproduktion. Det är
              inte värt att kasta ut barnet med badvattnet enbart för uppfattningen
              att kärnkraften så fort som möjligt ska stängas av. Där skiljer
              sig våra uppfattningar, och det bästa blir på något sätt det godas
              fiende.
            </seg>
          </u>
          <note type="speaker" n="73e0a290">
            Anf. 112 LISE NORDIN (MP) replik:
          </note>
          <u who="lise_nordin_7a122f" xml:id="i-753950e256c65e55-1" n="35850f4e">
            <seg n="ba409c40">
              Herr talman! När jag hör Mats Odell går det inte att låta bli
              att begära replik trots rosslig hals.
            </seg>
            <seg n="72f55d99">
              Jag förstår att regeringen känner sig pressad när Energimyndigheten
              fastslår att energieffektiviseringsmålet inte tycks nås med dagens
              politik. Internationella energibyrån var nyligen i Sverige och
              bedömde att Sverige skyndsamt behöver ta fram en plan för vilken
              elproduktion som ska ta vid när dagens kärnkraftsreaktorer enligt
              IEA måste tas ur drift mellan 2022 och 2030. De har skarp kritik
              mot att Sverige saknar en plan för den framtida elproduktionen.
            </seg>
            <seg n="73491690">
              Jag tycker att det är oseriöst att Mats Odell kompenserar bristen
              på politik med felaktigheter om andra partiers politik. Det är
              ganska svårt att utläsa i debatten vad Alliansen har för energipolitik.
              Vi har precis hört Mats Odell från Kristdemokraterna säga att
              vindkraften inte behövs i Sverige. Nyligen beslutade Centerpartiet
              på sin stämma att deras mål är 100 procent förnybar energi. Vad
              jag hör i denna kammare är det bara Folkpartiet och Sverigedemokraterna
              som säger att de vill bygga ny kärnkraft i Sverige. Det är oklart
              vad som är regeringens energipolitik.
            </seg>
            <seg n="cde2ead7">
              Jag ska svara på den felaktighet om vindkraften som Mats Odell
              nämnde när han sade att Miljöpartiet vill tvinga närboende människor
              till vindkraft att bli delägare. Då har du läst väldigt fel i
              vårt förslag. Det står tydligt att vi föreslår att Sverige precis
              som Danmark inför en garanti för närboende. De ska ha rätten att
              köpa in sig i vindkraftverk om de så önskar. Ett sådant system
              har gjort att det i dag är privatpersoner som till stor del är
              ägare av vindkraftsproduktionen i Danmark. Det tycker Miljöpartiet
              är positivt. De exempel som finns runt om i Europa visar att i
              de länder där det är privatpersoner som är ägare av den förnybara
              energin går också utbyggnaden mycket snabbare, och människor är
              mycket mer positiva till den förnybara energin än i Sverige.
            </seg>
          </u>
          <note type="speaker" n="1cb1ced4">
            Anf. 113 MATS ODELL (KD) replik:
          </note>
          <u who="mats_odell_8b8cfa" xml:id="i-4bacdd24d6ca7c54-6" n="c4e95ffb">
            <seg n="79a1bfe9">
              Herr talman! När det gäller energieffektivisering tyckte jag
              att vi redde ut det hela. Det finns nu ett arbete på gång hos
              Energimyndigheten, som har skickat ut sitt förslag på remiss.
              Det kommer så småningom också att remitteras av Näringsdepartementet,
              och det handlar alltså om hur man ska klara av att uppnå målet
              för energieffektivisering.
            </seg>
            <seg n="259cb8ef">
              Att Alliansen skulle ha en oklar politik på området håller jag
              inte alls med om. Vi har gjort en energiöverenskommelse som har
              tre ben, som både handlar om förnybart och om möjligheten att
              ersätta de aggregat som tas ur drift med nya, säkrare och effektivare.
              Det är en överenskommelse vi har, och den står på egna ben. Jag
              kan inte förstå att det skulle vara någon oklarhet runt detta.
            </seg>
            <seg n="14935660">
              Jag beklagar om jag tolkade Miljöpartiets ägarpolicy när det
              gäller vindkraft på ett felaktigt sätt. Det var inte min mening.
            </seg>
          </u>
          <note type="speaker" n="770f1c3a">
            Anf. 114 LISE NORDIN (MP) replik:
          </note>
          <u who="lise_nordin_7a122f" xml:id="i-753950e256c65e55-2" n="35850f4e">
            <seg n="f7a10097">
              Herr talman! Vad gäller frågan om energieffektivisering är det
              klart att regeringen hittills har sagt nej till vita certifikat.
              Vi är väldigt många som väntar på vad regeringens alternativ i
              så fall är. Jag hoppas att vi inte behöver vänta alltför länge.
            </seg>
            <seg n="c86cd0fc">
              Vad gäller regeringens energiöverenskommelse är det kanske inte
              förvånande att Miljöpartiet tycker att den är oklar, men till
              och med den internationella miljöbyrån, IEA, sade nyligen att
              den inte ger någon som helst vägledning till vilken elproduktion
              som behöver ta vid. Det är hög tid att nu ge de beslut och signaler
              som behövs för att investeringar i exempelvis förnybar energi
              görs, så att vi successivt kan ersätta de gamla kärnkraftsreaktorerna
              med de alternativ som finns.
            </seg>
            <seg n="14c4fe80">
              Mats Odell har i tidigare replikskiften sagt att Energimyndigheten
              vid besöket i näringsutskottet i förra veckan sade att det skulle
              krävas väldigt lång tid för att nå 100 procent förnybart. Det
              hörde jag inte alls. Vad jag hörde väldigt tydligt, vilket jag
              håller med Energimyndigheten om, var att vi nog inte kommer att
              nå 100 procent förnybar energi till 2020. Det håller jag alltså
              med om, men Energimyndigheten tittar nu på hur snabbt vi kan nå
              100 procent förnybar energi. Där finns det flera oberoende studier
              som visar att det vore möjligt till år 2030, vilket skulle vara
              ungefär i fas med när dagens gamla kärnkraftverk behöver tas ur
              drift.
            </seg>
            <seg n="8828b758">
              En sak håller jag med Mats Odell om, och det är att det inte
              är lätt att nå 100 procent förnybar energi. Jag är dock övertygad
              om att det är lättare än att bygga ny kärnkraft, och det visar
              ju erfarenheter runt om i världen. I Europa finns det bara två
              försök att bygga ny kärnkraft, och det är i Frankrike och Finland.
              Både byggena är kraftigt försenade, och prislappen är mycket högre
              än man tidigare trodde. Det finska bygget Olkiluoto 3 har nu en
              prislapp med tre gånger så högt pris som när man började bygga.
              Det innebär att kärnkraftselen från ny kärnkraft kommer att vara
              dyrare än elen från vindkraft.
            </seg>
            <seg n="56e0dbfe">
              Jag och Miljöpartiet tycker att det viktigaste i den svenska
              energipolitiken är att få ett tydligt mål om 100 procent förnybar
              energi.
            </seg>
          </u>
          <note type="speaker" n="7e9d01e9">
            Anf. 115 MATS ODELL (KD) replik:
          </note>
          <u who="mats_odell_8b8cfa" xml:id="i-4bacdd24d6ca7c54-7" n="c4e95ffb">
            <seg n="25d29da7">
              Herr talman! Jag tycker att det är synd att Lise Nordin i de
              alternativ hon erbjuder när hon snabbt vill avveckla kärnkraften
              så konsekvent bortser från de stora nackdelarna för ett land som
              är så beroende av en elintensiv basindustri. Allt detta går tydligen
              inte att avveckla till 2020 jag tycker att det är klädsamt att
              det erkänns men inte heller i ett längre perspektiv har Lise Nordin
              visat på vad det är vi ska ha för reglerkraft. Hur ska detta fungera
              om 100 procent ska vara förnybart, om det inte är till exempel
              en storskalig utbyggnad av vattenkraften som finns i bakfickan?
            </seg>
            <seg n="6d250bdc">
              Jag tror inte att det är så, utan jag tror att Lise Nordin ärligt
              strävar efter detta. Det är ett mål jag respekterar till fullo,
              men jag kan inte gå med på de lättvindiga beskrivningar av att
              detta är inom räckhåll som ges av flera här i oppositionen, som
              frågar varför regeringen inte sätter i gång med detta. Låt oss
              gärna diskutera mål, men vi måste faktiskt också diskutera medlen
              och hur lång tid det tar innan målen kan uppnås.
            </seg>
          </u>
          <note type="speaker" n="d1a00891">
            Anf. 116 CECILIE TENFJORD-TOFTBY (M):
          </note>
          <u who="cecilie_tenfjord-toftby_a8e41f" xml:id="i-085399f95f428200-0" n="f5ad6be8" next="i-bedc5c139efed3f6-0">
            <seg n="ce21ec92">
              Herr talman! Jag vill börja med att yrka bifall till förslaget
              i betänkandet och avslag på motionerna.
            </seg>
            <seg n="9322c94d">
              Sveriges energipolitik ska försäkra att vi har en säker och hållbar
              elproduktion till konkurrenskraftiga priser. Tillgång till energi
              är en förutsättning för det välfärdsamhälle vi eftersträvar. I
              dag har vi att hantera 30 motionsyrkanden från den allmänna motionsperioden.
              Motionärerna tar upp angelägna frågor som innehåller de flesta
              av de kraftslag som finns i dagens Energisverige. Det är upplyftande
              att engagemanget är så stort i Sveriges riksdag även från de ledamöter
              som i sin vardag inte hanterar energifrågorna.
            </seg>
            <seg n="91528a50">
              Parallellt med att vi har denna debatt i kammaren är flera förslag
              på väg fram som kommer att få konsekvenser för Sveriges energiframtid.
            </seg>
            <seg n="76a98bb4">
              Herr talman! Biogasens framtid i Sverige har vi debatterat vid
              ett flertal tillfällen, och det finns i dagsläget ett uppdrag
              att ta fram en biogasstrategi, vilket Mats Odell nämnde i sitt
              anförande. Jag ser många fördelar med biogas. Den är närproducerad,
              vilket betyder att det är kort väg mellan producent och konsument.
              Jag tror att biogasen kommer att spela en viktig roll i framtidens
              Energisverige, tillsammans med andra förnybara kraftkällor.
            </seg>
            <seg n="f4ac4bae">
              I budgeten för 2013 finns det satsningar på biogas 280 miljoner
              kronor. De ska räcka från 2013 till 2016. Det är inte bara i näringsutskottets
              budgetförslag vi hittar satsningar på biogas; även landsbygdsprogrammet
              lyfter fram biogasens vikt för utvecklingen, och där finns också
              medel att söka för biogasproduktion. Utredningen om en fossiloberoende
              fordonsflotta kommer troligtvis även den att få en positiv påverkan
              på biogasens framtid. Just hur denna utredning kommer att se ut
              vet vi i dagsläget inte, men utredarna ska lämna sitt förslag
              senast den 31 oktober i år. En försmak kommer vi i utskottet att
              få den 25 april, då vi ska arrangera ett seminarium om det pågående
              arbetet med att ta fram en fossiloberoende fordonsflotta.
            </seg>
            <seg n="f7fe3f0b">
              Herr talman! Vindkraft är en av de kraftkällor som har vuxit
              mest de senaste åren. År 2012 uppgick den installerade effekten
              till 7 terawatttimmar. Jag säger installerade, för det innebär
              inte att vindkraften alltid producerar 7 terawattimmar; den gör
              det när det blåser som bäst. Det påpekas från vissa motionärer
              att utvecklingen nu planar ut. Med dagens låga energipriser är
              detta inte speciellt anmärkningsvärt, då investeringarna i all
              energiproduktion just nu är lägre än under tider med höga elpriser.
              För mig tyder det på att marknaden fungerar som den ska, eftersom
              efterfrågan faktiskt är det som ska styra tillgången.
            </seg>
            <seg n="ce0dec1d">
              Vi har ett system med gröna elcertifikat i Sverige som garanterar
              att det ekonomiskt mest lönsamma förnybara kraftslaget byggs ut
              först. Systemet har varit mycket gynnsamt för utbyggnaden av till
              exempel vindkraft i Sverige. Fram till nu är det den landbaserade
              vindkraften investerarna har varit mest intresserade av, men nu
              dyker också intresset för havsbaserad vindkraft upp. Även om potentialen
              är stor är det i dagsläget svårt att få ekonomi i nya projekt,
              men som sagt: Med låga elpriser är det inte speciellt anmärkningsvärt.
              Vad gäller den framtida finansieringen av havsbaserad vindkraft
              är det viktigt att Sverige samarbetar med sina grannländer, som
              har gemensamma intressen i hur vi på bästa möjliga sätt ska kunna
              utnyttja det som finns av ren energi i våra nära-hav-områden.
            </seg>
            <seg n="e22576a9">
              I våra kommuner i dag förs det livliga diskussioner om var den
              landbaserade vindkraften gör bäst nytta. Det är en förutsättning
              för vindkraftens framtid att vi framhåller att ny energiproduktion
              självklart ska vara bra för klimatet, men den ska även vara bra
              för den sociala hållbarheten bland våra invånare. Invånarnas uppfattning
              måste respekteras. Därför är det kommunala självbestämmandet viktigt.
              Det ställer även krav på vindkraftsexploatörerna på att föra en
              nära dialog med politikerna i våra kommuner och även med de närboende.
              På så sätt kan vindkraftsutvecklingen genomföras på bästa möjliga
              sätt och till bästa möjliga nytta för klimatet och vårt samhälle.
            </seg>
            <seg n="7a7d4a1a">
              Herr talman! Nu är våren här, och vi känner solen återvända även
              till oss här uppe i det kalla Norden. Solen erbjuder oanade möjligheter
              när det gäller vår energiförsörjning. Teknikutvecklingen har tagit
              fart, och vi har i dag som konsumenter tillgång till relativt
              billiga produkter. Stödet för installation av solceller har förlängts,
              och till och med 2016 satsar regeringen 210 miljoner kronor. Under
              ett antal år har mycket gynnsamma stödordningar funnits tillgängliga
              i flera europeiska länder. Det är stödordningar som har gynnat
              den befintliga tekniken men inte gynnat framtagandet av nya produkter.
            </seg>
            <seg n="1c50c782">
              Feed in-systemet i Tyskland har ökat andelen solel. Det är i
              sig bra, men det har även förorsakat balansproblem i elnäten.
              Nu ser vi att även den tidigare så konkurrenskraftiga tyska solcellsproduktionen
              förlorar i konkurrensen med kinesiska solcellstillverkare. Som
              frihandelsförespråkare ser jag inte den konkurrensen som negativ,
              men det var kanske inte det som de tyska skattebetalarna hade
              tänkt sig att deras pengar skulle gå till. Jag är övertygad om
              att solenergi kommer att komma starkt även i Sverige, men jag
              är inte intresserad av att lägga svenska skattebetalares pengar
              på att gynna det kinesiska näringslivet.
            </seg>
            <seg n="3f35f27d">
              Vi ska investera i forskning och utveckling. Med satsningarna
              på den svenska energiforskningen, som uppgår till 1,3 miljarder
              kronor per år de kommande tio åren, är jag övertygad om att solenergin
              kommer att vara en viktig framtidsbransch.
            </seg>
            <seg n="f3f8a3d3">
              Herr talman! Som född och uppvuxen vid det norska storhavet är
              inte vågornas kraft något nytt för mig. Desto mer spännande är
              den teknik som nu tas fram för att utnyttja energin från dessa
              ständiga rörelser. Vågkraftspotentialen i Sverige är bra, fast
              kanske inte bäst i Europa. Men Sverige är, och ska vara, med om
              att fram den teknik som behövs.
            </seg>
            <seg n="145ce0c2">
              Energimyndigheten är i dag medfinansiär till ett forskningsprojekt
              på den svenska västkusten, och ytterligare utvecklingsstöd kan
              sökas från EU. När tekniken mognat och vågkraften är redo att
              leverera el in i det svenska elnätet kommer även denna förnybara
              energikälla att få ingå i vårt elcertifikatssystem.
            </seg>
            <seg n="d55ad1aa">
              Herr talman! Att använda el är inte negativt, men vi ska använda
              den el vi har på ett bra sätt och till rätt saker. Därför är det
              arbete som pågår med att ta fram förslag på hur Sverige ska uppfylla
              EU:s energieffektiviseringsdirektiv angeläget.
            </seg>
            <seg n="7177fafc">
              Sverige är ett land med mycket industri, och det ska vi vara
              oerhört tacksamma för. Det är en industri som använder mycket
              el. Att hushålla med sin elförbrukning är en konkurrensfördel
              för industrin.
            </seg>
            <seg n="cf9d21ee">
              I det här sammanhanget vill jag uttrycka en besvikelse över att
              våra PFE-program inte vann gehör på EU-nivå, men jag är helt övertygad
              om att Energimyndigheten kommer att ta fram ett nytt program som
              är lika attraktivt för näringslivet, levererar lika bra resultat
              och är hållbart även lagstiftningsmässigt. På så sätt får vi ett
              robust och förutsägbart system. Det är vad industrin efterfrågar.
            </seg>
            <seg n="8a4afbac">
              Det finns många utmaningar inom energieffektiviseringen, men
              jag håller inte med om att den sparade kilowattimmen alltid är
              den bästa. För ett tag sedan var jag med i en debatt där något
              mycket anmärkningsvärt blev sagt. Personen i fråga uttryckte glädje
              över att vi den veckan hade blivit ett mycket energieffektivare
              land då en stor pappersmassatillverkare hade beslutat att stänga
              sin verksamhet i Sverige. Detta är inte väl sparade kilowattimmar.
              Jag skulle vilja se att de kilowattimmarna blev förbrukade i Sverige
              även i framtiden. Att stänga en industri som skapar viktiga arbetsplatser
              är inte mitt eller Moderaternas sätt att bli klokare elförbrukare
              på.
            </seg>
            <seg n="4ebcc63a">
              Herr talman! Sverige behöver ett energisystem som är tillförlitligt
              och hållbart och som kan leverera el till konkurrenskraftiga priser.
              Vi i Alliansen har en politik för detta. Vi har genom vår överenskommelse
              sagt vad vi vill ha. Vi vill ha ett energisystem som med sina
              tre ben, vattenkraft, nya förnybara energikällor och kärnkraft,
              för Sverige framåt.
            </seg>
            <seg n="de9e4c7d">
              Oppositionen säger att den är överens. Det återspeglas inte i
              detta betänkande.
            </seg>
            <seg n="66392716">
              Man kan också fundera på vad S egentligen sade på sin kongress.
              I sitt framtidskontrakt konstaterar S att Sverige är ett av världen
              mest kärnkraftsberoende länder. Samtidigt skriver de att industrins
              konkurrenskraft och en bibehållen effekt i energisystemet ska
              säkras genom mer förnybar energi och energieffektiviseringar.
              Det är nog så viktigt, men något konkret besked om villkoren för
              framtidens baskraftsförsörjning ges inte vare sig när det gäller
              vattenkraften eller möjligheten att vid behov bygga nya reaktorer.
            </seg>
            <seg n="fb031177">
              Hur har Socialdemokraterna tänkt sig framtidens basproduktion
              av el? Om jag undrar, vad gör inte då vår elintensiva industri
              som är helt beroende av en säker kraftförsörjning året om, sju
              dagar i veckan, 24 timmar om dygnet?
            </seg>
            <seg n="eb6afbf3">
              Alliansen står bakom detta betänkande, och vi står bakom Sveriges
              energipolitik.
            </seg>
          </u>
          <note n="e3300e8b">
            I detta anförande instämde Jonas Jacobsson Gjörtler, Olof Lavesson
            och Hans Rothenberg (alla M).
          </note>
          <note n="4de4630e">
            Ajournering
          </note>
          <note n="31763f8b">
            Kammaren beslutade kl. 15.55 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="cecilie_tenfjord-toftby_a8e41f" xml:id="i-bedc5c139efed3f6-0" n="f5ad6be8" prev="i-085399f95f428200-0">
            <seg n="846b7dc9">
              Återupptagna förhandlingar
            </seg>
          </u>
          <note n="18faec81">
            Förhandlingarna återupptogs kl. 16.00.
          </note>
          <note n="91eb42b4">
            10 § Beslut om ärenden som slutdebatterats den 11 april
          </note>
          <note n="1ff84360">
            Punkt 1
          </note>
          <note n="6ee08f67">
            Punkt 2
          </note>
          <note n="944e0eab">
            Punkt 3
          </note>
          <note n="bbae771a">
            Punkt 4
          </note>
          <note n="7071b247">
            Punkt 6
          </note>
          <note n="eac875bb">
            Punkt 8
          </note>
          <note n="6fdaecfe">
            Punkt 10
          </note>
          <note n="be45f14c">
            Övriga punkter
          </note>
          <note n="1ff84360">
            Punkt 1
          </note>
          <note n="6ee08f67">
            Punkt 2
          </note>
          <note n="1ff84360">
            Punkt 1
          </note>
          <note n="6ee08f67">
            Punkt 2
          </note>
          <note n="44249847">
            11 § Beslut om ärenden som slutdebatterats vid dagens sammanträde
          </note>
          <note n="1ff84360">
            Punkt 1
          </note>
          <note n="bbae771a">
            Punkt 4
          </note>
          <note n="be45f14c">
            Övriga punkter
          </note>
          <note n="1ff84360">
            Punkt 1
          </note>
          <note n="6ee08f67">
            Punkt 2
          </note>
          <note n="be45f14c">
            Övriga punkter
          </note>
          <note n="1ff84360">
            Punkt 1
          </note>
          <note n="6ee08f67">
            Punkt 2
          </note>
          <note n="944e0eab">
            Punkt 3
          </note>
          <note n="bbae771a">
            Punkt 4
          </note>
          <note n="7071b247">
            Punkt 6
          </note>
          <note n="21611690">
            Punkt 7
          </note>
          <note n="be45f14c">
            Övriga punkter
          </note>
          <note n="167b3dba">
            12 § (forts. från 9 §) Energipolitiska frågor (forts. NU17)
          </note>
          <note type="speaker" n="a0a87e53">
            Anf. 117 LISE NORDIN (MP) replik:
          </note>
          <u who="lise_nordin_7a122f" xml:id="i-753950e256c65e55-3" n="35850f4e">
            <seg n="f59071d1">
              Herr talman! Alliansregeringen har på energiområdet haft en tendens
              att tillsätta utredningar i frågor som man inte har presenterat
              konkreta politiska förslag kring. Ett sådant exempel är biogasen.
              Som bland annat Mats Odell nämnde har Energimyndigheten gjort
              en utredning om biogasen. Det som blir extra besvärligt för alliansregeringen
              är när utredningen pekar ut ett konkret förslag som borde införas.
              Ett förslag som pekades ut av Energimyndigheten är metanreduceringsstöd,
              alltså ett produktionsstöd där gårdsbaserad biogasproduktion får
              en viss ersättning för att man gör en klimatvinst och använder
              ett substrat som gödsel som annars släcker metan för att producera
              biogas som kan ersätta fossila drivmedel.
            </seg>
            <seg n="20c87902">
              Metanreduceringsstödet har varit ett tydligt förslag fån Energimyndigheten,
              men regeringen har inte återkommit med ett sådant förslag. Regeringen
              har alltså inte presenterat någon strategi eller satt upp något
              nationellt mål för biogasen och inte heller genomfört några sådana
              konkreta förslag. Bland annat Miljöpartiet har metanreduceringsstödet
              i sin budget. När och jag Cecilie Tenfjord-Toftby för närmare
              två år sedan i nationella radion debatterade hur biogasproduktionen
              ska komma i gång minns jag att hon sade att det behövs någon form
              av produktionsstöd, att regeringen tittar på ett sådant system
              men att man inte vill ha just det här metanreduceringsstödet.
              Men tiden går, och regeringen har fortfarande inte presenterat
              något förslag till produktionsstöd.
            </seg>
            <seg n="3cc498ef">
              Jag skulle vilja fråga Cecilie Tenfjord-Toftby även om vindkraftsvetot,
              som vi är överens om behövs för att det lokala samhället ska kunna
              ha åsikter som vindkraftsetableringen. Miljöpartiet har en motion
              om att vindkraftsvetot behöver kompletteras med tydliga kriterier,
              att kommunen måste ge besked inom viss tid och att rätt ska finnas
              att överklaga beslutet, precis som i alla andra byggärenden. Jag
              skulle vilja höra hur Moderaterna ser på det förslaget. Varför
              vill man inte göra det kommunala vindkraftsvetot rättssäkert med
              de här förändringarna?
            </seg>
          </u>
          <note type="speaker" n="61debe10">
            Anf. 118 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-ec1b5b3ada9f1611-0" n="f5ad6be8">
            <seg n="23b6d1fc">
              Herr talman! Lise Nordin är kritisk till att vi inte följer Energimyndighetens
              rekommendationer i olika utredningar. Om Lise Nordin lyssnade
              till sig själv skulle hon inse att vita certifikat inte är någon
              bra idé. Energimyndigheten har vid ett flertal tillfällen avskrivit
              förslaget med vita certifikat här i Sverige på den grunden att
              vi har andra kompletterande system som gör att vita certifikat
              skulle överlappa de system som vi redan har.
            </seg>
            <seg n="1f42b68c">
              Jag är fortfarande helt övertygad om biogasen har en framtid
              i Sverige. Jag är också helt övertygad om att biogasens framtid
              kommer att beskrivas när vi tar fram förslaget om en fossiloberoende
              fordonsflotta. Jag ser fram emot att vi nästa vecka, den 25, får
              möjlighet att ställa frågor direkt till utredarna som håller på
              att ta fram förslag, även frågor gällande biogas.
            </seg>
            <seg n="59f94ebb">
              Jag är, herr talman, mycket glad över att Miljöpartiet nu äntligen
              här i Sveriges riksdag säger att det kommunala vetot behövs. Jag
              sätter det kommunala självstyret mycket högt. Jag ser det som
              ett problem i dag är att vi från riksdagens sida kanske har lämnat
              över väldigt mycket ansvar men inte backat upp våra kommunala
              företrädare när det gäller hur man ska fatta besluten och hur
              man ska argumentera för dem.
            </seg>
            <seg n="c3a41127">
              Jag kan hålla med Lise Nordin om att vi borde se till att processen
              är rättssäker, men jag håller inte med Lise Nordin om att vi ska
              se till att vissa grannar får möjlighet att köpa in sig i vindkraftsbolag.
              Tycker Lise Nordin att det skulle vara rätt att den granne som
              har finansiella muskler för att klara det får köpa in sig men
              att den granne som inte har de finansiella musklerna inte ska
              kunna köpa in sig? Jag tror inte att det skulle lösa några problem.
              Jag tror att det skulle skapa många fler problem är dem Lise ser
              i dag.
            </seg>
          </u>
          <note type="speaker" n="3e9576ad">
            Anf. 119 LISE NORDIN (MP) replik:
          </note>
          <u who="lise_nordin_7a122f" xml:id="i-753950e256c65e55-4" n="35850f4e">
            <seg n="af657bab">
              Herr talman! Det är många olika frågor som Cecilie nämner. Låt
              oss börja med vita certifikat. Energimyndigheten har fastslagit
              att man i dag inte anser att de behövs därför att de inte skulle
              rätta till ett marknadsmisslyckande. Jag kan förstå att man gör
              den bedömningen eftersom regeringen har satt ett så lamt mål för
              energieffektivisering. Med ett ambitiöst mål för energieffektivisering
              behövs det fler verktyg, och där har bland annat EU-kommissionen
              pekat ut att fler länder behöver införa ett system där energiföretagen
              får uppdraget att hjälpa sina kunder att energieffektivisera.
              Regeringen har inte presenterat något alternativ.
            </seg>
            <seg n="b80dd4d8">
              Det gläder mig att Cecilie Tenfjord-Toftby talar väl om biogasen,
              men nu har alliansregeringen styrt i sju år, och vi har fortfarande
              inte sett något produktionsstöd för biogasen. Biogasproduktionen
              kommer inte i gång. Tvärtom nås vi ganska ofta av nyheter att
              biogassatsningar läggs ned därför att det saknas en nationell
              politik för biogasen.
            </seg>
            <seg n="543f9faf">
              Frågan om det kommunala vindkraftsvetot hanteras på väldigt olika
              sätt i kommunerna. Ibland talas det till och med om att det använts
              som en muta därför att det inte är rättssäkert. Jag önskade att
              Cecilie Tenfjord-Toftby läste Miljöpartiets motioner lite noggrannare
              innan hon hänvisar till dem på ett felaktigt sätt.
            </seg>
            <seg n="070b6274">
              Jag fick inget besked om hur Moderaterna ser på att göra det
              kommunala vindkraftsvetot rättssäkert. Är det inte rimligt att
              alla inblandade aktörer, både närboende och de som bygger vindkraft,
              vet i förväg vilka kriterier som gäller om man får ja eller nej
              till att bygga vindkraftverk? Är det inte rimligt att kommunen
              får en tidsram för när man behöver ge besked? I dag skulle en
              kommun kunna låta ett vindkraftsärende ligga på hög i många år
              utan att ge besked. Och är det inte rimligt att ett beslut om
              vindkraft kan överklagas i kommunen, precis som alla andra byggärenden?
              Det är Miljöpartiets förslag, som jag undrar om Moderaterna kan
              backa upp.
            </seg>
          </u>
          <note type="speaker" n="87f82ccd">
            Anf. 120 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_a8e41f" xml:id="i-ec1b5b3ada9f1611-1" n="f5ad6be8">
            <seg n="df969c11">
              Herr talman! Nej, vi kan inte backa upp Miljöpartiets förslag,
              för det är ett förslag som inte har tillräckligt bra underlag.
            </seg>
            <seg n="6d3e5d8c">
              Det jag skulle vilja se ute i Sveriges kommuner i dag när det
              gäller vindkraft är att man har en bättre dialog. Jag är övertygad
              om att en bättre dialog är det som gör att vi får i gång den vindkraftsproduktion
              som det finns potential för.
            </seg>
            <seg n="b5c6ae5f">
              Sedan är inte jag övertygad om att vi ska ha vindkraft överallt
              i Sverige. Jag tycker att det är bra att medborgarna får möjlighet
              att säga nej, vi vill inte ha vindkraft här. Jag tycker också
              att det är bra att de har skickat tillbaka frågan till oss här
              i Sveriges riksdag, för det är inte säkert att det är vindkraft
              som ska vara den förnybara energikälla som ersätter all annan
              energi här i Sverige, även om Miljöpartiet skulle önska det.
            </seg>
            <seg n="4bcb2001">
              Det finns andra lösningar än att lagstifta om vad människor får
              och inte får göra. Jag tror på dialogen mellan människor. Jag
              tror absolut på att vindkraftsbolagen visar intresse för de områden
              de vill exploatera.
            </seg>
            <seg n="f74a0a43">
              Om det finns misstankar om mutor i kommuner hoppas jag verkligen
              att de polisanmäls. Att muta någon är brottsligt i Sverige i dag.
              Det är ett brottsligt ärende. Det handlar inte om miljöpolitik
              det handlar om brottsrubricering. Man ska inte från näringslivets
              sida behöva ta hand om saker som hamnar utanför lagen. Vi ska
              stifta lag här i Sverige, och är det några som bryter mot den
              lagen ska de tas för det.
            </seg>
            <seg n="f56c6e73">
              Jag tror också och detta är mycket viktigt att ska vi byta ut
              befintlig kraft som är smutsig och CO2-förorenande måste vi härifrån
              Sveriges riksdag ge tydliga signaler ut till våra medborgare i
              Sverige att vi ska ha ett energisystem som är hållbart ur klimatsynpunkt
              men som även är hållbart socialt och samhällsmässigt. Det är väldigt
              viktigt. Det vill våra medborgare vara med på, men de vill inte
              låta sig överköras av politiker från Sveriges riksdag, vare sig
              från Miljöpartiet eller från andra.
            </seg>
          </u>
          <note type="speaker" n="9d2a6e37">
            Anf. 121 EVA FLYBORG (FP):
          </note>
          <u who="eva_flyborg_5fd00d" xml:id="i-cd53fd4277740f26-0" n="2be3b814">
            <seg n="9b56dc69">
              Herr talman! Utskottet behandlar här ett antal motioner från
              den allmänna motionstiden, och många är upprepningar och samtliga
              väl kända sedan långt tidigare. Utskottet avstyrker i detta betänkande
              återigen samtliga motioner.
            </seg>
            <seg n="4b45c319">
              Låt mig därför använda min tid i dag för en utblick över sakernas
              tillstånd och några reflexioner med bäring på oppositionens olika
              motioner och anföranden.
            </seg>
            <seg n="30278855">
              Herr talman! När jag växte upp på 1970-talet talades det mycket
              om hur dålig luften var och hur mycket sämre den skulle bli i
              framtiden. När jag för första gången reste till London 1977 och
              såg drottningen vinka vid The Queens Silver Jubilee och snöt mig
              i en näsduk blev den alldeles svart av sot, detta på grund av
              den stora mängden kol i britternas energisystem. Det kan vara
              på sin plats att påminna sig om just britternas situation, inte
              minst nu när en av vår tids stora politiker, Margaret Thatcher,
              gick bort alldeles nyligen och begravs just i dag. Jag tar tillfället
              i akt och framför min respekt för hennes politiska gärning. Hon
              var en av Storbritanniens största premiärministrar och en dam
              som inte bara spräckte glastaket hon dominerade totalt sin samtid.
              Men i dag, herr talman, är luftsituationen väldigt annorlunda.
              Luften vi andas runt omkring oss är betydligt renare än förr.
            </seg>
            <seg n="bf33174c">
              Att det blivit så här beror till allra största delen på att vi
              har ställt om vårt energisystem till en fossilfri produktion.
              Borta är till största delen kol- och oljeeldade kraftverk, vilka
              ersatts framför allt med kärnkraft men också med förnybart. Oljeeldade
              pannor hemma i villorna byttes, med ekonomiskt stöd från socialdemokratiskt
              ledda regeringar, till uppvärmning med direktverkande el.
            </seg>
            <seg n="e1031756">
              Men det gäller att se upp. En god miljö är inte en gång för alla
              vunnen, utan den måste också underhållas för att kunna bibehållas.
              Vi kan i framtiden vara tillbaka i en miljö med smutsig luft och
              smog om vi för en felaktig energipolitik. Exemplet Tyskland förskräcker
              inte minst av denna anledning. Där ökar nu koldioxidutsläppen
              igen på grund av panikavstängningen av ren och pålitlig kärnkraft.
              Detta kommer att stå de tyska skattebetalarna dyrt och miljön
              ännu dyrare.
            </seg>
            <seg n="c4afdbbb">
              Så går beslutsamhetens friska hy i eftertankens kranka blekhet
              över. Shakespeares Hamlet kunde inte veta hur rätt han skulle
              få.
            </seg>
            <seg n="2e06570d">
              Herr talman! Som jag så många gånger tidigare fört fram i debatten
              anser vi i Folkpartiet att kärnkraft är och ska förbli basen i
              en effektiv, säker och ren svensk energiproduktion. Om 1015 år
              måste dock stora delar av den svenska kärnkraften bytas ut det
              är vi väl medvetna om. Om vi vill skapa förutsättningar för vår
              elintensiva basindustri att fortsätta utvecklas och konkurrera
              på den internationella marknaden behövs hållbara spelregler för
              utbyggnaden av ny elproduktion.
            </seg>
            <seg n="c2d3024d">
              Allianspartiernas historiska energiöverenskommelse har lagt grunden
              för en sådan långsiktighet. Tankeförbudslagen är borttagen, och
              vi har gjort det möjligt för det nödvändiga generationsskiftet
              av svensk kärnkraft. Vi tillåter byggandet av nya reaktorer för
              att ersätta de gamla, och vi värnar därmed jobb, trygghet och
              miljön i Sverige. Det är utmärkt att Vattenfall har börjat sondera
              terrängen för byggandet av nya kärnkraftverk, och jag inväntar
              att fler följer deras exempel.
            </seg>
            <seg n="ce0309a7">
              Men förnybar energiproduktion då, kanske någon frågar sig: Är
              inte det bra?
            </seg>
            <seg n="ab7a4f4b">
              Låt mig börja med att slå fast att varken jag eller Folkpartiet
              har något emot förnybar energiproduktion. Tvärtom har jag i flera
              riksdagsdebatter, i andra debatter och i debattartiklar lyft fram
              att vi måste ha fler förnybara energikällor, som till exempel
              vågkraft och saltkraft. Jag tror också att biogasen kommer att
              ha en positiv inverkan på att få ned utsläppen i fordonsflottan.
              Jag kör själv en biogasbil sedan många år tillbaka.
            </seg>
            <seg n="38ac2b9c">
              Vad man däremot måste fundera allvarligt på är de stora, ensidiga
              och enormt subventionerade satsningar på till exempel vindkraften
              som äger rum såväl i Sverige som i en del andra länder. Vad innebär
              detta egentligen?
            </seg>
            <seg n="ef4a20ef">
              Storskalig vindkraft kommer att ställa gigantiska krav på utbyggnad
              och ombyggnad av det svenska stamnätet. Smarta nät är en omskrivning
              av just de annorlunda krav som all intermittent kraft ställer
              på våra kraftnät. Just kostnaderna för att få in det förnybara
              i våra befintliga elnät är något som jag inte tror att de flesta
              över huvud taget är medvetna om. Prislappen för detta måste bli
              föremål för en mer grundlig diskussion. Som jag har tagit upp
              i tidigare riksdagsdebatter har vindkraften på sju år, mellan
              2003 och 2010, enbart genom elcertifikaten fått en subvention
              som kostat drygt 30 miljarder kronor för de svenska skattebetalarna.
              Den totala kostnaden för utbyggda mål och ramar med ombyggda elnät
              kan förmodligen räknas i hundratals miljarder. Tanken svindlar.
            </seg>
            <seg n="de974354">
              En stor ökning av intermittent kraft kommer att skapa stora obalanser
              i energisystemet och leder till att vi kommer att få ett ökat
              behov av reglerkraft med befarade ökade utsläpp av fossilgaser.
              Detta samband blir tydligt i till exempel Tyskland.
            </seg>
            <seg n="b4553084">
              Den tyska kärnkraftsavstängningen har blivit dyr för de tyska
              konsumenterna. Enligt beräkningar från tyska Siemens kan det kosta
              upp till svindlande 1 700 miljarder euro att avveckla den tyska
              kärnkraften. Lite billigare blir det om man får använda gas i
              stället för kol, som nu förordas. Dessa summor är så gigantiska
              att man nästan inte kan greppa dem, än mindre inse vilken belastning
              det blir för medborgarna. De tyska hushållen belastas med ständigt
              nya pålagor som höjer priset på el alltmer för att man ska klara
              av att i alla fall på ytan ställa om till förnybart. Tidskriften
              Forbes har räknat ut att kostnaderna för de tyska elkonsumenterna
              stiger med 10 procent redan i år, och då ska man minnas att de
              stiger från en redan mycket hög nivå. Den statliga energimyndigheten
              Dena räknar med att de tyska konsumenterna kommer att få betala
              ca 42,5 miljarder euro bara för att anpassa elnätet till förnybara
              energikällor. Drygt 19 000 kilometer nya ledningar måste byggas,
              och ca 25 000 kilometer måste anpassas för att möta de nya behoven.
            </seg>
            <seg n="3da67fdf">
              Det är också intressant i sammanhanget, herr talman, att notera
              att Frankrike planerar för ny kärnkraft nära gränsen till Tyskland.
              Ska den måhända användas för att sälja kärnkraftsel till det så
              kallade kärnkraftsfria Tyskland? Jajamän det planeras till och
              med nya överföringsledningar just på dessa ställen. Herr talman!
              Dubbel moral är sällan dubbelt så bra.
            </seg>
            <seg n="b3c16d20">
              Herr talman! Men händer inte detta bara någon annanstans? Det
              kan väl ändå inte hända i Sverige?
            </seg>
            <seg n="534fea64">
              Utsläppen av koldioxid ökar dramatiskt när man stänger av ren
              och säker kärnkraft. Det vet vi. Även vi i Sverige har provat
              detta i samband med att den förra S-regeringen stängde av Barsebäcks
              båda aggregat, 1 och 2. För varje timme med avstängd kärnkraft
              i Barsebäck gav den ökade användningen av dansk kolkraft enligt
              SMHI ökade utsläpp i form av till exempel 1 700 kg extra svavel,
              860 kg extra kväveoxider och 560 000 kg koldioxid varje timme.
              Till detta kommer de 2530 miljarder kronor i skadestånd som vi
              fått betala och fortfarande får betala till ägarna för att den
              dåvarande regeringen brutalt stängde av ett väl fungerande elkraftverk.
            </seg>
            <seg n="c0ade95f">
              I Tyskland ser det likartat ut nu när konsekvenserna blir möjliga
              att skönja av den brådstörtade kärnkraftsavvecklingen. Enligt
              uppgifter från den tyska branschorganisationen Bundesverband der
              Energie- und Wasserwirtschaft är visserligen fossilanvändningen
              i Tyskland konstant, men det som döljer sig i statistiken är att
              både kol och brunkol, det vill säga de allra smutsigaste energislagen,
              har ökat på bekostnad av gaskraften. Koldioxidutsläppen i Tyskland
              ökade alltså under 2012 med ca 3 procent. Redan nu kan man alltså
              se att det har ökat. Man är nu så beroende av kolkraften att det
              till och med talas om förbud mot att stänga kolkraft. Dessutom
              planeras 20 nya kolkraftverk.
            </seg>
            <seg n="5eb810f7">
              En så kallad grön politik leder alltså direkt till en svart framtid.
              Det tål att tänka på för dem som vill värna vår egen goda miljö
              eller ekonomi, jobb och företag.
            </seg>
            <seg n="1e4d0ba9">
              Herr talman! Det är allt det jag nyss har nämnt som man ska ha
              i minnet när vissa partier i kammaren, speciellt Miljöpartiet
              och Vänsterpartiet, envisas med att Sverige visst kan avveckla
              kärnkraften och klara sig med enbart förnybar energi, även om
              det är på lite sikt. Allt verkar då vara så käckt och bra lite
              vind och sol, så räddar vi klimatet i Sverige. Sanningen är den
              rakt motsatta, vilket jag har visat i detta anförande. Sol och
              vind kräver gigantiska subventioner för att marknaden ska vilja
              investera, och det krävs enorma mängder reglerkraft så fort det
              är molnigt eller inte blåser, vilket flera har talat om tidigare
              här. Alliansen bygger ut det förnybara det gör vi med en rasande
              takt men vattenkraft och kärnkraft utgör under överskådlig framtid
              basen för det svenska välståndet, för jobben och för miljön. Svaret
              på frågan om sol och vind är alltså dess värre fossilbränslen,
              och då i bästa fall gas. I värsta fall är det kol och olja. En
              sådan utveckling vill jag inte vara med om i Sverige.
            </seg>
            <seg n="ed5be2b8">
              Herr talman! Jag var inne på att Frankrike planerar för ny kärnkraft.
              Det är inte bara där det planeras för ny kärnkraft för att man
              vill värna om miljön och klimatet. Runt om i världen byggs det
              ut kärnkraft som aldrig förr. En nyinvesteringsvåg går över världen
              160 reaktorer bara medan vi talar här.
            </seg>
            <seg n="c5bc16cf">
              Jag började detta anförande med att ta upp Storbritannien. Regeringen
              där inser att om man ska klara av koldioxidmålet och inte drabbas
              av ett permanent elunderskott måste man bygga ny kärnkraft. Av
              landets 16 reaktorer kommer endast en vara i drift om tio år om
              inget görs. 13 nya reaktorer är planerande eller utpekade för
              att ersätta de gamla just för att man tar klimathotet på allvar
              i Margaret Thatchers anda, eftersom hennes regering fortsatte
              utbyggnaden av kärnkraft i Storbritannien när den ifrågasattes
              i andra länder. The lady was not for turning!
            </seg>
            <seg n="451bef0d">
              Allra sist vill jag läsa upp ett citat från en artikel på Newsmill
              som Lina Palm, energidirektör för Sveriges basindustriers energisamarbete
              SKGS, som vi alla känner till väl, skrev i slutet av förra året.
              Hon säger så här: Världens problem idag är inte för mycket klimatvänlig
              kärnkraft, det är för mycket klimatskadlig kolkraft.
            </seg>
            <seg n="f29f9c6f">
              Herr talman! Därför kan jag inte göra annat än att yrka bifall
              till utskottets förslag och avslag på samtliga motioner.
            </seg>
          </u>
          <note n="fe971133">
            I detta anförande instämde Hans Backman (FP).
          </note>
          <note type="speaker" n="02a3b988">
            Anf. 122 LISE NORDIN (MP) replik:
          </note>
          <u who="lise_nordin_7a122f" xml:id="i-753950e256c65e55-5" n="35850f4e">
            <seg n="f9c16b36">
              Herr talman! Eva Flyborg sade i sitt anförande att dagens kärnkraft
              i Sverige behöver avvecklas inom 1015 år. Jag tycker att det är
              jättebra att vi kan vara överens om var debatten ska börja, nämligen
              att dagens kärnkraftsreaktorer är gamla och att den relevanta
              frågan är vilken elproduktion vi tycker ska ta vid och ersätta
              kärnkraften.
            </seg>
            <seg n="e7d7052c">
              I denna diskussion är det relevant att se vad ny kärnkraft kostar
              att bygga. Som jag nämnde tidigare i debatten finns det i Europa
              bara två försök att bygga kärnkraft, nämligen i Finland och i
              Frankrike. Bygget i Finland är nu tre gånger så dyrt som man trodde
              när man började bygga, och elen från kärnkraftverket Olkiluoto
              3 kommer att bli dyrare än elen från vindkraft.
            </seg>
            <seg n="bdc21dc7">
              På vilket sätt skulle det gynna svensk basindustri att bygga
              ny, dyr kärnkraft, som kommer att ge dyrare el än vindkraft? Det
              är för mig en gåta.
            </seg>
            <seg n="c714a593">
              Eva Flyborg försöker också måla upp bilden av att vindkraften
              i Sverige är dyr. Kanske har hon missat Energimyndighetens utredning,
              som pekar på att trots det stöd som ges till vindkraften via elcertifikatssystemet
              har, totalt sett, vindkraftsutbyggnaden i Sverige lett till lägre
              elpriser därför att ett större utbud på marknaden leder till sänkta
              elpriser. Energimyndigheten säger alltså att vindkraftsutbyggnaden
              har lett till lägre elpriser i Sverige.
            </seg>
            <seg n="bab26588">
              När man hör Eva Flyborg finns det också anledning att fundera
              över vad som är regeringens inriktning för svensk elproduktion
              i framtiden. Centerpartiet, som är det parti som energiministern
              kommer från, har nyligen på sin stämma beslutat att målet ska
              vara 100 procent förnybar energi inom en generation.
            </seg>
            <seg n="47101f72">
              Ett av de partier som Folkpartiet samarbetar med i regeringen
              gör alltså bedömningen att vi kan nå 100 procent förnybar energi
              inom en generation. Är Eva Flyborg och energiminister Anna-Karin
              Hatt så oense om möjligheterna till ett hållbart framtida energisystem?
            </seg>
          </u>
          <note type="speaker" n="b9631819">
            Anf. 123 EVA FLYBORG (FP) replik:
          </note>
          <u who="eva_flyborg_5fd00d" xml:id="i-cd53fd4277740f26-1" n="2be3b814">
            <seg n="428a49c1">
              Herr talman! Lise Nordin måste lyssna på vad jag säger. Det vore
              ganska konstigt om jag skulle stå här och förorda en avveckling
              av kärnkraften, vilket Lise Nordin påstod att jag gjorde. Jag
              sade att den måste ersättas med ny kärnkraft inom 1015 år. Det
              är faktiskt något helt annat.
            </seg>
            <seg n="b22894c8">
              Lise Nordin tar upp kostnaden. Det kan man göra, men det är egentligen
              inte vare sig mitt eller Lise Nordins problem. Det avgör faktiskt
              marknaden, förutom för det förnybara som vi ju sätter ett pris
              på genom att bidra med skattemedel. Det är en helt annan sak.
              Men alla andra energislag finns på en riktig marknad, och där
              sätts priset av marknaden, så det är inte något problem vi behöver
              hantera.
            </seg>
            <seg n="d8c52bf6">
              Nej, Lise Nordin, det är det förnybara och särskilt vindkraften
              som ger en osäkerhet. Hur ska svensk basindustri säga när man
              ska börja det första skiftet på morgonen och till exempel ska
              producera stål på SSAB? Blåser det i dag? Kan vi producera något,
              eller ska vi skicka hem alla? Det är inte en hållbar energipolitik,
              ekonomisk politik eller industripolitik.
            </seg>
            <seg n="81641520">
              Kärnkraften brukar Lise Nordin alltid klaga på. Den har tillförlitlighetssiffror
              som är uppe i 9598 procent just nu. Det går inte att bli så himla
              mycket bättre. Sverige var, innan den förra regeringen lade en
              död hand över hela kärnkraftsindustrin, i topp vad gällde tillförlitlighet
              och effektivitet i kärnkraftverken. Där börjar vi närma oss nu,
              och flera är redan i kapp, tack vare det upprustningsprogram som
              Alliansen med lagstiftning har sett till att man får och kan göra,
              och därför vill man nu investera.
            </seg>
            <seg n="e91d5b54">
              Vindkraften står ofta stilla. Det är det som är problemet. När
              man behöver energin som mest ger det i stort sett ingenting, och
              det är det beskedet Lise Nordin och Miljöpartiet vill ge svensk
              basindustri.
            </seg>
          </u>
          <note type="speaker" n="25a0f7cd">
            Anf. 124 LISE NORDIN (MP) replik:
          </note>
          <u who="lise_nordin_7a122f" xml:id="i-753950e256c65e55-6" n="35850f4e">
            <seg n="4e95efb2">
              Herr talman! Det är fascinerande hur ofta Eva Flyborg kritiserar
              vindkraften när hennes parti ingår i en regering som vanligtvis
              talar väl om vindkraften. Jag fick inget svar om hur Eva Flyborg
              och Folkpartiet ser på att regeringens energiminister tillhör
              det parti som har satt ett mål om 100 procent förnybar energi.
              Hur ska den svenska energibranschen kunna veta vad som gäller
              när de olika partierna i Alliansregeringen ger så olika besked
              om vilka energikällor man vill se i framtiden?
            </seg>
            <seg n="3c0a4430">
              Jag konstaterar också att Eva Flyborg och jag är överens om att
              dagens kärnkraftsreaktorer är gamla. De behöver tas ur drift inom
              1015 år. Där befinner sig debatten. Vilken elproduktion tycker
              vi ska ta vid när dagens gamla kärnkraftsreaktorer måste tas ur
              drift?
            </seg>
            <seg n="cb32b0c8">
              Jag förstår att det är väldigt provocerande för Folkpartiet att
              Energimyndigheten på eget initiativ har tagit beslut om att utreda
              hur Sverige kan nå ett hållbart energisystem. Vår statliga energimyndighet
              bedömer alltså att det behövs en tydlig plan för vad vi ska göra
              med dagens energisituation. Och den utredningen kommer att få
              ge svar på vilka utmaningar och möjligheter som finns med 100
              procent förnybar energi.
            </seg>
            <seg n="d54279d3">
              Sedan gäller det frågan om att förnybar energi som solkraft och
              vindkraft är intermittent, alltså inte levererar hela tiden utan
              påverkas av väder. Det är en fråga som har utretts av flera forskare.
              Men varför har allianspartierna i den här debatten om reglerkraft
              inte någon som helst förankring i vad som diskuteras i forskarsamhället?
              De försöker enbart sprida bilden av att det skulle vara ett stort
              problem.
            </seg>
            <seg n="4b0c9718">
              Det finns exempelvis en studie från KTH och Lennart Söder där
              man har tittat på detta. Man klargör att det självklart finns
              utmaningar med reglerkraften, men det är inte omöjligt att med
              dagens reglerkraft i form av vattenkraft nå ett elsystem som är
              100 procent förnybart.
            </seg>
          </u>
          <note type="speaker" n="6cfedb2b">
            Anf. 125 EVA FLYBORG (FP) replik:
          </note>
          <u who="eva_flyborg_5fd00d" xml:id="i-cd53fd4277740f26-2" n="2be3b814">
            <seg n="672b4f76">
              Herr talman! Lise Nordin vet, som alla vet i Sverige, att vi
              inom Alliansen har en överenskommelse som gäller. Det är den politik
              som vi nu genomför. Det är den politik som ser till att det förnybara
              har byggts ut och fortfarande byggs ut.
            </seg>
            <seg n="363103da">
              Lise Nordin brukar ha olika taktiker när hon talar om vindkraften,
              till exempel. Ibland har den byggts ut väldigt mycket. Det är
              rekordnivåer, och det är hundratals procent i ökning och så vidare.
              I andra sammanhang brukar Lise Nordin tala om att vindkraften
              är på en alldeles för låg nivå. Det behövs andra stödsystem, mer
              stöd, mer subventioner till vindkraften, eftersom den inte har
              så stor plats i den svenska energimixen.
            </seg>
            <seg n="623251c8">
              Det beror hela tiden på vilken tes som Miljöpartiet vill poängtera.
            </seg>
            <seg n="da1c21b6">
              Vi har som sagt en överenskommelse, och det är den som genomförs.
              Det är också ett renlighetskrav, tycker jag, att man kan redovisa
              olika partiers ställningstaganden, vilket Centerpartiet har gjort.
              Det är helt okej. Jag gör det för mitt parti. Det är helt okej.
            </seg>
            <seg n="9ac158b2">
              Jag tänker på det här med att man redovisar sin åsikt. Det har
              Miljöpartiet gjort alldeles nyss, i veckan som gick. Man går nu
              med på att sänkta arbetsgivaravgifter för unga är bra för att
              få fler ungdomar i arbete. Där kan man tala om ett regeringsalternativ
              som har kapsejsat, för nu finns det egentligen ingen gemensam
              politik, i och med de stora kostnader som detta medför. Jag tycker
              att det är bra, men oppositionen har ingen gemensam politik, vilket
              vi har, även i energifrågan.
            </seg>
          </u>
          <note type="speaker" n="6ff10478">
            Anf. 126 KENT PERSSON (V) replik:
          </note>
          <u who="kent_persson_d7bdf7" xml:id="i-ab901ee13898f7d3-6" n="a1e22c65">
            <seg n="af4fed78">
              Herr talman! Eva Flyborg börjar sitt anförande med att ta upp
              Margaret Thatcher och en hyllning till hennes politiska gärningar.
              Det inbegriper givetvis att hon skickade ut militärer mot strejkande
              arbetare i Storbritannien, hyllade Pinochet och kallade Mandela
              för terrorist.
            </seg>
            <seg n="9ea46458">
              Du har möjlighet att ta tillbaka det, när det gäller de delarna.
            </seg>
            <seg n="dfc200e9">
              I Storbritannien planerar man att bygga ut kärnkraften i Margaret
              Thatchers anda. Vi hörde alldeles nyligen i vårt utskott att man
              menar: Ska vi bygga ut kärnkraften i Storbritannien måste ni garantera
              att vi får 100 öre per kilowattimme.
            </seg>
            <seg n="3283ea76">
              Jag undrar om vår basindustri skulle acceptera sådant. Det var
              de premisserna för att man skulle bygga ut.
            </seg>
            <seg n="7b33dc13">
              Jag har stor respekt för att Folkpartiet har sin kärnkraftsvänliga
              politik. Grön politik leder till svart framtid. Det applåderas
              av vissa av allianspartierna, dock inte Centerpartiet. Det säger
              en del om vilka problem Centerpartiet har i den här alliansregeringen.
            </seg>
            <seg n="a46ae90f">
              Vi kan nu gå in på subventionerna det är lite intressant. Då
              pratar Eva Flyborg bara om subventionerna till vindkraft. Men
              det här elcertifikatet är ju till all förnybar energi. Bioenergin
              står för merparten. Sedan kommer vattenkraften, som knappast behöver
              ha något elcertifikat. Vindkraften har ungefär en tredjedel av
              det här. Det är så det ser ut.
            </seg>
            <seg n="ff97e52e">
              Slå ut det per kilowattimme och se vad du ska betala, Eva! Det
              handlar om 23 öre när det gäller vindkraften.
            </seg>
            <seg n="76a270f7">
              Jag har en sista fråga som du måste svara på: Vad händer när
              inte kärnkraften byggs ut, om man inte lyckas göra det?
            </seg>
          </u>
          <note type="speaker" n="5c7140d3">
            Anf. 127 EVA FLYBORG (FP) replik:
          </note>
          <u who="eva_flyborg_5fd00d" xml:id="i-cd53fd4277740f26-3" n="2be3b814">
            <seg n="44714236">
              Herr talman! Det var många frågor. Vad jag ville göra just i
              dag var att hylla en stor politiker. Jag har inte sagt något om
              hennes gärning annat än just när det gäller kärnkraften. Det kan
              man ha olika åsikter om, och det förstår jag att Kent Persson,
              som vänsterpartist, har synpunkter på när det gäller strejker
              och andra saker. Det har jag inte lagt någon synpunkt på.
            </seg>
            <seg n="1b309aa5">
              Men en stor politiker var hon, och en fantastisk gärning är det
              hela. Jag tänkte också på det ur ett jämställdhetsperspektiv.
              Hon var den enda kvinnan i ledande ställning och som premiärminister
              på den tiden. Hon blev inte bara det, utan hon dominerade faktiskt
              nästan totalt scenen och den politiska diskussionen. Det tycker
              jag är värt att hylla. I utskottet och även annorstädes tycker
              jag att man kan säga när någon har gjort någonting bra eller uppnått
              någonting, även om man inte alltid håller med i den politiska
              meningen.
            </seg>
            <seg n="c7d4dcaf">
              Vad gäller kärnkraftsutbyggnaden i Storbritannien är det så som
              Kent Persson säger, att de har krävt ett ersättningsgolv. Jag
              vet inte riktigt vad de kallar det där, men låt oss kalla det
              för det. Det kan man faktiskt kalla subventioner. Jag går absolut
              med på det. Den diskussionen för man i Storbritannien. Men det
              gör vi inte här, Kent Persson.
            </seg>
            <seg n="258002ff">
              Vill Kent Persson införa ett golv för kärnkraften kan vi absolut
              prata om det. Det var inte min tanke, men om Vänsterpartiet vill
              gå den vägen ska vi kunna prata om det.
            </seg>
            <seg n="502e8c3e">
              Men låt oss säga att man nu ser att det är en subvention eller
              ett bidrag det kan vi kalla det för det här golvet när det gäller
              kärnkraftsel. Vad är det som gör att det ena kraftslaget är bättre
              att subventionera än det andra, om man bortser från en politisk
              retorik, att man bara gillar eller inte gillar en viss kraftproduktion,
              som till exempel Miljöpartiet gör? Vad är det som gör att det
              är okej att ge en subvention i det ena fallet men inte i det andra
              bara för att man inte gillar kraftslaget?
            </seg>
          </u>
          <note type="speaker" n="165b503c">
            Anf. 128 KENT PERSSON (V) replik:
          </note>
          <u who="kent_persson_d7bdf7" xml:id="i-ab901ee13898f7d3-7" n="a1e22c65">
            <seg n="70caa9cf">
              Herr talman! Margaret Thatcher var inte speciellt framgångsrik
              när det gällde jämställdhetsarbete för kvinnor i Storbritannien.
              Man tog flera steg bakåt. Det tror jag att du också är medveten
              om.
            </seg>
            <seg n="acdc812b">
              100 öre är kravet. Det handlar om att man ska ha råd att bygga
              och få avkastning på investerat kapital. Kalla det golv eller
              vad du vill. Det är ingen subvention.
            </seg>
            <seg n="e76a2146">
              Det är väl inte så konstigt att aktörer vill ha betalt för sina
              investeringar. Det är självklart att det är så, och då hamnar
              man på 100 öre.
            </seg>
            <seg n="05dd35fe">
              Du hade en fråga till mig som jag har glömt bort, som jag tänkte
              att jag skulle svara på. Du får gärna upprepa den. Du får ta några
              sekunder från mig.
            </seg>
          </u>
          <note type="speaker" n="1b1b0ef6">
            (EVA FLYBORG (FP):
          </note>
          <u who="eva_flyborg_5fd00d" xml:id="i-cd53fd4277740f26-4" n="2be3b814">
            <seg n="58af7cfd">
              Jag hade ett litet resonemang om varför det är okej med stora
              subventioner till det förnybara, som vindkraften, men rent tankemässigt
              kan man inte göra samma sak med till exempel kärnkraften.)
            </seg>
            <seg n="46dc0785">
              Som grundprincip är vi inte för subventioner, utan här handlar
              det om att man introducerar en ny teknik. Då kan vi under en övergångstid
              ha stimulansbidrag för den delen. Det har vi sagt, och det har
              vi varit överens om i stora delar här i riksdagen.
            </seg>
            <seg n="8bec37ea">
              Men vad du måste svara på, Eva, är: Vad händer här om marknaden
              i Sverige inte anser att man har möjlighet att bygga ut kärnkraften
              utan subventioner? Vad händer då, om vi inte planerar för att
              få in mer förnybar energi och energieffektivisering? Det är du
              som måste svara på det. Vi har försökt att göra det.
            </seg>
          </u>
          <note type="speaker" n="197c7df6">
            Anf. 129 EVA FLYBORG (FP) replik:
          </note>
          <u who="eva_flyborg_5fd00d" xml:id="i-cd53fd4277740f26-5" n="2be3b814">
            <seg n="355b451d">
              Herr talman! Nej, det är egentligen inte jag som måste svara,
              utan marknaden bygger det som är mest effektivt. Skulle det vara
              vindkraften Gud förbjude, eftersom den är så ineffektiv skulle
              jag egentligen inte ha något emot det. För då skulle det visa
              sig att den var det bästa alternativet. Nu är det inte så, för
              den får fruktansvärt stora subventioner och är ineffektiv.
            </seg>
            <seg n="eac0051d">
              Jag har inget emot vind eller vindkraft i sig, men den ger dåligt
              tillbaka från alla de skattemiljarder som pumpas in. Ja, de pumpas
              ut ur landet i nästa steg, för vi exporterar vindkraftsenergin,
              som Mats Odell tidigare pratade om. Det är det som är det stora
              problemet.
            </seg>
            <seg n="12fe078b">
              Kent Persson kan inte svara på den här frågan, men vi kan spara
              den till nästa debatt, för vi har samtalat ganska ofta om energifrågor.
              Han sade så här: Tänk er en stad i Kina. Så fortsatte han med
              ett exempel på energiomställning mot något miljövänligare och
              så vidare.
            </seg>
            <seg n="0c475da9">
              Jag kan tänka mig en stad i Kina där man till exempel bryter
              neodym som är giftigt och som går till vindkraftverken. I oppositionens
              förslag om ett grönare Sverige ingår det alltså att man är på
              väg rakt ned i det svarta Sverige i stället. Gifter som man hanterar
              långt borta är tydligen okej, men man kan inte bryta här hemma
              i Sverige. Man är ju emot att bryta uran och alla möjliga saker,
              för det är miljöfarligt.
            </seg>
            <seg n="36c050a9">
              Jag vet att inte Kent Persson kan svara. Därför frågar jag inte
              utan funderar mer högt.
            </seg>
            <seg n="1decf477">
              Jag tycker att det är lite konstigt att Kent Persson tycker att
              man inte ska ha så himla mycket subventioner utom i vissa fall.
              Det är ett rent politiskt ställningstagande. Det går bra att subventionera
              det ena men inte det andra, och det är där det blir orimligt.
              Det är där marknadskrafterna fallerar. Det är där man sätter konkurrensen
              ur spel. Det kommer inte att gagna vare sig jobben, miljön, konkurrenskraften
              eller välståndet i Sverige för framtiden tyvärr.
            </seg>
          </u>
          <note type="speaker" n="0a5ca0f2">
            Anf. 130 HELENA LINDAHL (C):
          </note>
          <u who="helena_lindahl_c5f81e" xml:id="i-cec5491d57df9ede-0" n="900bd02b">
            <seg n="2748039c">
              Herr talman! Det känns som om förbandet kommer efter rockbandet
              den här gången, men vi får försöka spela ändå.
            </seg>
            <seg n="15b44310">
              När jag föddes i början av 70-talet stod det fossila för över
              80 procent av Sveriges energiförbrukning. I dag, mina vänner,
              står det fossila för mindre än 35 procent, och nästan all vår
              elproduktion är koldioxidfri. Det visar att Sverige kan klara
              tuffa utmaningar om vi bestämmer oss för det.
            </seg>
            <seg n="97487066">
              Sedan Alliansen tillträdde 2006 har elen från biobränslen ökat
              med 50 procent och elen från vindkraften med sju gånger. Vi kommer
              snart att ha nått målet om att hälften av all vår energi ska vara
              förnybar.
            </seg>
            <seg n="50e82d66">
              Just nu utreder Energimyndigheten olika inriktningar kring det
              framtida energisystemet. Det tycker jag är bra. Energimyndighetens
              uppdrag är att löpande analysera energisystemet utifrån vilka
              investeringar som aktörerna gör.
            </seg>
            <seg n="83ddcc5e">
              Det kommer att finnas två olika scenarier, det vill säga Energimyndigheten
              kommer att titta på vad som händer: om det är så att det finns
              de som vill investera i ny kärnkraft i Sverige och hur bilden
              ser ut om de inte gör det, det vill säga ett helt förnybart energisystem.
            </seg>
            <seg n="ea4c2847">
              Vid sidan av detta måste vi också forska mer om framtidens klimatsmarta
              teknik. Därför höjer Centerpartiet och Alliansen nu satsningarna
              på energiforskningen. Från och med 2013 satsar vi 1,3 miljarder
              på energiforskning. Det ökar till 1,4 miljarder från och med 2016
              då det också permanentas.
            </seg>
            <seg n="b62db365">
              När det gäller vindkraften är vi i Sverige väldigt beroende av
              två storskaliga energislag för vår elförsörjning: vattenkraft
              och kärnkraft. Det gör oss sårbara, för om vattenmagasinen är
              torra eller kärnkraftsreaktorerna krånglar sticker elpriset i
              höjden. Vår konkurrenskraft och försörjningstrygghet kräver att
              vi får in alltmer småskalig, förnybar el.
            </seg>
            <seg n="157b0887">
              Vindkraftsbranschen har en del ekonomiska problem. Varför höjer
              då inte regeringen ambitionerna i elcertifikatssystemet? De senaste
              åren har vi sett internationellt att kostnaden för att bygga vindkraft
              och solenergi sjunker. Just nu är ersättningen genom de gröna
              elcertifikaten lägre än tidigare, men det beror på att vi haft
              en snabbare utbyggnad än vi trodde.
            </seg>
            <seg n="481abe01">
              Självklart följer vi detta väldigt noga, och när vi kommer till
              kontrollstationen 2015 ska vi också se över elcertifikatssystemet.
              Vid kontrollstationen, för dem som eventuellt lyssnar externt
              och inte vet det, ska vi se över de insatser som vi har gjort
              på energisidan och utvärdera dem, och jag är ganska säker på att
              elcertifikatssystemet kommer att fortleva och utökas efter 2015.
            </seg>
            <seg n="cc19c965">
              Vi har också haft en del bataljer med Försvarsmakten när det
              gäller vindkraften. Det känner många av er här inne till. Konflikten
              mellan Försvarsmakten och vindkraftsbranschen behöver få ett slut.
              I höstas gav regeringen därför ett uppdrag till Försvarsmakten
              som innebär att den måste ta bättre hänsyn till vindkraften som
              riksintresse.
            </seg>
            <seg n="4bc2cc35">
              Försvarsmakten ska tydligt ta ansvar och berätta hur deras verksamhet
              påverkas av vindkraften. Man ska tydligt informera om i vilka
              delar av landet det inte finns någon konflikt med försvarsintresset,
              och man ska tidigt, tydligt och klart motivera sina bedömningar
              i varje enskilt fall. Regeringen kommer, med energiminister Anna-Karin
              Hatt i spetsen, att väldigt noga följa hur Försvarsmakten hanterar
              de uppdrag de fått.
            </seg>
            <seg n="bd679db2">
              När det gäller havsbaserad vindkraft, herr talman, har utvecklingen
              inte kommit lika långt som för den markbaserade. Den främsta orsaken
              till det är att kostnaderna är väldigt stora för till exempel
              anslutningar till elnät. Men jag kan bland annat nämna att Energimyndigheten
              finansierar ett projekt vid Chalmers tekniska högskola om havsbaserade
              vindkraftsparker. Det övergripande målet med projektet är att
              utveckla teknik och kunskap för att bygga framtida havsbaserade
              vindkraftsparker. Syftet är naturligtvis att minska kostnaderna
              och energiförlusterna för havsbaserade vindkraftsparker.
            </seg>
            <seg n="76eb479d">
              Herr talman! Jag fortsätter att diskutera vindkraften. Det har
              varit en del diskussioner när det gäller tröskeleffekter och vindkraften.
              Svenska kraftnät har haft en intressant roll här. Det har nämligen
              varit ett problem när man etablerar större markbaserade vindkraftssatsningar
              när det gäller vem som ska betala anslutningen till stamnätet.
              Alla aktörer väntar ut varandra, för ingen vill vara den som tar
              hela kostnaden. Detta är ett problem, eftersom det försenar väldigt
              många goda vindkraftsprojekt.
            </seg>
            <seg n="c5cb6432">
              Svenska kraftnät har därför lämnat in ett förslag till regeringen
              där de säger att de skulle kunna förhandsbetala anslutningen och
              att de som sedan ansluter sig till den här satsningen kommer att
              få delbetala. Detta tycker jag är jättebra. Jag ringde förra veckan
              för att fråga vad som händer med frågan, och den är på gång och
              bereds på Näringsdepartementet. Jag utesluter inte heller att
              detta kan komma att omfatta havsbaserad vindkraft i framtiden.
            </seg>
            <seg n="3834202b">
              Det kan vara intressant att notera att svenskarna generellt gillar
              vindkraften. Enligt en SOM-undersökning från Göteborgs universitet
              2011 vill 88 procent av alla svenskar satsa lika mycket eller
              ännu mer på vindkraft som vi gör i dag.
            </seg>
            <seg n="6c50d77a">
              Herr talman! För att skapa gynnsamma förutsättningar för utveckling
              och etablering av solceller på den svenska marknaden har stödet
              för installation av solceller förlängts till och med 2016 genom
              att regeringen har avsatt 210 miljoner kronor för detta. Det har
              dessutom funnits ett stöd för investeringar i solvärme som har
              kunnat sökas av både privatpersoner och företag. Det upphörde
              vid årsskiftet 2012, och i dag går det att söka ROT-avdrag för
              arbetskostnaderna när solvärme installeras.
            </seg>
            <seg n="15c15fd3">
              Före årets slut kommer ett förslag på nettodebitering. Vad innebär
              då nettodebitering? Elkonsumenter, alltså privatpersoner och varför
              inte mackägare och bönder, kan producera sin egen elektricitet
              från sol, vind och biogas all småskalig produktion. Genom nettodebitering
              tillåts mikroproducenten kvitta den el som man levererar in på
              nätet mot den el som man använder. Det här systemet, mina vänner,
              kommer att uppmuntra fler att producera sin egen el, eftersom
              skatt och moms försvinner på den el som man producerar för eget
              bruk.
            </seg>
            <seg n="37f387bf">
              Min förhoppning är att kvittningen kunde ske på årsbasis. Jag
              kan ta Kent Persson som exempel. Han har solceller på sitt tak
              hemma. På sommaren är det naturligt så att det finns mycket el
              att producera och leverera in till nätet, men på vintern går det
              inte lika bra. En kvittning på årsbasis skulle innebära att Kent
              Persson kan använda en del av den el han producerar på sommaren
              flexibelt även på vintern. Det skulle skapa ytterligare incitament,
              nämligen att man skulle vara mer noggrann med att spara på sin
              energi.
            </seg>
            <seg n="cef3481a">
              Så kommer vi till frågan om kärnkraft. Kommer det att byggas
              ny kärnkraft i Sverige? Det vet vi inte. Alliansen har tydligt
              angett villkoren för ny kärnkraft i Sverige. Den ska stå på egna
              ben. Det blir inga subventioner av ny kärnkraft, och det kommer
              inte att bli fler reaktorer eller fler kärnkraftsorter än i dag.
              Nu är det upp till dem som vill investera i energi att svara på
              vilka energislag som de vill investera i. Huruvida energiindustrin
              vill investera i ny kärnkraft eller inte kan bara de svara på.
            </seg>
            <seg n="f303225f">
              Jag kan ändå konstatera att 2006 stod kärnkraften för nästan
              47 procent av vår el. Förra året hade det sjunkit till knappt
              38 procent. Över tid har vi blivit allt mindre beroende av kärnkraften.
              Nu sjunker kostnaden för att bygga ut det förnybara, samtidigt
              som en hel del kärnkraftsprojekt blir dyrare än tänkt. Ytterst
              är det investerarna som ska avgöra om de är beredda att bygga
              nytt. Energiöverenskommelsen är tydlig kärnkraften ska stå på
              egna ben utan statliga subventioner.
            </seg>
            <seg n="c335b7cb">
              Jag har dock noterat att det nya kärnkraftsbygget i Finland har
              blivit sju år försenat och 2 ½ gånger dyrare än planerat.
            </seg>
            <seg n="87fbcbe2">
              Regeringen har ju en vision om att Sverige ska vara klimatneutralt
              2050, och 2030 ska vi ha en fordonsflotta som är oberoende av
              fossila bränslen. Nu sitter en utredning och jobbar, och den kommer
              under året att komma med förslag på vad vi behöver göra för att
              nå dit.
            </seg>
            <seg n="7da7b057">
              Vi gör väldigt mycket. Vi har exempelvis stegvis höjt koldioxidskatten.
              Vi har ökat forskningen kring energieffektiva fordon. Vi har infört
              miljöbilspremien och supermiljöbilspremien. År 2012 satsade vi
              20 miljoner på supermiljöbilspremien. De pengarna var slut redan
              i november när ungefär 500 bilköpare hade fått sin premie. Supermiljöbilspremien
              ger den som köper en riktigt koldioxidsnål bil 40 000 kronor i
              rabatt när man köper bilen. Över tre år satsar regeringen 200
              miljoner kronor på just supermiljöbilspremien.
            </seg>
            <seg n="de46b760">
              Vi har också stegvis skärpt miljöbilsdefinitionen. Vi har dessutom
              under hela vår regeringstid befriat biodrivmedlen från skatt och
              kommer lyckligtvis att fortsätta med det. Just nu inför vi också
              ett kvotpliktsystem, det vill säga en högre inblandning av biodrivmedel.
            </seg>
            <seg n="1c89534a">
              Centerpartiet skulle även vilja se att vi, till exempel i budgeten
              i höst, införde en så kallad robinhoodskatt på nya personbilar,
              där de miljöbästa bilarna får en premie som betalas med en avgift
              på de bilar som har de sämsta miljöegenskaperna.
            </seg>
            <seg n="949993d4">
              Sedan måste jag bara få drista mig till att slutligen passa på
              att önska Skellefteå AIK lycka till i guldmatchen i morgon.
            </seg>
          </u>
          <note n="6c6f54e2">
            I detta anförande instämde Anders Ahlgren och Erik A Eriksson
            (båda C).
          </note>
          <note type="speaker" n="6d0f7ee7">
            Anf. 131 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-bb483a857726ca3d-3" n="0a78f7a5">
            <seg n="c3b06743">
              Herr talman! Vi har våra olika supportergäng. Jag har ju Färjestad,
              och de är ju inte med längre.
            </seg>
            <seg n="e2bae09a">
              Det är fantastiskt gott, herr talman, att få höra Helena Lindahl
              stå här i talarstolen och beskriva Centerpartiets syn. Det var
              gott att höra. Det är mycket som vi kan ställa upp på. Vi har
              ju haft vår gemensamma överenskommelse Vänsterpartiet, Centerpartiet
              och Socialdemokraterna som har gjort att det förnybara har ökat
              så pass kraftigt genom till exempel elcertifikaten. Vi är ju mamma
              och pappa till det, som också den nuvarande regeringen driver
              vidare. Det är bra.
            </seg>
            <seg n="3b56222b">
              När det gäller förnybarhetsmålet anser jag att vi redan har nått
              50 procent. Som jag ställde frågan till Mats Odell: Vad önskar
              vi egentligen nu? Vad tänker regeringen göra för att gå vidare?
            </seg>
            <seg n="fb4c40d8">
              Sedan måste jag ställa en fråga till. När man lyssnar väldigt
              noga på det Eva Flyborg säger i talarstolen hör man att hon är
              väldigt kritisk till beslutet att stänga Barsebäck, som Centern,
              Vänstern och Socialdemokraterna var överens om. Vad anser Helena
              Lindahl om beslutet att stänga Barsebäck? Är kärnkraften basen
              för Centern också när det gäller energin framöver?
            </seg>
          </u>
          <note type="speaker" n="4aaa50ec">
            Anf. 132 HELENA LINDAHL (C) replik:
          </note>
          <u who="helena_lindahl_c5f81e" xml:id="i-cec5491d57df9ede-1" n="900bd02b">
            <seg n="e1ef6d18">
              Herr talman! När det gäller Barsebäck jag går direkt på pudelns
              kärna var det Centerns beslut att Barsebäck skulle stängas. Det
              tråkiga med efterdyningarna tror jag egentligen var att vare sig
              dåvarande regering eller nuvarande regering inte har hunnit med
              att bygga ut infrastrukturen när det gäller överföringen av elkapaciteten.
              Är det någonting som man ska fundera på är det nog den biten.
            </seg>
            <seg n="8c8d0201">
              När det gäller Barsebäck var inte jag med på den tiden, men jag
              tror nog att centerpartisterna som var med då kunde fatta sina
              beslut på ett riktigt sätt.
            </seg>
          </u>
          <note type="speaker" n="d250db97">
            Anf. 133 ANN-KRISTINE JOHANSSON (S) replik:
          </note>
          <u who="ann-kristine_johansson_62b732" xml:id="i-bb483a857726ca3d-4" n="0a78f7a5">
            <seg n="70b861aa">
              Herr talman! Jag håller med om att det måste satsas väldigt mycket
              mer på överföringskapaciteten framöver.
            </seg>
            <seg n="16ad3c4d">
              En fråga är: Vad händer när man överlåter beslutet på marknaden?
              Både Helena Lindahl och flera på den borgerliga sidan säger att
              det är marknaden som ska bestämma om det ska byggas ny kärnkraft
              eller inte. Ni bygger ju framtidens energi, som ni säger här,
              för att få låga elpriser och vad det nu behöver vara, och då är
              det ny kärnkraft som behövs. Men vad händer om marknaden konstaterar
              att det är för dyrt när de inte får några statliga subventioner?
              Det byggs ingen kärnkraft. Vad anser Helena Lindahl att det i
              så fall innebär?
            </seg>
          </u>
          <note type="speaker" n="7b337aac">
            Anf. 134 HELENA LINDAHL (C) replik:
          </note>
          <u who="helena_lindahl_c5f81e" xml:id="i-cec5491d57df9ede-2" n="900bd02b">
            <seg n="5d17b5be">
              Herr talman! Jag tror att vi där har en nöt att knäcka, både
              Socialdemokraterna och kanske Centerpartiet, eftersom vi säger
              att vi vill ha hundra procent förnybar energi samtidigt som kärnkraften
              ska finnas med under överskådlig tid.
            </seg>
            <seg n="d6238395">
              Däremot vet jag och det välkomnar jag att Energimyndigheten utreder
              två olika scenarier, därför att det inte är säkert att marknaden
              kommer att välja kärnkraft. Det kanske är så att man väljer en
              helt annan väg, och då tycker jag att det är bra att man utreder
              båda.
            </seg>
            <seg n="8a9ea932">
              Det är väl egentligen svaret på frågan.
            </seg>
          </u>
          <note n="97a46562">
            Överläggningen var härmed avslutad.
          </note>
          <note n="469e1822">
            13 § Allmänna helgdagar m.m.
          </note>
          <note n="526edcaf">
            Föredrogs
          </note>
          <note type="speaker" n="d56e7109">
            Anf. 135 PETER ERIKSSON (MP):
          </note>
          <u who="peter_eriksson_f7fe39" xml:id="i-73c1e713a0198a66-0" n="abc946ca">
            <seg n="a325d2ad">
              Herr talman! Jag får väl börja med att säga att jag tror att
              Luleå har goda möjligheter att vända 03-underläget i finalen i
              hockey trots allt. De har spelat bättre och bättre för varje match.
            </seg>
            <seg n="1653ba06">
              Nu har vi att diskutera ett betänkande som heter Allmänna helgdagar
              m.m. Vi har i konstitutionsutskottet ett antal motioner att ta
              ställning till som handlar om allt, från att fira att slaveriet
              avskaffades till att Raoul Wallenberg får en egen dag eller att
              vi inför ett system med hedersmedborgare.
            </seg>
            <seg n="fb58393c">
              I en av de här frågorna har vi kunnat konstatera att Svenska
              Akademien har tagit ett beslut, nämligen att göra en dag till
              Raoul Wallenbergs dag. Det beslutet togs så sent som nu i februari,
              och man har beslutat att den 27 augusti ska vara Raoul Wallenbergs
              dag. Det passar särskilt bra därför att det är i de faggorna som
              höstterminen börjar i skolorna. Då har också skolan en möjlighet
              att ta upp den här frågan, diskutera och göra någonting i samband
              med att läsåret startar.
            </seg>
            <seg n="0b8c5ffc">
              Där ser vi att motionärerna har fått igenom, inte tack vare riksdagen
              men tack vare Svenska Akademien, det de har tänkt sig och hoppats
              på.
            </seg>
            <seg n="4887775d">
              I de flesta andra frågor har vi avstyrkt motionerna, men det
              finns en motion där vi faktiskt ger ett tillkännagivande som åtminstone
              delvis i praktiken är ett bifallsyrkande till en motion. Det är
              en motion från Leif Pagrotsky, socialdemokrat, som nyligen har
              avslutat sejouren här i riksdagen. Motionen handlar om att införa
              ett jubileumsår över demokratin och demokratins genombrott i Sverige.
            </seg>
            <seg n="f6ef1398">
              Vi föreslår att vi tillkännager till riksdagsstyrelsen att vi
              ska ha ett sådant år. Vi tycker i konstitutionsutskottet att det
              verkligen är något som är väl värt att ha ett jubileum kring,
              att demokratin har fått ett genombrott i Sverige. Men den delikata
              frågan om när det här egentligen ska ske är vi glada nog att överlämna
              till just riksdagsstyrelsen för beslut. Och det är inte alldeles
              enkelt.
            </seg>
            <seg n="439b98b9">
              Om man frågar historiker tror jag att det nog finns de som kan
              tycka att genombrottet skedde redan 1866 när vi avskaffade ståndsriksdagen.
              Många andra tycker att det är i samband med att vi för första
              gången hade ett val där både kvinnor och män hade allmän och lika
              rösträtt. Det var året 1921. Å andra sidan kan man säga att det
              något år innan var kommunala val där både kvinnor och män hade
              rösträtt och det inte längre var fråga om graderad rösträtt, som
              hade funnits under en lång tid.
            </seg>
            <seg n="246c77f4">
              Det kan också sägas att det historiska tillfället, som Leif Pagrotsky
              skriver i sin motion, egentligen var när den folkpartistiske statsministern
              lämnade över propositionen till parlamentet, riksdagen, om att
              införa allmän och lika rösträtt för både kvinnor och män. Det
              året var 1918, om jag inte missminner mig.
            </seg>
            <seg n="e29d99c6">
              Här finns det lite grann att fundera över. Beslutet fattades
              något senare, kanske 1919. Vilket år vi ska använda som jubileumsår
              kan vara en smaksak, men det är inte helt oväsentligt. Jag tror
              att störst uppslutning bland människor i Sverige är möjligt att
              få för 1921, det vill säga ett jubileum 2021, eftersom det då
              var val till riksdagen där alla deltog.
            </seg>
            <seg n="cb9889f1">
              Jag lämnar den frågan till talmannen och riksdagsstyrelsen. Det
              blir en intressant och delikat uppgift. Vi tycker att jubileet
              är väl värt att fira, och vi hoppas att riksdagsstyrelsen gör
              något riktigt bra av förslaget från konstitutionsutskottet.
            </seg>
          </u>
          <note type="speaker" n="e82a83f1">
            Anf. 136 BJÖRN VON SYDOW (S):
          </note>
          <u who="bjorn_von_sydow_21fd65" xml:id="i-6926f6785505baf2-0" n="4809d733" next="i-37495d23ad553fe7-0">
            <seg n="15ade608">
              Herr talman! Det är bra att konstitutionsutskottet i enighet
              gör detta tillkännagivande. Det markerar en allpolitisk uppslutning
              för att vi vill celebrera demokratins införande. Det kanske mest
              centrala elementet som det tedde sig i den svenska författningsutvecklingen
              var allmän och lika rösträtt för både män och kvinnor.
            </seg>
            <seg n="c620ea45">
              Jag tänkte lämna ett litet bidrag till den svåra beslutsprocess
              som talmannen och gruppledarna står inför även jag även om konstitutionsutskottets
              värderade ordförande har sagt det mesta.
            </seg>
            <seg n="08aa0f73">
              Vad som hände var dramatiskt. En god vän skickade ett mejl till
              mig. Han skriver om den tiden, och han kände till motionen. Han
              skrev: Björn! Har du sett filmen Lincoln ?
            </seg>
            <seg n="03b77a93">
              Jag antar att flera har sett filmen. Det är en otrolig dramatisering
              av hur man fick en majoritet i kongressen för en amendment som
              innebar att slaveriet avskaffades. Det är en fantastisk dramatisering
              om president Lincoln och den politiska situationen.
            </seg>
            <seg n="b109baa5">
              Ja, det är lika dramatiskt i Sverige i novemberdecember 1918.
              På våren 1918 hade den liberal-socialdemokratiska regeringen lagt
              fram en proposition om att införa allmän och lika rösträtt för
              män och kvinnor. Men förslaget avslogs av första kammarens högermajoritet.
              Det stora världskriget var ännu inte avgjort. Några månader senare
              var både ÖsterrikeUngern och det kejserliga Tyskland benäget,
              eller tvingat, att ingå ett vapenstillestånd. Det är i den situationen
              som det öppnar sig både möjligheter och farligheter. Är det en
              revolutionär situation som håller på att utveckla sig också i
              Sverige? Det är krav på republik. Det är krav på genomförande
              av en annan samhällsordning än den som då kallades den borgerliga
              samhällsordningen.
            </seg>
            <seg n="fcdfa30e">
              Det är i den situationen som den liberal-socialdemokratiska regeringen
              internt förhandlar i tre dygn. Det var uppenbarligen rätt utmattande
              för statsråden. Hjalmar Branting hade lämnat regeringen därför
              att han verkligen inte var lämplig som finansminister, vilket
              han hade varit i tre månader och sedan brutit samman. Han var
              naturligtvis med i sammanhanget. Man kommer fram till en stor
              proposition, som innebär flera viktiga författningsändringar och
              som kan genomföras med beslut direkt när det gäller den kommunala
              rösträtten. Den var då ännu graderad efter inkomster och förmögenheter.
              Rösträtten till andra kammaren den som då var allmän och lika
              för män var en grundlagsfråga som hanterades bland annat genom
              riksdagsordningen. Hanteringen kunde ske i laglig ordning endast
              under en vid den tiden så kallad lagtima riksdag.
            </seg>
            <seg n="454b92f1">
              Det är dramatiska dagar. Regeringen förhandlar. Det råder en
              revolutionär stämning på många ställen i landet. Branting, LO:s
              ordförande Herman Lindqvist, avbildad här utanför kammaren, och
              på den andra sidan konungen, agerar för att få till stånd en allpartiuppgörelse
              i riksdagen.
            </seg>
            <seg n="0c4f7cb4">
              Tyvärr kunde inte riksdagens konstitutionsutskott spela en ledande
              roll eftersom man där hade grävt ned sig. I stället inrättades
              ett särskilt utskott. Det är i det utskottet, som leds av Hjalmar
              Branting, som de slutliga kompromisserna görs i december 1918.
              När man läser om detta och ser de fåtaliga bilder som finns känner
              man att en film om Abraham Lincoln skulle komma på andra plats
              jämfört med en film om 20 dagar i Sverige hösten novemberdecember
              1918.
            </seg>
            <seg n="77a494d0">
              Sedan kan man diskutera hur detta ska celebreras och forskas.
              Peter Eriksson var inne på det intressanta fenomenet att det 1919
              faktiskt var direkta kommunala val. Det blev ett högt valdeltagande.
              Valmanskåren fördubblades. Det var uppenbarligen många både män
              och kvinnor som använde sin rösträtt. Det skulle kunna celebreras.
              Första kammaren kunde direkt förnyas och få en sammansättning
              som byggde på demokratins grundvalar.
            </seg>
            <seg n="667506f8">
              År 1920 fattades beslut en gång till, med bara manlig rösträtt,
              om det första beslutet att införa allmän och lika rösträtt för
              både män och kvinnor till andra kammaren. Det beslutet stadfästes
              sedan genom ett nytt riksdagsbeslut 1921, och det året är det
              också nya val. Då fick onekligen alla män och kvinnor för första
              gången rösta till riksdagen.
            </seg>
            <seg n="b9e0478b">
              Ja, det finns många datum att välja. Själv tänker jag på dramatiseringen
              av att det gick att i en sådan extrem situation ändå nå en sorts
              accepterad konsensus därför att alternativet tedde sig så mycket
              mer skrämmande. Skulle det bli en revolutionär situation? Skulle
              det bli våld på Helsingforss och andra städers gator med en oöverblickbar
              situation, som man redan såg i det besegrade Tyskland, i det under
              upplösning varande ÖsterrikeUngern och på andra håll i det dåtida
              Europa? Därför var det som skedde viktigt.
            </seg>
            <seg n="9c6c397f">
              Ordföranden har sin preferens för 1921. Jag har min preferens
              för 19182018. Talmannen och gruppledarna har onekligen ett gott
              arbete att göra för att komma fram till ett beslut. Det viktigaste
              är dock att vi alla är överens om att den allmänna och lika rösträtten
              ska celebreras. Det är jag tacksam för på vägnar av motionären,
              som har lämnat vår riksdag.
            </seg>
          </u>
          <note n="e66eab22">
            Anf. 137 ANDREAS NORLÉN (M):
          </note>
          <u who="bjorn_von_sydow_21fd65" xml:id="i-37495d23ad553fe7-0" n="4809d733" prev="i-6926f6785505baf2-0">
            <seg n="a8a6ebef">
              Herr talman! Den 12 september 1921 var en viktig dag i Sveriges
              historia. För första gången genomfördes val till riksdagen där
              allmän och lika rösträtt gällde för både män och kvinnor. Därmed
              var den politiska demokratin fullt genomförd i vårt land.
            </seg>
            <seg n="0ef0bd98">
              Vi som är uppvuxna i ett land med ett stabilt demokratiskt styrelseskick
              tar demokratin för självklar och upplever att den har funnits
              mycket länge. Tid är dock något relativt. Det har snart gått ett
              århundrade sedan alla män och alla kvinnor för första gången fick
              delta i ett riksdagsval, och 100 år är onekligen en lång tid.
              Å andra sidan var min mormor Ingrid född 1918, och morfar Per
              föddes 1919, det vill säga ett par tre år före denna historiska
              valdag. Det var människor som fanns med mig under hela min uppväxt.
              Tänker man så blir närheten till den fördemokratiska tiden mycket
              större den är bara ett par släktled bort.
            </seg>
            <seg n="f3fc72c1">
              Konstitutionsutskottet anser att demokratins genombrott är en
              så viktig händelse i vårt lands historia att dess hundraårsminne
              bör markeras särskilt. I det betänkande vi nu debatterar föreslår
              utskottet därför enhälligt och jag yrkar bifall till detta förslag,
              herr talman att riksdagen vid lämplig tidpunkt och i lämplig form
              ska uppmärksamma detta jubileum. Riksdagsstyrelsen bör tillsätta
              en kommitté med uppdraget att planera och genomföra firandet.
            </seg>
            <seg n="d5421e40">
              Det betänkande vi debatterar heter Allmänna helgdagar m.m. och
              behandlar motioner även i en del andra frågor, men det kommer
              jag inte att vidare beröra.
            </seg>
            <seg n="5a33d050">
              Förslaget om hundraårsjubileet innebär att en motion i ämnet
              delvis bifalls. Som har framgått tidigare i debatten vill motionären
              att firandet ska äga rum år 2018, eftersom det var på hösten 1918
              som regeringen Edén avlämnade den avgörande propositionen om allmän
              och lika rösträtt för män och kvinnor i riksdagsval den proposition
              som vann riksdagens bifall och ledde fram till de första fullt
              ut demokratiska valen. Utskottet vill dock inte låsa sig vid en
              viss bestämd tidpunkt för firandet utan anser att tidpunkten behöver
              övervägas närmare. Man kan nämligen identifiera flera årtal som
              var centrala i den process som ledde fram till demokratins fullständiga
              genombrott. Låt mig göra några kommentarer med anledning av detta.
            </seg>
            <seg n="62eb9e03">
              Mot 1800-talets slut ökade kraven på demokratiska reformer av
              valsystemet. Den första stora rösträttsreformen ägde rum 19071909
              och byggde på en proposition från Arvid Lindmans konservativa
              regering. Den innebar att allmän och lika rösträtt för män infördes
              i andrakammarvalen från 1911. Däremot behölls inkomst- och ägandekraven
              för rösträtt i kommun- och landstingsval för att därmed påverka
              sammansättningen av första kammaren.
            </seg>
            <seg n="4c709f6a">
              Det för framtiden viktigaste med Arvid Lindmans rösträttsreform
              kan dock sägas vara att valen till andra kammaren gjordes proportionella.
              Ett reformförslag som hade lagts fram 1906 av den dåvarande liberale
              statsministern Karl Staaff byggde på att andra kammarens ledamöter
              fortsatt skulle utses genom majoritetsval i enmansvalkretsar.
              Det förslaget föll dock i riksdagen, Staaff avgick och Lindman
              fick bilda regering.
            </seg>
            <seg n="afd78926">
              Lindman insåg att liberalerna och Socialdemokraterna med vidgad
              rösträtt skulle stärka sin ställning. Om den vidgade rösträtten
              kombinerades med majoritetsval i enmansvalkretsar skulle hans
              parti, Allmänna valmansförbundet det var föregångaren till det
              som i dag är Moderaterna i princip riskera utplåning. Man kan
              föra fram olika argument för olika valsystem, men det finns utan
              tvekan ett antal partier i denna kammare som har anledning att
              skänka en tacksamhetens tanke till Arvid Lindman för att han lyckades
              driva igenom proportionella val till andra kammaren och därmed
              lägga grunden till det valsystem med partilistor i flermandatsvalkretsar
              vi fortfarande har.
            </seg>
            <seg n="dfc0b532">
              Krav på ytterligare rösträttsreformer restes under 1910-talet
              men blockerades i första kammaren, som kontrollerades av Allmänna
              valmansförbundet. Det hela kulminerade den dramatiska hösten 1918,
              då en del tydde på att det kunde bli revolution även i Sverige.
              Den liberale statsministern Nils Edén lade fram ett förslag om
              allmän och lika rösträtt för män och kvinnor till andra kammaren.
              Samtidigt föreslogs ett slopande av inkomst- och ägandegränserna
              i kommun- och landstingsvalen och därmed i förstakammarvalen.
            </seg>
            <seg n="ef120d5a">
              Efter 20 års stridigheter genomfördes alltså den fullständiga
              politiska demokratin i Sverige i bred politisk enighet genom det
              vi i dag skulle kalla en blocköverskridande överenskommelse. Vill
              man kan man se detta som ett tidigt uttryck för den strävan vi
              numera alltid har när det gäller reformer av det politiska systemet,
              nämligen att de ska genomföras i brett samförstånd.
            </seg>
            <seg n="6717e6ca">
              Alla dessa dramatiska händelser är onekligen värda att minnas,
              och det är därför lätt att ställa sig bakom förslaget att hundraårsminnet
              av demokratins genombrott ska firas. Om det är årtalet 1918, 1919,
              1921 eller något annat vi framför allt ska fokusera på finns det
              anledning att diskutera närmare, men ett jubileumsfirande ska
              det bli. Det är vi överens om, precis som vi sedan 1919 alltid
              har sökt enighet om demokratins spelregler.
            </seg>
            <seg n="ba58e4ff">
              (Applåder)
            </seg>
          </u>
          <note n="824bbf97">
            Genom 1866 års representationsreform avskaffades den föråldrade
            ståndsriksdagen och ersattes av ett tvåkammarparlament. Andra
            kammarens ledamöter var valda i direktvalda enmansvalkretsar,
            det vill säga som i det brittiska systemet, medan första kammaren
            utsågs indirekt av landstingskommunerna och de tre största städerna.
            Rösträtten var dock starkt begränsad genom att rösträtt bland
            annat förutsatte antingen att man hade viss inkomst eller ägde
            jordegendom av visst värde. I riksdagsvalen fick bara män rösträtt,
            men i kommun- och landstingsvalen fick ogifta kvinnor och änkor
            som uppfyllde inkomst- och ägandekraven rösträtt.
          </note>
          <note n="8cfd5707">
            I ljuset av de dramatiska omvälvningarna i andra länder i Europa
            valde Allmänna valmansförbundet att vara pragmatiskt och efter
            förhandlingar med liberalerna och Socialdemokraterna stödja förändringarna.
            När beslutet om allmän och lika rösträtt för män och kvinnor fattades
            av riksdagen 1919 och bekräftades 1921 röstade såväl socialdemokrater
            och liberaler som konservativa för förslaget inklusive de mest
            motsträviga, den så kallade förstakammarhögern.
          </note>
          <note type="speaker" n="c745e4e6">
            Anf. 138 STEFAN KÄLL (FP):
          </note>
          <u who="stefan_kall_6c6c4f" xml:id="i-d22a8b26dbfeb46f-0" n="53c3c727" next="i-616614cbd12934c9-0">
            <seg n="82f42943">
              Herr talman! I detta betänkande är utskottet fullständigt enigt,
              och det kan också föregående talare enas om. Det är förvisso en
              fördel att frågor kring nationella högtidsdagar, nationaldagen
              och andra symboler för vårt gemensamma samhälle kan hanteras i
              brett samförstånd.
            </seg>
            <seg n="a82dcc46">
              Jag vill ägna mitt anförande åt en enda fråga, nämligen att ett
              enigt utskott föreslår ett tillkännagivande till riksdagsstyrelsen
              om att riksdagen i lämplig form bör uppmärksamma att det år 2018
              är jämnt 100 år sedan demokratin fick sitt genombrott i Sverige.
              Därmed bifaller också utskottet delvis en motion av Leif Pagrotsky.
            </seg>
            <seg n="1717ae1a">
              Demokratin får aldrig tas för given. Optimismen var enorm efter
              att militärdiktaturerna föll i Latinamerika och kommunismens tyranni
              kollapsade i det forna Sovjetblocket. Även om framstegen är enorma
              finns det i dag många länder där utvecklingen går åt fel håll.
              Det gäller också medlemsländer i Europeiska unionen. Jag tänker
              då på Ungern. Vi i Sverige måste ge stöd åt alla de demokratikämpar
              världen över i Ryssland, i Vitryssland, i Kina, på Kuba och så
              vidare som verkar för frihet och ett öppet folkstyre i sina länder.
              Ofta gör de det med stora risker för sin egen säkerhet.
            </seg>
            <seg n="0e950003">
              Vi i Sverige ska inte heller skönmåla vår egen historia. Demokratiseringen
              hände inte av sig själv det var en lång kamp kantad av hårda politiska
              motsättningar innan demokratin slutligen fick sitt genombrott
              genom författningsuppgörelsen i riksdagen 1918. När Sverige införde
              allmän och lika rösträtt för kvinnor och män var vi det sista
              landet i Norden att göra det.
            </seg>
            <seg n="dd42597a">
              Det måste understrykas att författningsuppgörelsen 1918 inte
              bara innebar genombrottet för en princip om allmän och lika rösträtt
              för kvinnor. Det var också först 1918 som genombrottet kom för
              principen om allmän och lika rösträtt för män.
            </seg>
            <seg n="fd76b70f">
              När det ibland talas om att män fick allmän och lika rösträtt
              till riksdagen redan 1909 är det tyvärr inte korrekt. Visserligen
              breddades rösträtten för män redan då, men den blev absolut inte
              jämlik. Män fick nämligen bara lika rösträtt till riksdagens andra
              kammare och inte till hela riksdagen, och på egen hand kunde andra
              kammaren inte hävda sig mot den odemokratiskt valda första kammaren.
            </seg>
            <seg n="ccafa86c">
              Bakgrunden är att Sverige under tvåkammartiden hade likställda
              kamrar till skillnad från de flesta andra länder med tvåkammarsystem.
              För att ett lagförslag skulle gå igenom måste det godkännas av
              båda kamrarna, annars föll det. Ett annat sätt att uttrycka detta
              var att kamrarna hade ömsesidig vetorätt mot varandra. Det här
              skapade en unikt stark maktställning för den första kammaren,
              enligt grundlagen konstruerad som de rikas bastion. Endast höginkomsttagare
              med stora fastigheter kunde väljas till ledamöter av första kammaren.
              Dessutom utsågs första kammaren i indirekta val av landstingens
              och städernas fullmäktige. I valen till dessa församlingar gällde
              inte lika rösträtt, utan den kommunala rösträtten var tvärtom
              graderad efter inkomst så att de rikas röst vägde tyngre.
            </seg>
          </u>
          <note n="ce36c3b8">
            Rösträttsreformen 1909 innebar inte att männen i Sverige fick
            allmän och lika rösträtt till riksdagen. Männen fick rösträtt
            till halva riksdagen. Riksdagens icke-demokratiska första kammare
            behöll sin vetorätt mot alla lagar som de folkvalda som satt i
            andra kammaren ville införa.
          </note>
          <u who="stefan_kall_6c6c4f" xml:id="i-616614cbd12934c9-0" n="53c3c727" prev="i-d22a8b26dbfeb46f-0">
            <seg n="ac263376">
              Det är därför som 1918 på alla sätt är märkesåret för demokratins
              genombrott i Sverige. Det var först då som en författningsuppgörelse
              förhandlades fram som innebar att både kvinnor och män fick allmän
              och lika rösträtt till både riksdag och kommun.
            </seg>
            <seg n="d72c7cf7">
              Grundlagsändringar som förverkligade detta tog ytterligare några
              år, men avgörandet skedde 1918. Detta är värt att uppmärksamma.
              Genom att göra detta bidrar vi till en förståelse för att demokrati
              inte är något som kommer av sig själv. Vi ska synliggöra den långa
              och mödosamma resan mot demokrati i Sverige, och vi ska också
              stötta alla de människor i andra länder som just nu utkämpar samma
              kamp.
            </seg>
          </u>
          <note n="1cba1fd4">
            Jag yrkar bifall till förslaget i utskottets betänkande.
          </note>
          <note type="speaker" n="6210cf73">
            Anf. 139 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-107d7da97ee11fa6-0" n="7652d945" next="i-a55bad9afa7fb380-0">
            <seg n="4cb41232">
              Herr talman! Det har föreslagits för talmannen och talmanskretsen
              att 2018, 2019 eller 2021 vore lämpliga år att celebrera demokratin.
              Till detta vill jag lägga år 2016. Ett avgörande genombrott för
              demokratin skedde faktiskt 150 år före 2016, det vill säga den
              4 december 1866.
            </seg>
            <seg n="88c1e925">
              Ett alternativ till att få ett rättfärdigare samhälle hade dessförinnan
              varit revolutionen. Från den franska revolutionen 1789 hade revolution
              varit på Europas läppar som ett medel för att få ett rättfärdigare
              samhälle, men demokratin skulle visa sig kunna besegra revolutionen.
              Det är riktigt att det som hände något av åren 1918, 1919 eller
              möjligen 1921 ledde fram till det som vi i dag ser som en fullvärdig
              demokrati.
            </seg>
            <seg n="e20ce049">
              Men den 4 december 1866 var de samlade i Riddarhuset för att
              avskaffa sig själva. Det tog fyra dygn av debatt att göra detta.
              Ståndsriksdagen var djupt förankrad i folkets medvetande. Adeln
              hade stora privilegier att förlora. Men då uppmanade Louis de
              Geer de lyssnande att vinna den svåraste av alla segrar, nämligen
              segern över sig själva. Vid den votering som följde avskaffade
              de sig själva och införde en parlamentarisk tvåkammarriksdag.
            </seg>
            <seg n="825ab446">
              Det var nog så viktigt, och därför vill jag att vi inte ska glömma
              2016 nu när vi celebrerar. Det vore kanske lämpligt att göra som
              i Lund där man har jubileum i fem år. Det har vi nämligen på Lunds
              universitet. Vi kan inte riktigt säga om det var 1666 som universitetet
              grundades, och för att vara på den säkra sidan celebrerar Lund
              i fem år. Vi tycker att saken är värd det. Det kan kanske vara
              någonting för riksdagen.
            </seg>
            <seg n="7688ad70">
              Herr talman! Ett annat glädjeämne är att det är lönt att motionera.
              Det händer ibland att vi misströstar om att det går att påverka
              någonting. När jag 2003 motionerade om en Raoul Wallenberg-dag
              blev den motionen, precis som alla andra motioner som jag skrev
              det året, avslagen. Men i år kan jag notera att en motion med
              samma yrkande har fått om inte bifall så i alla fall ett konstaterande
              att den anses tillgodosedd och därför avslås. Det är nog den största
              segern som man kan vinna i denna riksdag, nämligen att det man
              motionerat om redan har genomförts.
            </seg>
            <seg n="ac74db06">
              Raoul Wallenbergs dag är oerhört viktigt. Han var en hjälte.
              Det var en hjälteinsats som Raoul Wallenberg gjorde, och den bör
              uppmärksammas mer. Ingen svensk är så internationellt uppmärksammad
              som Raoul Wallenberg. Man kan notera att han är en av endast sju
              personer som har blivit utsedda till hedersmedborgare i USA. Han
              var den andre efter Winston Churchill när han 1981 blev amerikansk
              hedersmedborgare. Han är också hedersmedborgare i Kanada, och
              år 1986 blev han det också i Israel.
            </seg>
          </u>
          <note n="221ab4f8">
            Nu får Raoul Wallenberg en dag på namnsdagen för Raoul. Den 14
            februari 2013 fattade Svenska Akademien beslut om att bifalla
            en begäran om införandet av Raoul Wallenbergs dag den 27 augusti
            i akademialmanackan.
          </note>
          <u who="tuve_skanberg_abfeb0" xml:id="i-a55bad9afa7fb380-0" n="7652d945" prev="i-107d7da97ee11fa6-0">
            <seg n="0ef66f0d">
              Det går faktiskt att föra det framåt. Låt vara att det tar tio
              år och många turer och att det är en instans utanför riksdagen
              som möjliggör det, men framåt går det i alla fall.
            </seg>
            <seg n="341ea4ae">
              Herr talman! I övrigt ställer jag mig bakom förslaget i utskottets
              betänkande.
            </seg>
          </u>
          <note type="speaker" n="85ab99ed">
            Anf. 140 MIKAEL OSCARSSON (KD):
          </note>
          <u who="mikael_oscarsson_388c48" xml:id="i-bf52ca9b9c578436-0" n="26f10738">
            <seg n="eef9a359">
              Herr talman! Jag vill yrka bifall till förslaget i betänkandet.
            </seg>
            <seg n="13b86333">
              Anledningen till att jag tog tillfället i akt att gå upp i debatten
              är att jag har varit med och motionerat om den här saken. Första
              gången var 2001, då jag skrev en motion om att inrätta Raoul Wallenbergs
              dag, och den började så här: Raoul Wallenberg är ett stort namn
              utomlands, inte minst i USA, men han är märkvärdigt okänd i sitt
              hemland. Runt om i världen uppmärksammas hans insatser på många
              olika sätt. Vägar och torg uppkallas efter honom, han tillerkänns
              hedersmedborgarskap och skolor undervisar om hans insatser.
            </seg>
            <seg n="4a48887c">
              Så är det fortfarande i dag. Förra året uppmärksammade vi hundraårsjubileet
              av hans födelse, och det var bra. Men fortfarande är han alltför
              okänd. Inte minst i skolböckerna är det förvånansvärt lite som
              nämns om någonting så ovanligt som en svensk hjälte.
            </seg>
            <seg n="bf718c0b">
              Det är nu 68 år sedan Raoul Wallenberg tackade ja till att åka
              till Budapest. Vi känner alla till den speciella tidsanda som
              rådde. I Budapest fanns det då fortfarande 100 000 judar, och
              Raoul Wallenberg gjorde en mycket speciell insats genom att rädda
              tiotusentals judar. Han gjorde det tillsammans med andra, men
              han stod i spetsen.
            </seg>
            <seg n="2dc8f92c">
              Vi vet allesammans hur han sågs för sista gången i januari 1945.
              Man sade till honom: Nu måste du tänka på din egen säkerhet. Men
              han svarade: För mig finns inget annat val. Och det var sista
              gången man såg honom. Han som kämpade mot nazismen blev senare
              offer för en annan ideologi, lika förskräcklig den, nämligen kommunismen.
              Ingen vet exakt vad som hände honom. En viktig sak med att ha
              en speciell Raoul Wallenberg-dag är att hålla frågan vid liv.
              Vad var det egentligen som hände Raoul Wallenberg?
            </seg>
            <seg n="c921c74c">
              Nu blir den här dagen verklighet, och som föregående talare sade
              har Svenska Akademien redan tagit det beslutet det är de som är
              den beslutande instansen och riksdagen kan genom att rösta i morgon
              bifalla detta.
            </seg>
            <seg n="464f91c7">
              Det här blir en viktig dag. Den 27 augusti är Raoul Wallenbergs
              namnsdag, och det blir en unik möjlighet för skolor runt om i
              landet att uppmärksamma vad han gjorde men också att vi kan göra
              skillnad i dag. Fortfarande finns antisemitismen, och fortfarande
              finns främlingsfientligheten i vårt land. Det behövs en speciell
              dag för att lyfta upp detta och visa på att man kan göra skillnad.
            </seg>
            <seg n="dc1bdcc1">
              Jag vill än en gång säga att jag yrkar bifall till förslaget
              i betänkandet. Jag är väldigt glad för att den här motionen nu
              tillgodoses och att en dag till minne av Raoul Wallenberg på det
              viset blir verklighet.
            </seg>
          </u>
          <note n="97a46562">
            Överläggningen var härmed avslutad.
          </note>
          <note n="63d1151c">
            14 § Offentlig förvaltning
          </note>
          <note n="526edcaf">
            Föredrogs
          </note>
          <note type="speaker" n="c75b75c1">
            Anf. 141 HANS EKSTRÖM (S):
          </note>
          <u who="hans_ekstrom_4bcefd" xml:id="i-b92b2bf16eaab2ba-0" n="16b72ef4">
            <seg n="add32bd5">
              Herr talman! Medborgarna har rätt till tillgänglighet när det
              gäller statlig service. Samtidigt vet vi att exempelvis skatteverk,
              arbetsförmedling och försäkringskassa är utsatta för hårt effektiviseringstryck.
              Det är viktigt att kunna förena en effektiv statlig förvaltning
              med lokal och regional närvaro. När delar av landet överges minskar
              också legitimiteten för det gemensamma. Det kanske inte är ett
              problem för alla, men det är det åtminstone för oss socialdemokrater.
              Att hela landet ska leva var en gång i tiden ett varumärke för
              ett av regeringspartierna.
            </seg>
            <seg n="c3ec36a7">
              Ett sätt att vidmakthålla en statlig närvaro i hela landet är
              en etablering av så kallade servicekontor. Den frågan har utretts
              och beretts sedan 2007. Vi menar att det är dags att gå till verket.
              Majoriteten av de borgerliga partierna och också Sverigedemokraterna
              tycker att frågan ska beredas mer. Jag tror att vi har medborgarnas
              stöd i att det är dags för ett beslut.
            </seg>
          </u>
          <note n="d42a811c">
            Jag yrkar bifall till reservation 1 om statliga och kommunala
            servicekontor.
          </note>
          <note type="speaker" n="2eacdc57">
            Anf. 142 JONAS ÅKERLUND (SD):
          </note>
          <u who="jonas_akerlund_45e72b" xml:id="i-ad3ac52281e2152a-0" n="36716076">
            <seg n="763a7f78">
              Herr talman! I det här betänkandet ställer jag mig bakom det
              som anges på nästan alla punkter så när som på en punkt där jag
              yrkar bifall till vår reservation. Jag skulle väl i och för sig
              kunna säga att åtskilligt av det som sägs i betänkandet skulle
              jag ha valt en annan språkdräkt för, men det påverkar inte de
              mest väsentliga delarna av betänkandet. Med tanke på att klockan
              är mycket vill jag inte uppehålla mig vid sådana saker, utan jag
              tänkte nämna det som vår reservation gäller.
            </seg>
            <seg n="19b2f7f5">
              Den berör alltså frågan om integration. Jag läste härommorgonen
              vid frukost en rubrik som löd: Efter 50 år i Sverige är min identitet
              100 procent grekisk. Var det något problem? Nej, inte ett dugg
              inte för vederbörande och inte för någon annan heller. Varför?
              Jo, därför att den här personen när han kom 1963 hade sett att
              nyckeln till det svenska samhällets alla rum utgörs av språket,
              och det fanns väldigt många incitament för att lära sig språket.
              Det gjorde han, och det öppnade också alla dörrar så till den
              grad att han sedan många år tillbaka skriver sina böcker på svenska.
            </seg>
            <seg n="27043d93">
              Det som är svårt att avstå från att spekulera i är vad som hade
              hänt om han hade kommit hit i dag och märkt att incitamenten inte
              är särskilt starka. Det är jobbigt att lära sig ett nytt språk.
              Märker jag då att jag kan både bo och arbeta bland mina landsmän
              och att jag inte ens behöver betala för tolken om jag skulle behöva
              komma i kontakt med myndigheter varför då inte skjuta upp det
              här besvärliga med att lära sig språket till morgondagen?
            </seg>
            <seg n="369461e2">
              Konsekvenserna ser vi runt om i Sverige. Många stängs ute därför
              att de saknar den här nödvändiga nyckeln. Då tror vi att det är
              bra att man åtminstone i någon mening har ett incitament för att
              skaffa sig kunskaper i språket, även om det är besvärligt. Därför
              tycker vi att när det gäller den fria tillgången till tolkar även
              efter mycket lång tid i Sverige och även efter tid som svensk
              medborgare bör begränsas. För att det inte ska få orimliga konsekvenser
              säger vi i vår reservation: Det bör dock enligt min mening alltid
              finnas en möjlighet till tolkning för personer som är hörsel-
              eller talskadade och för personer som talar något av Sveriges
              officiella minoritetsspråk. Vidare bör en möjlighet till tolkning
              finnas när det är helt nödvändigt för verksamheten, t.ex. vid
              Migrationsverket, i brottmål och vid akuta sjukhusbesök.
            </seg>
            <seg n="56b62da9">
              Jag är fullt medveten om att det naturligtvis är av ren välvilja
              som det nuvarande regelverket är inrättat, men jag är också övertygad
              om att välviljan har visat sig vara missriktad.
            </seg>
          </u>
          <note type="speaker" n="2e5376fc">
            Anf. 143 MIA SYDOW MÖLLEBY (V):
          </note>
          <note n="23703a9e">
            Herr talman! Jag vill börja med att yrka bifall till reservation
            1 och i övrigt bifall till utskottets förslag i betänkandet.
          </note>
          <u who="mia_sydow_molleby_68a11e" xml:id="i-9dc48261b10c47bb-0" n="2df933a6" prev="i-ba9fe27b3a188ccf-0">
            <seg n="5ed69577">
              Jag måste kommentera det som sades om tolkar. Jag har en granne
              som kommer från Spanien, har bott länge i Sverige och talar utmärkt
              svenska eller rättare sagt gjorde det tills personen i fråga för
              två år sedan drabbades av svår demens. Min granne har ganska mycket
              kontakt med kommunen och behöver hjälp av hemtjänsten. I de fallen
              får vederbörande använda sig av tolk, vilket jag tycker är bra.
              Det är mycket bra att utskottet ställt sig bakom förslaget att
              vi ska fortsätta att behandla våra medmänniskor, som bott länge
              i vårt land, på så sätt. Det kan finnas många skäl till att man
              behöver tolk.
            </seg>
            <seg n="0a53cbf1">
              I övrigt tänkte jag tala om hur myndigheterna fungerar, möjligheten
              att få kontakt med myndigheter och servicen till invånarna. Framför
              allt handlar det om att man behöver komma i kontakt med myndigheterna
              fysiskt. Flera motioner tar upp behovet av statlig service i hela
              landet och lyfter fram olika sätt att säkerställa detta.
            </seg>
            <seg n="2c904dcf">
              Vänsterpartiet har en motion som tar upp villkoren på landsbygden
              och möjligheten att leva i hela landet. Vår uppfattning är att
              invånare och företag ska ha rätt att på ett likvärdigt sätt få
              del av offentlig service oavsett var i landet man finns. Vi föreslår
              att det ska byggas upp kompletta servicekontor i varje kommun
              och att statlig och kommunal men också privat service ska kunna
              samordnas där.
            </seg>
            <seg n="59956bb1">
              Majoriteten avstyrker samtliga motioner på området och hänvisar
              till pågående utredningar och till att myndigheterna visst tar
              initiativ till grundläggande statlig service för medborgare, detta
              genom att grundläggande statlig service förmedlas via tekniska
              lösningar och genom att det bildas gemensamma kontaktpunkter i
              dialog med berörda kommuner. Man vill inte föregripa de utredningsförslag
              som ligger på området.
            </seg>
            <seg n="efb95af4">
              Det kan säkert hända att det startas ett och annat servicekontor,
              det kanske till och med startas flera, men att möjligheten för
              medborgarna att komma i kontakt med myndigheterna skulle öka är
              inget som jag känner igen från det område där jag bor. När man
              talar om problemen med att komma i kontakt med myndigheter är
              det många som tar upp Norrlands inland, norra Dalarna och norra
              Värmland, men det är faktiskt inte lätt i södra Närke heller.
              Det ligger inte jättelångt bort, knappt 20 mil härifrån, mitt
              emellan Helsingfors och Göteborg.
            </seg>
            <seg n="dde33fcb">
              Bredbandet är inte utbyggt mitt i skogen trots att Örebro län
              är ett område som har väldigt mycket fiber nedgrävt. Vi har stora
              problem med mobiltäckningen, och många har svårt att sköta myndighetskontakter
              via internet. Många äldre har också för vana att besöka myndigheterna
              personligen och känner en större trygghet vid direkta personkontakter.
            </seg>
            <seg n="629557f8">
              Att man inte vill föregå utredningar som bereds kan på ett sätt
              låta helt logiskt. Problemet är bara att utredningarna inte är
              nya, och nedläggningen av de statliga myndigheterna och servicekontoren
              fortsätter. Dessutom fortsätter enskilda myndigheter att fatta
              beslut som går i rakt motsatt riktning i förhållande till vad
              regeringen säger sig vilja göra.
            </seg>
            <seg n="0c7f2b19">
              I Hallsberg har Försäkringskassan ett servicekontor. Det har
              man beslutat att lägga ned med motiveringen att det är för få
              besök. Man har inte fört någon dialog med kommunen om det, och
              någon diskussion om en gemensam lösning har inte förts. I kommunerna
              runt omkring är servicekontoren nedlagda sedan tidigare.
            </seg>
            <seg n="93d93c89">
              En gammal människa som vill träffa en myndighetsperson ska kunna
              få ett besök inbokat, har Försäkringskassan sagt till medierna.
              På den hemsida som Försäkringskassan har står dock ingenting om
              hur det i så fall ska gå till, hur man ska få kontakt med den
              person som man ska kunna träffa på någon annan plats än där servicekontoret
              finns. Jag har åtminstone inte lyckats hitta den informationen
              på hemsidan.
            </seg>
            <seg n="5e11f3e0">
              Man kan tycka att det inte är så långt från Hallsberg till Örebro
              för ett besök, men det finns inga lokala servicekontor i de närmaste
              kommunerna heller. Gamla från Askersund, Laxå, Lekeberg och Kumla
              måste alla åka till Örebro för att få träffa en handläggare om
              de till skillnad från mig på hemsidan lyckas lista ut hur man
              gör för att få till ett personligt möte. Enligt en artikel i tidningen
              ska kontoret läggas ned i höst. Någon annan information har inte
              kommit till kommunen, och det har inte heller förts någon diskussion
              med kommunen.
            </seg>
            <seg n="955c5dbe">
              En myndighet som också fattar beslut som går emot det regeringen
              säger bör gälla är Skatteverket. Om några veckor går tiden för
              inlämnande av självdeklaration ut. För inte så många år sedan
              var det en självklarhet och en ritual att lämna in sin självdeklaration
              sista dagen. På många ställen var det kö, folkfest och halabalo.
              Nu deklarerar fler och fler via nätet, men det är fortfarande
              många som lämnar in en pappersdeklaration. Det är inte heller
              alltid möjligt att deklarera via nätet.
            </seg>
            <seg n="86c2f9ef">
              Där jag bor har Skatteverket ett kontor, och vad vi vet kommer
              det att vara kvar tills vidare. Där lämnar vi hallsbergare in
              våra pappersvarianter. I kommunerna runt omkring samarbetar man
              med Skatteverket genom att ha små lådor på kommunhuset där deklarationen
              kan lämnas. Kumla kommun byggde för några år sedan om sin entré
              till kommunhuset, och då gjordes ett särskilt fack för inlämning
              av deklarationer, med en låst låda bakom som tömdes när man tog
              hand om deklarationerna.
            </seg>
            <seg n="5ebb280e">
              I år har Skatteverket beslutat att samarbetet med kommunerna
              ska upphöra. Självdeklarationen för i år får endast lämnas direkt
              till Skatteverkets egna kontor eller servicekontor eller så ska
              de skickas med post. Ett av de angivna skälen är att öppettider
              och säkerhet runt kommunernas mottagande av deklarationerna inte
              kan garanteras. I stället får deklarationerna skickas med posten,
              för det anser Skatteverket är säkert. Däremot litar Skatteverket
              inte på kommunen, en av de lokala myndigheter som man kan tycka
              att de statliga myndigheterna borde kunna samarbeta och diskutera
              med.
            </seg>
            <seg n="2430b722">
              Ett av skälen till att dessa motioner avstyrks är alltså beredningen
              av utredningar. Beredningarna har pågått i fem år, fyra år, tre
              år. Det duger inte att bara fortsätta att bereda. Det duger inte
              om man vill komma fram till en lösning. Behovet av tydliga riktlinjer
              är påtagligt. När det inte görs någonting börjar man undra om
              det är en poäng med detta, att när man väl kommit fram till hur
              de olika myndigheterna ska samordnas, ja, då finns det inga lokala
              myndighetskontor kvar att samordna. De blir färre och färre, och
              det på många håll i landet. Det är konstigt att man bara låter
              det rulla på.
            </seg>
          </u>
          <note n="1b50eb0a">
            Jag yrkar självklart bifall till reservation nr 1.
          </note>
          <note type="speaker" n="de45be0c">
            Anf. 144 KAJSA LUNDERQUIST (M):
          </note>
          <u who="unknown" xml:id="i-6380520d50597558-1" n="0bb1c8a8">
            <seg n="a21fa303">
              Fru talman! I betänkande KU19 har konstitutionsutskottet berett
              motionsyrkanden rörande offentlig förvaltning, alltså de myndigheter
              som har att genomföra de åtgärder som riksdag och regering beslutar
              om. Det är oftast dessa myndigheter som enskilda medborgare möter
              i vardagen, till exempel Skatteverket och Arbetsförmedlingen.
              Det är av stor vikt att den offentliga förvaltningen fungerar
              väl, inte minst för att de enskilda medborgarna ska få den service
              som de har rätt att förvänta sig.
            </seg>
            <seg n="248c1594">
              Jag kommer att beröra frågan om statliga och kommunala servicekontor
              men också säga något om e-legitimation.
            </seg>
            <seg n="b89d4aba">
              Fru talman! I ett antal motioner lyfts frågan angående att införa
              ett fungerande, rättssäkert och enhetligt system för e-legitimation
              fram. Att på ett säkert sätt kunna identifiera sig på nätet är
              en fråga av stor vikt, en uppfattning som också regeringen har.
            </seg>
            <seg n="23f4a537">
              I december 2010 lämnade Utredningen om bildande av en e-legitimationsnämnd
              sitt slutbetänkande till regeringen med en rad förslag om hur
              man till exempel kan utveckla en sammanhållen och enhetlig infrastruktur
              för identifiering. Regeringen beslutade i februari i år om en
              lagrådsremiss angående myndigheters tillgång till tjänster för
              elektronisk identifiering. I remissen lämnas förslag till en ny
              lag om valfrihetssystem i fråga om tjänster för elektronisk identifiering.
              Syftet är att stödja den offentliga förvaltningen vid upphandling
              av e-identitetstjänster så att den kan göras på ett enkelt och
              effektivt sätt. Med hänvisning till den pågående beredningen i
              Regeringskansliet avstyrker utskottet motionerna.
            </seg>
            <seg n="904bf542">
              Fru talman! Under 2000-talet har vi i Sverige upplevt en tilltagande
              urbanisering. Mer än var femte svensk lever i dag i en storstad,
              och Sverige är det land i EU där inflyttningen till storstäderna
              sker snabbast. När människor lämnar landsbygden kan det dock få
              konsekvenser för samhällsservicen. En aktiv företags- och näringspolitik
              och förbättrade kommunikationer kan vara en väg att få människor
              att välja att bo och starta företag i glesbygd och på så sätt
              skapa tillväxt även utanför de växande storstadsregionerna. Det
              är av stor vikt att den offentliga förvaltningen fungerar väl
              även utanför tätorterna så att de enskilda medborgarna ska få
              den service de kan förvänta sig.
            </seg>
            <seg n="3559625c">
              Fru talman! Vi värnar varje medborgares rätt till offentlig service,
              men vi avstyrker de väckta motionerna. Anledningen är att motionärernas
              förslag redan bereds. I maj 2007 tillsatte regeringen en särskild
              utredare med uppdrag att stödja de statliga myndigheternas arbete
              med att inrätta lokala servicekontor och stödja andra samverkansinitiativ.
              I regeringens förvaltningspolitiska proposition görs följande
              bedömning med anledning av utredningens delbetänkande: Regeringen
              bedömer att den samverkan som inletts mellan myndigheter med behov
              av lokal närvaro bör utvidgas och fördjupas samt att ett långsiktigt
              mål bör vara att grundläggande lokal statlig service kan förmedlas
              via gemensamma servicekontor eller andra gemensamma kontaktpunkter.
            </seg>
          </u>
          <note n="9330926b">
            I juni 2009 beslutade regeringen att uppdra åt en särskild utredare
            att genomföra en översyn av den statliga regionala förvaltningen.
            Den utredningen presenterade sitt slutbetänkande i december 2012.
          </note>
          <u who="unknown" xml:id="i-075a69c6da74d6a7-1" n="0bb1c8a8">
            <seg n="a47423fa">
              I mars 2011 fick Statskontoret i uppdrag att ta fram ett samlat
              underlag om myndigheternas service i samverkan. I en rapport som
              överlämnades i april 2012 lämnas ett antal förslag på hur myndigheternas
              samverkan skulle kunna utvecklas på kort, medellång och lång sikt.
            </seg>
            <seg n="85010864">
              Utskottet vill lyfta fram och välkomnar de initiativ som redan
              tagits från berörda myndigheter för att förbättra tillgängligheten
              till grundläggande statlig service för fler medborgare. Utskottet
              delar regeringens bedömning att den samverkan som redan inletts
              mellan myndigheter om en förbättrad service till alla medborgare
              är positiv. Som redogjorts för bereds dock de utredningsförslag
              som finns på området i Regeringskansliet, och det arbetet bör
              inte föregripas, bland annat med hänsyn till att ansvarsfördelningen
              mellan de samarbetande parterna samt rättssäkerhetsfrågor måste
              beaktas.
            </seg>
          </u>
          <note n="548c0302">
            Med hänvisning till detta yrkar jag bifall till utskottets förslag
            till beslut.
          </note>
          <note type="speaker" n="43ec8d11">
            Anf. 145 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-acc6fe2d43fc4f11-0" n="2df933a6">
            <seg n="5fc20472">
              Fru talman! Jag har läst betänkandet, och jag hör vad du säger,
              Kajsa, och jag lever i en verklighet som ser helt annorlunda ut.
              Det hänvisas till ett regeringsuppdrag från 2007. Det står till
              exempel att vad gäller utredningens förslag och ett regeringsuppdrag
              angående samråd mellan Skatteverket, Försäkringskassan och Arbetsförmedlingen
              konstaterar regeringen att en sådan samrådsskyldighet redan föreligger
              i förordningen 2007:713 om regionalt tillväxtarbete. Trots det
              fortsätter man att lägga ned verksamheter.
            </seg>
            <seg n="814426a1">
              I den kommun som jag bor i och som jag pratade om när det gäller
              Försäkringskassan har det funnits ett gemensamt servicekontor
              för Arbetsförmedlingen, Försäkringskassan och Skatteverket. Arbetsförmedlingen
              har dragit ned men finns fortfarande kvar, men nu har Försäkringskassan
              bestämt sig för att lägga ned sin verksamhet.
            </seg>
            <seg n="5cf00b56">
              Hur länge ska man hålla på så där innan det ni säger omsätts
              i praktik? Har du något besked att ge om när ärendet kan komma
              tillbaka hit? När har ni berett det färdigt? Vad är det ni letar
              efter?
            </seg>
          </u>
          <note type="speaker" n="50c2693f">
            Anf. 146 KAJSA LUNDERQUIST (M) replik:
          </note>
          <u who="unknown" xml:id="i-1d4433c3d764a687-14" n="0bb1c8a8">
            <seg n="ae2e1c06">
              Fru talman! Jag sitter inte själv i regeringen och kan naturligtvis
              inte tala om när ett förslag kommer att läggas fram. Det kan bara
              konstateras att det finns tre utredningar och underlag från dem,
              varav det senaste betänkandet kom i december 2012, för några månader
              sedan. Naturligtvis är det här så pass viktiga frågor att de måste
              beredas ordentligt.
            </seg>
            <seg n="9ed2a679">
              Jag är helt säker på att man nu tittar över de här utredningarna,
              ser hur man kan nyttja de förslag som lagts fram i samtliga utredningar
              och kommer fram till ett bra resultat. Det tar naturligtvis tid.
              Men som sagt kom det senaste betänkandet för bara några månader
              sedan, så jag är övertygad om att ett bra resultat kommer att
              komma ut av det här.
            </seg>
          </u>
          <note type="speaker" n="157b97ce">
            Anf. 147 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-acc6fe2d43fc4f11-1" n="2df933a6">
            <seg n="dbd1a8f9">
              Fru talman! Jag är väl medveten om att Kajsa Lunderquist inte
              sitter i regeringen, men du hänvisade, Kajsa, till vad regeringen
              säger och vad regeringen gör. Då tänkte jag att jag kan fråga
              om det.
            </seg>
            <seg n="a8a21e1c">
              Det betänkande som kom i december 2012 handlar om den statliga
              och regionala översynen på regional nivå. Det har väldigt lite
              med servicekontoren att göra. Servicekontor och lokala kontor
              handlar om mötet med själva medborgarna. Den statliga förvaltningen
              och hur den ska organiseras på regional nivå är en lite annan
              sak. Den kan se ganska olika ut, och ändå kan behovet av ett statligt
              gemensamt kontor för att möta medborgare finnas, oavsett om vi
              har en statlig organisation i ett län eller över tre län. Jag
              är fortfarande undrande.
            </seg>
            <seg n="7af206d5">
              Det kom en bra proposition 2007. Sedan kom en 2009/10, och ärendet
              bereds fortfarande. Kommer du att fråga dina partikamrater i regeringen
              och återkomma? Är det möjligt?
            </seg>
          </u>
          <note type="speaker" n="784d6aa3">
            Anf. 148 KAJSA LUNDERQUIST (M) replik:
          </note>
          <u who="unknown" xml:id="i-1d4433c3d764a687-15" n="0bb1c8a8">
            <seg n="0aec2079">
              Fru talman! Visst är det möjligt, och visst kan jag göra det.
              Ett bättre svar som du skulle vilja ha kan jag dess värre inte
              ge dig. Frågorna bereds. Det är viktiga frågor, och de måste verkligen
              tas på allvar.
            </seg>
          </u>
          <note type="speaker" n="087f98a8">
            Anf. 149 STEFAN KÄLL (FP):
          </note>
          <u who="stefan_kall_6c6c4f" xml:id="i-ea715108f80d6a0f-0" n="53c3c727">
            <seg n="b4b92fed">
              Fru talman! Vi ska vara stolta över den svenska förvaltningstraditionen.
              Generellt sett präglas svenska myndigheter av neutralitet, opartiskhet
              och rättssäkerhet.
            </seg>
            <seg n="e4191b68">
              Servicetänkandet har förbättrats och myndighetsspråket, som förut
              kunde te sig nog så obegripligt för vanliga dödliga, har blivit
              lättare att ta till sig. Men vi måste hela tiden arbeta vidare
              för att effektivisera förvaltningen och förbättra servicen.
            </seg>
            <seg n="cfb55a45">
              En viktig fråga är att de statliga myndigheterna ska ha god närvaro
              i hela landet. Detta är viktigt både för medborgarna och för det
              lokala näringslivet. Frågan uppmärksammades i den förvaltningspolitiska
              propositionen 2010, och året dessförinnan lade utredningen om
              utveckling av lokal service i samverkan fram sitt slutbetänkande.
            </seg>
            <seg n="4c14c756">
              När man ska hitta former för att utveckla servicen i samverkan
              är det viktigt att ha i minnet att Sverige är stort och att de
              lokala förhållandena skiftar oerhört mycket. Det gäller att hitta
              principer som fungerar både i glesbygd och i storstad. Det gäller
              också att utgå från rätt verklighetsbild och ha en samlad beskrivning
              av hur de statliga myndigheternas tillgänglighet och service ser
              ut i olika delar av landet.
            </seg>
            <seg n="2df27f77">
              På denna punkt finns det en reservation i betänkandet. Jag menar
              att åsiktsskillnaderna handlar om form och inte om sak. Vi är
              helt överens i utskottet när det gäller värdet av myndighetssamverkan
              för att utveckla servicen till allmänheten. Den samverkan som
              inletts mellan myndigheter om förbättrad service till alla medborgare
              är positiv.
            </seg>
            <seg n="f405567c">
              Däremot anser reservanterna att de redan nu hittat den rätta
              modellen för exakt hur detta ska gå till. I reservationen talas
              det om att varje kommun måste ha ett eget servicekontor, oavsett
              hur de lokala behoven ser ut. Det räknas upp vilka statliga myndigheter
              som kan ha verksamhet på kontoren, oavsett hur dessa myndigheter
              har valt att i övrigt lägga upp sin verksamhet.
            </seg>
            <seg n="cf278692">
              Kanske det blir exakt så. Men jag tycker inte att vi ska låsa
              oss för exakta modeller i dag. Det är där skillnaden ligger.
            </seg>
            <seg n="cbc9b154">
              Jag anser att det viktiga är att beredningen av de utredningsförslag
              som finns på området inte bör föregripas. Det är viktigt för rättssäkerheten
              och för att vi ska vara säkra på att den modell som vi slutligen
              landar på verkligen kommer att fungera praktiskt på det sätt som
              är tänkt.
            </seg>
          </u>
          <note n="1cba1fd4">
            Jag yrkar bifall till förslaget i utskottets betänkande.
          </note>
          <note type="speaker" n="afed81a9">
            Anf. 150 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-acc6fe2d43fc4f11-2" n="2df933a6">
            <seg n="1b8404ce">
              Fru talman! Jag hade inte tänkt begära replik, för jag tycker
              inte att det känns helt sjyst att ge sig på en ersättare som hoppar
              in, förmodligen med ganska kort varsel, och inte har varit med
              och berett ärendet. Egentligen tänkte jag inte ställa dig till
              svars för det som i övrigt står i betänkandet.
            </seg>
            <seg n="57838310">
              Däremot kände jag att jag var tvungen att ändå påpeka vad vi
              har skrivit i vår reservation, för det kan jag stå för. Det var
              nämligen något helt annat än du hade läst. Vi har inte sagt att
              det ska vara exakt på detta sätt, att det ska se ut exakt så här
              och att varje kommun ska vara skyldig att göra detta. Så står
              det inte.
            </seg>
            <seg n="fea2b467">
              Det står så här: I mindre tätorter har dock den offentliga servicen
              under 2000-talet blivit sämre, och myndigheter har fortsatt att
              lägga ned lokala kontor.
            </seg>
            <seg n="6a2f524d">
              Det är något som fortfarande pågår.
            </seg>
            <seg n="9c91df21">
              Vi menar att det på sikt ska byggas upp servicekontor i varje
              kommun för att samordna statlig, kommunal och privat service.
              I dessa kan t.ex. Arbetsförmedlingens, Försäkringskassans, Skatteverkets
              och delar av kommunernas service samlas i gemensamma utrymmen.
              Om resurserna används gemensamt finns det stora besparingsmöjligheter.
              Vidare kan servicekontoren kompletteras med servicepunkter i orter
              utanför centralorten. Enligt vår mening bör regeringen ge tydliga
              direktiv till de statliga myndigheterna att samarbeta över myndighetsgränserna
              och med kommunerna.
            </seg>
            <seg n="7111b20e">
              Det är ungefär samma sak som man själv har sagt att man vill
              att myndigheterna ska göra. Men man gör det inte. Därför tycker
              vi att det man själv har sagt bör man ta på allvar, och man bör
              tala om för myndigheterna att man ska samarbeta.
            </seg>
            <seg n="a72e3b4a">
              Det avslutas med det klassiska:
            </seg>
            <seg n="dcc5aca2">
              Det anförda bör riksdagen som sin mening ge regeringen till känna.
            </seg>
          </u>
          <note type="speaker" n="b8cadb9d">
            Anf. 151 STEFAN KÄLL (FP) replik:
          </note>
          <u who="stefan_kall_6c6c4f" xml:id="i-ea715108f80d6a0f-1" n="53c3c727">
            <seg n="f806fc0e">
              Fru talman! Jag förstår att vi har olika insikt i frågan. Jag
              tycker att rättssäkerheten är ett skäl att minnas. Ett annat skäl
              är att vi ska vara säkra på att den modell som vi slutligen landar
              på det sade jag också i mitt anförande verkligen kommer att fungera
              praktiskt på det sätt som är tänkt.
            </seg>
          </u>
          <note type="speaker" n="709ef260">
            Anf. 152 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-acc6fe2d43fc4f11-3" n="2df933a6">
            <seg n="e4147b3b">
              Fru talman! Jag håller absolut med om det, och det är precis
              det vi har skrivit i reservationen. Det regeringen säger bör man
              också göra, och inte bara säga. Det bör vara tydligare så att
              det blir något av det och att man inte bara fortsätter att lägga
              ned de servicekontor och de enheter som finns.
            </seg>
            <seg n="c80dde5b">
              Jag försökte bara ge information om vad vi hade sagt.
            </seg>
          </u>
          <note type="speaker" n="d43acb13">
            Anf. 153 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-f8067198edfb4947-0" n="f54e18e2">
            <seg n="4405eafe">
              Fru talman! I vårt betänkande från konstitutionsutskottet om
              offentlig förvaltning behandlar vi 54 motionsyrkanden, och det
              gäller frågor om främst myndigheternas organisation. En del av
              frågorna gäller inrättande av statliga och kommunala servicekontor.
            </seg>
            <seg n="eced9dc6">
              Det har genomförts flera statliga utredningar som rör frågan
              hur staten ska kunna ge en bättre service till invånarna. Det
              har också skapats servicekontor på många orter i landet. Skatteverket,
              Försäkringskassan och ibland Arbetsförmedlingen har skapat gemensamma
              kontor.
            </seg>
            <seg n="f4085dc0">
              På en del orter finns det dock negativa erfarenheter av detta.
              Till exempel har man använt servicekontoren som förevändning för
              att flytta bort övrig personal från den ort där servicekontoret
              skapats. I stället har det blivit en centralisering av bland annat
              Skatteverkets verksamhet. Det som tidigare har varit ett skattekontor
              med tjugotalet anställda har då blivit ett servicekontor gemensamt
              med Försäkringskassan med två tre anställda. Skatteverket har
              kvar kanske bara en eller två av sina anställda, och övriga har
              fått erbjudande om jobb på ett större skattekontor på en annan
              ort.
            </seg>
            <seg n="ae28e761">
              Frågan om den regionala indelningen har naturligtvis betydelse
              för myndigheternas regionala organisation och lokalisering. Osäkerheten
              kring dessa frågor, som också håller på att beredas inom Regeringskansliet,
              bidrar naturligtvis till en viss försiktighet i lokaliseringsfrågorna.
              Det behöver tas ett gemensamt grepp med frågorna om den regionala
              organisationen. Jag ska återkomma till det i ett senare inlägg
              när det gäller regionala och kommunala frågor.
            </seg>
            <seg n="081e5ca9">
              Utvecklingen när det gäller dataservice går väldigt snabbt. Man
              kan ändå inte ersätta alla behov av service, som personliga besök
              hos myndigheter, men en del besök måste kunna göras. Vi vill från
              Centerpartiet markera att vi naturligtvis ser behovet av att hela
              landet ska leva, och en del i detta är den lokala servicen. Det
              är en del i vårt arbete, och regeringen ska se till att det finns
              lokal service.
            </seg>
            <seg n="8adfb791">
              Hur detta organiseras är en viktig del i regeringens arbete.
              Man kan bygga upp det i samarbete med kommunerna. Man kan se till
              att myndigheterna i samarbete med kommunerna skapar servicekontor
              där de kan förmedla kontakter, en del datamässigt, men också lämpliga
              lokaler där de kan ta emot personal från statliga myndigheter
              som finns på plats kanske någon eller några dagar i veckan för
              att ge service utifrån de behov som finns på orten. Detta är en
              del i det som regeringen arbetar med när det gäller underlaget
              för att skapa en lokal service. Den skulle alltså kunna byggas
              upp utifrån en kommunal nivå.
            </seg>
          </u>
          <note n="29c0da4e">
            Fru talman! Jag yrkar bifall till förslaget i utskottets betänkande.
          </note>
          <note type="speaker" n="faec60e2">
            Anf. 154 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-b92b2bf16eaab2ba-1" n="16b72ef4">
            <seg n="c8fe6525">
              Fru talman! Den här frågan har nu beretts i Regeringskansliet
              i sex år, och frågan är om man under dessa sex år inte kunde ha
              vänt på argumenten på ett sådant sätt att regeringen gör något.
            </seg>
            <seg n="6d6afeb8">
              Jag tror att vi är överens om att förvaltningar inte gör detta
              i någon ond avsikt. Det ska man vara medveten om. Förvaltningslogiken
              säger att man ska rationalisera, flytta till en residensstad,
              slå ihop två verksamheter och försöka ha kvar lokal närvaro några
              år. Sedan blir det svårt för personalen att rekrytera bra folk,
              och så försvinner det bort.
            </seg>
            <seg n="eca30f38">
              Det finns liksom en inre logik i de här systemen. Det enda sättet
              att stå emot den logiken är att ledningen lägger på ett helhetsperspektiv
              och pekar med hela handen.
            </seg>
            <seg n="e3194635">
              Nu har man berett frågan i sex år. Under den tiden har utvecklingen
              gått vidare, precis som Mia tidigare visat. Frågan är: Snart finns
              det ingenting kvar att rädda är inte det ett bekymmer?
            </seg>
          </u>
          <note type="speaker" n="ae6c86e8">
            Anf. 155 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-f8067198edfb4947-1" n="f54e18e2">
            <seg n="1f67e3cc">
              Fru talman! Det kan naturligtvis vara ett bekymmer att komma
              tillbaka om man har lämnat den serviceorganisation som man tidigare
              har haft. Men det är en del i politikens uppdrag att se till att
              myndigheterna får övergripande direktiv, inte direktiv i detalj
              om hur de ska jobba.
            </seg>
            <seg n="c36f41a4">
              En viktig del i detta är att man har gjort försök med servicekontor.
              De har väl inte varit riktigt så framgångsrika som man hade hoppats.
              Nu har Statskontoret gjort den senaste utredningen, och det är
              min förhoppning att den kan ligga till grund för att man ska kunna
              jobba vidare och ta det helhetsgrepp som onekligen behövs.
            </seg>
          </u>
          <note type="speaker" n="0c78f0ef">
            Anf. 156 HANS EKSTRÖM (S) replik:
          </note>
          <u who="hans_ekstrom_4bcefd" xml:id="i-b92b2bf16eaab2ba-2" n="16b72ef4">
            <seg n="924108da">
              Fru talman! Redan på 1990-talet åkte svenska delegationer ned
              för att titta på danska medborgarkontor, där de hade lyckats förena
              inte bara information utan också beredning av ärenden och handläggning
              av olika myndigheter på statlig och kommunal nivå och få det att
              fungera.
            </seg>
            <seg n="8dff7a59">
              Detta har man faktiskt lyckats bygga upp här och var här i landet.
              Jag var själv med som kommunalråd och byggde upp en sådan verksamhet
              i den mindre staden i kommunen, Torshälla, där vi också fick den
              statliga aktören att vara med. Efter ett år kom det dock ett centralt
              direktiv om att man skulle spara pengar. Då försvann polisen.
              Två år senare var det Försäkringskassan som stack i väg. Med en
              sådan motpart kan man inte bygga ett stabilt samarbete.
            </seg>
            <seg n="a7d01448">
              Det enda sättet att hantera detta är att staten via regeringen
              pekar med hela handen åt sina myndigheter. Nu har man berett den
              frågan i sex år. Räcker inte det?
            </seg>
          </u>
          <note type="speaker" n="1db3c9e4">
            Anf. 157 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-f8067198edfb4947-2" n="f54e18e2">
            <seg n="b13d8c12">
              Fru talman! Som jag sade har den senaste utredningen från Statskontoret
              inte funnits så länge. Den bereds i Regeringskansliet, och det
              är min förhoppning att den kan ligga till grund för att skapa
              bättre förhållanden och att man kan ge tydliga besked till de
              statliga myndigheterna om den lokala närvaron, som vi anser är
              viktig.
            </seg>
          </u>
          <note type="speaker" n="fdd991f3">
            Anf. 158 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-acc6fe2d43fc4f11-4" n="2df933a6">
            <seg n="42bc31da">
              Fru talman! Det är många utredningar det hänvisas till. Per-Ingvar
              sade att den senaste utredningen inte hade legat så länge. Så
              kan man ju hålla på att göra nya utredningar hela tiden och alltid
              hänvisa till att den senaste inte har legat så länge. Och åren
              går och verksamheterna läggs ned. Det blir ingen förändring av
              en sådan politik. Först gör man en utredning och säger att den
              inte har legat så länge. Sedan, när den har legat i fem år, gör
              man en ny!
            </seg>
            <seg n="6761bf66">
              Vi andra tycker att det är viktigt att de här verksamheterna
              faktiskt finns. Jag undrar vad det är i vår reservation som det
              är så svårt att ställa sig bakom, särskilt för en företrädare
              för ett parti som påstår sig vara för att hela landet ska leva.
            </seg>
            <seg n="24ef83bb">
              Vi skriver: Enligt vår mening bör regeringen ge tydliga direktiv
              till de statliga myndigheterna att samarbeta över myndighetsgränserna
              och med kommunerna. Vad i detta är det Per-Ingvar Johnsson tycker
              är svårt att ställa sig bakom?
            </seg>
          </u>
          <note type="speaker" n="6c6bce63">
            Anf. 159 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-f8067198edfb4947-3" n="f54e18e2">
            <seg n="2eaa4b56">
              Fru talman! Detta pågår ju redan. Det är ett konstaterande från
              vår sida att regeringen håller på med det här jobbet. Man har
              ett utredningsunderlag som kan läggas till grund för ett ställningstagande,
              och det måste komma som ett ganska generellt besked om att regeringen
              prioriterar servicen till invånarna. Vi ser det som en viktig
              uppgift i mitt parti att driva på regeringen för att få igenom
              ett sådant här beslut.
            </seg>
          </u>
          <note type="speaker" n="dd0fb822">
            Anf. 160 MIA SYDOW MÖLLEBY (V) replik:
          </note>
          <u who="mia_sydow_molleby_68a11e" xml:id="i-acc6fe2d43fc4f11-5" n="2df933a6">
            <seg n="7b72b9c9">
              Fru talman! Nu förstod jag inte riktigt. Detta pågår redan, var
              det svar jag fick av Per-Ingvar Johnsson. Jag uppfattar det som
              att det som nu pågår är att de statliga myndigheterna i så fall
              redan har ett direktiv att samarbeta över myndighetsgränserna
              och med kommunerna. Samtidigt läggs verksamheter ned och servicekontor
              läggs ned. Sedan avslutade du med att säga att ni driver på för
              att påverka regeringen att ta ett sådant här beslut.
            </seg>
            <seg n="456361da">
              Jag förstår fortfarande inte vad det är som Centerpartiet tycker
              är ett problem med att säga att regeringen bör ge de statliga
              myndigheterna direktiv om att de måste samarbeta över myndighetsgränserna
              och med kommunerna i sitt uppdrag att ge service till medborgarna.
              Jag förstår det inte. Vad är det som är svårt med detta förslag
              som vi har lagt fram?
            </seg>
          </u>
          <note type="speaker" n="aba11b89">
            Anf. 161 PER-INGVAR JOHNSSON (C) replik:
          </note>
          <u who="per-ingvar_johnsson_a22d33" xml:id="i-f8067198edfb4947-4" n="f54e18e2">
            <seg n="aed55f11">
              Fru talman! Beskedet om att de ska samarbete finns ju redan,
              och det har också redan hänt ganska mycket när det gäller servicekontoren.
              Men visst har det inte varit helt framgångsrikt. Det behövs nya
              tag, och det behövs mer besked till myndigheterna.
            </seg>
          </u>
          <note n="97a46562">
            Överläggningen var härmed avslutad.
          </note>
          <note n="2cb1b23a">
            15 § Kommunala och regionala frågor
          </note>
          <note n="526edcaf">
            Föredrogs
          </note>
          <note type="speaker" n="3726a0ca">
            Anf. 162 JONAS ÅKERLUND (SD):
          </note>
          <note n="5ca8b2f6">
            Fru talman! I betänkandet behandlar konstitutionsutskottet 46
            motionsyrkanden från allmänna motionstiderna 20112012. Det gäller
            i huvudsak frågor om kommunalt partistöd, om återkallelse av uppdrag
            i nämnder och i styrelser, om tjänstledighet från förtroendeuppdrag
            och andra frågor av liknande karaktär.
          </note>
          <u who="jonas_akerlund_45e72b" xml:id="i-e23f0af9d0a7d18e-0" n="36716076" prev="i-1168bfb102a72b9c-0">
            <seg n="8f87f10c">
              Då jag har andledning att tro att andra talare tämligen omsorgsfullt
              kommer att redogöra för utskottets överväganden kommer jag att
              hålla mig till vår reservation, som jag härmed yrkar bifall till.
              Den gäller demokratin. Vi berörde för en kortare stund sedan vikten
              av demokratin och hur glada vi är för att den blev genomförd i
              Sverige, men den lever inte av sig själv. Demokratin förutsätter
              faktiskt att det finns folk som är beredda att verka för den.
            </seg>
            <seg n="4097dadd">
              Oroväckande ser man då och då från olika håll runt om i landet,
              där många företrädare för kommuner märker att det är svårt att
              få folk att ställa upp och ta ett uppdrag. Många lämnar sina uppdrag
              och det kan finnas många anledningar till det men det är oroväckande
              att många tycker att det kanske finns en hotbild eller, värst
              av allt, att det inte känns meningsfullt. Många i mindre kommuner
              tycker inte att det efterfrågas ett engagemang i de kommunala
              angelägenheterna. Det är rätt lätt att förstå en sådan person
              om man är i en kommun där man är invald i fullmäktige men inte
              får ta del av särskilt mycket mer. Då är steget till att lämna
              ganska kort eftersom det ofta är ett ganska högt pris man får
              betala för att engagera sig i en demokratiskt vald församling.
            </seg>
            <seg n="809aa5f1">
              Det vi vill göra i stället är en förändring som gäller representation
              i nämnder, utskott och styrelser. Vi tror att det vore värdefullt
              om man fick närvarorätt även om man representerar en liten minoritet,
              så att man åtminstone till den egna partigruppen kan redogöra
              för vad som faktiskt har sagts. Det kan också vara bra med yttranderätt,
              så att man åtminstone kan få tillfälle att framföra vad den grupp
              man representerar har tyckt. Däremot är det självklart att vi
              inte när det gäller förslagsrätt eller rösträtt vill sätta valresultatet
              ur funktion.
            </seg>
            <seg n="fdbcb959">
              Som vi skriver i vår reservation: I diskussionerna som föregår
              beslut är det rimligt att alla representerade partier får föra
              fram de åsikter de fått mandat av medborgarna att lyfta. Jag vill
              särskilt framhålla att detta är viktigt då vissa beslut tas direkt
              av nämnder och arbetsutskott, och således aldrig lyfts i den större
              församlingen.
            </seg>
            <seg n="d33434bf">
              Dessutom är det i de olika nämnderna som de verkliga diskussionerna
              sker, och det är där alla fakta lyfts och klargörs, i beredningen
              av olika ärenden som senare ska upp till beslut. Utan att själva
              ha en representant närvarande vid dessa diskussioner är det svårt
              för enskilda partigrupper att fatta väl underbyggda beslut och
              ta ställning i frågor.
            </seg>
            <seg n="c029df14">
              I det läge som vi har i Sverige i dag, där vi dess värre kanske
              börjar ta demokratin för självklar, är det viktigt att vi gör
              vad vi kan för att värna den.
            </seg>
          </u>
          <note n="07d2708b">
            I detta anförande instämde Sven-Olof Sällström (SD).
          </note>
          <note type="speaker" n="448af573">
            Anf. 163 PHIA ANDERSSON (S):
          </note>
          <u who="phia_andersson_05c5ec" xml:id="i-aea7a492e87d85d4-0" n="b5a1e67a" next="i-0504aa95d2c089d2-0">
            <seg n="016c8607">
              Fru talman! I detta betänkande, KU22, behandlas kommunala och
              regionala frågor. Det är ett betänkande som vi socialdemokrater
              inte har några reservationer i. Jag yrkar därför redan inledningsvis
              bifall till förslaget i betänkandet. Men jag vill ändå uppehålla
              mig vid någon fråga som ligger mig varmt om hjärtat.
            </seg>
            <seg n="c59d8c02">
              Flera motioner i detta betänkande handlar om kommunsammanslagningar
              och regionalisering. Alla dessa motioner är skrivna i syfte att
              föreslå förändringar för att möta framtidens utmaningar vad gäller
              samhällsservice och styrning och hur detta kan samordnas på bästa
              sätt.
            </seg>
          </u>
          <note n="114f2416">
            Varje riksdagsår förekommer motioner som berör dessa frågor,
            och varje gång dessa motioner behandlas i riksdagen avslås samtliga
            motioner i avvaktan på en pågående utredning eller beredning i
            Regeringskansliet. Det återkommer i varje betänkande i dag, märker
            jag.
          </note>
          <u who="phia_andersson_05c5ec" xml:id="i-0504aa95d2c089d2-0" n="b5a1e67a" prev="i-aea7a492e87d85d4-0">
            <seg n="a59ef24b">
              Vi kan se på vad som har hänt efter den 1 januari 1997, när Skåne
              län bildades på försök, och två år senare, när Västra Götalands
              län bildades på försök. Frågorna om landets indelning i kommuner
              och regioner samt länsindelningar har stötts och blötts i olika
              utredningar.
            </seg>
            <seg n="740f0525">
              Riksdagen fattade dock beslut våren 2010 om att permanenta försöksverksamheterna
              i Skåne och Västra Götaland samtidigt som även Halland och Gotlands
              kommun gavs samma ansvar. Det innebar att de tre berörda landstingen
              och Gotlands kommun fick ansvar för det regionala tillväxtarbetet
              och den regionala transportinfrastrukturplaneringen.
            </seg>
            <seg n="68bf970c">
              Regeringen beslutade i juni 2009 att tillsätta en utredning om
              en översyn av statlig regional förvaltning med mera med uppdrag
              att se över möjligheten att i ökad utsträckning koordinera viss
              statlig verksamhet med landstingsindelning.
            </seg>
            <seg n="caf62ed8">
              På uppdrag av regeringen åkte den före detta regiondirektören
              i Västra Götaland runt i landet för att samtala med landets landsting
              om eventuella önskemål om sammanslagningar. Resultatet av det
              blev att landstingen i Norrbotten, Västerbotten och Västernorrland
              2008 ansökte om att de tre landstingen skulle slås samman till
              ett landsting.
            </seg>
            <seg n="4f942dcf">
              Kammarkollegiet avstyrkte samtliga ansökningar men förordade
              samtidigt fortsatt utredning.
            </seg>
            <seg n="7af86cdb">
              Fru talman! Det blir allt tydligare att denna viktiga fråga om
              hur landets samhällsservice och styrning ska vara organiserad
              är för viktig för att styckas upp i en mängd utredningar utan
              samordning.
            </seg>
            <seg n="f6a4a112">
              I samband med behandlingen av propositionen Regionalt utvecklingsansvar
              i vissa län våren 2010 avstyrkte konstitutionsutskottet Socialdemokraternas
              motion om att regeringen borde återkomma med en helhetslösning
              av regionfrågan. Det är därför med stor tillfredsställelse som
              vi nu i konstitutionsutskottet enats om att det finns behov av
              att behandla dessa frågor utifrån ett helhetsperspektiv, och utskottet
              förutsätter att regeringen anammar ett sådant helhetsperspektiv
              i den fortsatta beredningen.
            </seg>
            <seg n="a7c3f997">
              Med detta sagt, fru talman, vill jag återigen yrka bifall till
              förslaget i dess helhet i betänkandet.
            </seg>
          </u>
          <note n="8608a957">
            Den 27 februari 2007 överlämnade Ansvarskommittén sitt slutbetänkande
            Hållbar samhällsorganisation med utvecklingskraft . Ansvarskommitténs
            betänkande remissbehandlades, och yttranden kom in från över 500
            remissinstanser i landet. Ansvarskommittén lämnade förslag som
            berörde hela samhällsorganisationen.
          </note>
          <note n="6f0c6f42">
            Förvaltningskommittén överlämnade i december 2008 sitt slutbetänkande
            Styra och ställa förslag till en effektivare statsförvaltning
            med bland annat förslag om att organisera om länsstyrelserna till
            betydligt färre myndigheter.
          </note>
          <note n="b06a74b4">
            I december 2012 överlämnade utredaren sitt slutbetänkande Statens
            regionala förvaltning, förslag till en angelägen reform . Detta
            betänkande bereds nu i Regeringskansliet.
          </note>
          <note n="262159d7">
            Jämtlands läns landsting ansökte samma år om att bilda ett nytt
            landsting där Ånge och Sundsvalls kommuner skulle ingå. Gävleborg,
            Dalarna och Uppsala läns landsting ansökte 2008 om att de tre
            landstingen samt Örebro läns landsting skulle läggas samman.
          </note>
          <note type="speaker" n="4e5e0dce">
            Anf. 164 STEFAN KÄLL (FP):
          </note>
          <u who="stefan_kall_6c6c4f" xml:id="i-ea715108f80d6a0f-2" n="53c3c727">
            <seg n="9e22bdeb">
              Fru talman! En levande demokrati går inte att föreställa sig
              utan en fungerande lokal demokrati. På många sätt kan man rent
              av säga att den lokala demokratin även i en enhetsstat som Sverige
              är folkstyrets själva grund.
            </seg>
            <seg n="987e80ee">
              Det är viktigt att hela tiden hålla diskussionen levande om hur
              den kommunala demokratin kan utvecklas och förbättras. Och att
              den diskussionen pågår visas av bredden i de ämnen som tas upp
              i det betänkande som vi här behandlar.
            </seg>
            <seg n="723f16ae">
              De flesta av motionerna avstyrks därför att det redan pågår ett
              utredningsarbete. Faktum är att den kommunala demokratin är inne
              i ett ganska intensivt reformskede.
            </seg>
            <seg n="81b2a128">
              År 2011 ökade möjligheterna till kommunala folkomröstningar genom
              medborgarinitiativ. År 2012 lade utredningen för förstärkning
              av den lokala demokratins funktionssätt fram ett brett batteri
              av reformförslag, från nämndernas sammansättning till partistöd
              och annat därtill.
            </seg>
            <seg n="a5459cc3">
              Just nu pågår ytterligare en utredning. En särskild utredare
              ska föreslå en modernisering av kommunallagen. Utredaren ska lägga
              fram ett delbetänkande 2013 och vara färdig 2015.
            </seg>
            <seg n="66fc0806">
              Till detta kommer en översyn av det kommunala valsystemet, som
              vallagskommittén har gjort.
            </seg>
            <seg n="5aec7bf4">
              Dessa frågor debatterades i utskottet så sent som i förra veckan.
            </seg>
            <seg n="64a8283d">
              Med ett undantag är konstitutionsutskottet överens om att motionerna
              borde avslås mot bakgrund av bland annat dessa reformprocesser
              som pågår. Låt mig därför bara få tillfälle att kommentera en
              fråga, nämligen den om kommunalt partistöd.
            </seg>
            <seg n="72fdc2d4">
              Partistöd behövs för att de förtroendevalda ska få rimliga möjligheter
              att fullgöra sitt uppdrag. Men frågan är principiellt viktig.
              Det handlar ju om att de politiska partierna genom fullmäktigebeslut
              ger sig själva bidrag.
            </seg>
            <seg n="4c28f141">
              Det är därför viktigt att det finns ett tydligt regelverk som
              gör att det inte uppstår misstankar om att pengarna fördelas på
              orättvisa grunder.
            </seg>
            <seg n="3b26bffb">
              Vad händer till exempel om ett parti som har blivit inröstat
              i fullmäktige inte ställt upp med kandidater? Här har kommunerna
              spretat åt olika håll. En del kommuner har vägrat betala ut partistödet.
              Vissa har reducerat partistödet efter olika beräkningsmodeller.
              Andra kommuner har betalat ut hela partistödet.
            </seg>
            <seg n="eb2718b6">
              Men när ett partistöd ska betalas ut till ett parti som saknas
              i fullmäktige uppstår nästa fråga: Vem ska då vara rättmätig ägare
              av pengarna?
            </seg>
            <seg n="a309b251">
              Låt oss gå tillbaka till grundfrågan. Varför finns det kommunala
              partistödet? Jo, för att de förtroendevalda ska få möjlighet att
              fullgöra sitt uppdrag. Men om det inte finns några förtroendevalda
              alls? Många väljare har med rätta uppfattat det som stötande att
              kommunens skattemedel skickas som partistöd till partier som över
              huvud taget inte existerar på kommunal nivå. Det är också stötande
              att praxis har sett så olika ut mellan kommunerna.
            </seg>
            <seg n="d8f5dafc">
              Det är därför med tillfredsställelse jag ser att Kommittén om
              förstärkning av den kommunala demokratins funktionssätt har tagit
              sig an denna fråga och gett förslag till lagreglering. Exakt hur
              lagstiftningen ska se ut får vi återkomma till eftersom beredning
              pågår. Men för allmänhetens tilltro till att systemet är objektivt,
              rättvist och neutralt är det viktigt att reglerna blir tydliga.
            </seg>
          </u>
          <note n="d4c7de37">
            Jag yrkar bifall till förslaget i betänkandet.
          </note>
          <note type="speaker" n="77379bbb">
            Anf. 165 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-f8067198edfb4947-5" n="f54e18e2">
            <seg n="055c6141">
              Fru talman! Jag ska i mitt inlägg i debatten om konstitutionsutskottets
              betänkande om kommunala och regionala frågor koncentrera mig på
              två områden: frågan om en regionaliseringsreform och frågan om
              hur man får använda begreppet stad. Jag gör det här för att belysa
              frågorna från ett regionalt och ett lokalt perspektiv, Region
              Skåne respektive Åhus. Betänkandet som vi har behandlat i konstitutionsutskottet
              är ett yttrande över 46 motioner från de allmänna motionstiderna
              2011 och 2012.
            </seg>
            <seg n="beee001a">
              Som jag uppfattar det är nästan alla överens om att Sverige behöver
              en regionaliseringsreform. Därför har också ett stort antal utredningar
              genomförts avseende både landstingen och den statliga indelningen
              med länsstyrelser och andra myndigheter. Vi i Centerpartiet arbetar
              för att vi ska komma framåt utifrån de utredningar som gjorts.
              Visst måste vi lyfta upp och lyssna på kritik som finns mot de
              olika utredningsförslagen. Men vi behöver naturligtvis också komma
              till beslut.
            </seg>
            <seg n="1936a37a">
              Själv har jag som landstings- och regionpolitiker medverkat i
              arbetet med att skapa Region Skåne. Skåne var först i landet med
              en regionbildning. Det var ett arbete som tog mycket tid för oss
              som var inblandade. Huvuddelen av två mandatperioders politiska
              arbete behövdes för att genomföra förändringarna.
            </seg>
            <seg n="6e019057">
              Allt har inte blivit bättre i Skåne. Men ur demokratisk synpunkt
              är det angeläget att debatten och besluten om regional utveckling
              och om infrastruktur sker i regionerna i stället för i statliga
              myndigheter. I Skåne har utvecklingen av infrastrukturen och kollektivtrafiken
              varit den stora fördelen med Region Skåne. Det regionala demokratiska
              inflytandet har i de här frågorna varit en stor framgång.
            </seg>
            <seg n="71e8571e">
              En fråga som lyfts fram i en riksdagsmotion som vi behandlat
              är hur man får använda begreppet stad. Själv har jag fått frågan
              belyst av riksdagens utredningstjänst genom att fråga om vi som
              bor i Åhus får kalla Åhus för en stad. Åhus var en gång en dansk
              stad. I Sverige har Åhus under 1900-talet varit ett municipalsamhälle,
              en köping och en kommun fram till 1970-talet. Nu är det en ort
              i Kristianstads kommun.
            </seg>
            <seg n="36c5ea3a">
              Det svar jag fått från riksdagens utredningstjänst på min fråga
              och som vi nu också har med i konstitutionsutskottets betänkande
              är att det står en ort fritt att använda sig av begreppet stad.
              Vi får alltså kalla Åhus för en stad. Det är en liten fråga i
              vårt betänkande. Men nu har den blivit utredd och klargjord.
            </seg>
          </u>
          <note n="640f51d8">
            Fru talman! Jag yrkar bifall till konstitutionsutskottets förslag
            i betänkandet om regionala och kommunala frågor.
          </note>
          <note type="speaker" n="317fc781">
            Anf. 166 CECILIA BRINCK (M):
          </note>
          <u who="unknown" xml:id="i-1d4433c3d764a687-16" n="0bb1c8a8">
            <seg n="96332bca">
              Fru talman! I detta motionsbetänkande behandlas många olika frågor
              av kommunal och regional karaktär. Som vi tidigare har hört har
              utskottet valt att avstyrka motionerna eftersom det pågår utredningsarbete
              i de allra flesta fall.
            </seg>
            <seg n="3e838823">
              Jag vill ändå uppehålla mig en liten stund vid några av de förslag
              som framförs i motionerna. Det första av dem handlar om möjligheten
              att vara tjänstledig under kortare tid från förtroendeuppdrag.
              Den frågan har behandlats av konstitutionsutskottet vid flera
              tidigare tillfällen, men vi har aldrig funnit några skäl att frångå
              den ordning som gäller i dag och som regleras i 4 kap. kommunallagen.
            </seg>
            <seg n="a9d8a042">
              Det kan i förstone verka tilltalande att ge förtroendevalda möjlighet
              att vara tjänstlediga under kortare tid. Det känns modernt och
              flexibelt, och tanken är att det skulle minska antalet avhopp
              från kommunala uppdrag. Det kanske det skulle. Kanske fler människor
              skulle behålla sina uppdrag om de hade möjlighet att vara borta
              under en kortare tid för studier på annan ort, eller vad det nu
              kan vara för någonting.
            </seg>
            <seg n="86e04bb0">
              Problemet är bara att en sådan ordning tar ifrån väljarna deras
              exklusiva rätt att utse ledamöter i kommunfullmäktige och överför
              delar av den rätten till kommunfullmäktige. Det är en rätt som
              kommunfullmäktige i dag har när det gäller, i vissa fall, ledamöter
              i kommunala nämnder och beredningar under fullmäktige. När det
              gäller sådana ledamöter kan fullmäktige i dag besluta att uppdraget
              får behållas till mandatperiodens slut, även om den som innehar
              det lämnar kommunen.
            </seg>
            <seg n="5e252786">
              Skillnaden är dock att det här är uppdrag som fullmäktige förfogar
              över och utser ledamöter till. De är inte direktvalda. Väljarna
              har inte utsett ledamöter i de här nämnderna och beredningarna.
              Vi menar att väljarnas exklusiva rätt att utse ledamöter i fullmäktige
              i allmänna val inte får inskränkas.
            </seg>
            <seg n="8cbdb43c">
              Fru talman! Kommunal organisation och kommunindelning är ständigt
              aktuella ämnen, inte bara bland oss nuvarande och tidigare kommunalpolitiker.
              I årets motionsflora finns det till exempel förslag om en ökad
              möjlighet för de kommuninvånare som vill bilda en egen kommun
              att göra det, att så att säga avknoppa sig från storkommunen,
              om att slå samman kommuner och om olika former för kommunal samverkan.
              Detta är viktiga frågor som berör människor i deras vardag.
            </seg>
            <seg n="9b768368">
              Dock är det så att de här frågorna har utretts ganska nyligen,
              bland annat inom ramen för Ansvarskommitténs arbete och av Kommittén
              om förstärkning av den kommunala demokratins funktionssätt. Den
              bereds i Regeringskansliet just nu, och vi menar att resultatet
              av det beredningsarbetet bör inväntas.
            </seg>
            <seg n="1e1dea09">
              Fru talman! Vi har slutligen den segslitna frågan om en regionaliseringsreform,
              det vill säga hur den statliga verksamheten ska organiseras ute
              i landet. Jag vill inte gå in i detaljer; det skulle föra väldigt
              långt, och jag tror att vi är oeniga när det gäller hur en sådan
              regionaliseringsreform skulle kunna se ut. Jag kan bara konstatera
              att den berör många. Vi har många motioner i ärendet. Ansvarskommitténs
              arbete lämnade så att säga ingen oberörd.
            </seg>
            <seg n="42565214">
              Den statliga organisationen har precis som den kommunala utretts
              många gånger. Den senaste utredningen, Utredningen om översyn
              av statlig och regional förvaltning, lämnade sitt slutbetänkande
              till regeringen för bara några månader sedan, i december 2012.
              Det är nu under beredning, vilket vi har hört tidigare under debatten
              om ett tidigare betänkande.
            </seg>
          </u>
          <note n="71427ca7">
            Därför, fru talman, avstyrker jag utskottets motioner och yrkar
            bifall till utskottets förslag.
          </note>
          <note n="97a46562">
            Överläggningen var härmed avslutad.
          </note>
          <note n="f6a638cf">
            16 § Ersättningsrätt
          </note>
          <note n="526edcaf">
            Föredrogs
          </note>
          <note type="speaker" n="ccff1c0f">
            Anf. 167 JONAS GUNNARSSON (S):
          </note>
          <u who="jonas_gunnarsson_287854" xml:id="i-2c14366bcda1874d-0" n="7691cde2">
            <seg n="569ffe2f">
              Fru talman! Vi ska nu debattera civilutskottets betänkande CU10
              om ersättningsrätt. I betänkandet finns en gemensam S-, MP- och
              V-reservation om skadeståndsansvar vid radiologiska olyckor som
              jag vill börja med att yrka bifall till.
            </seg>
            <seg n="26533560">
              Frågan om kärnkraftsbolagens ansvar i händelse av en olycka har
              diskuterats många gånger i den här kammaren. Jag vill börja med
              att förklara innehållet i den gemensamma reservationen och sätta
              in det i en kontext som går att förstå.
            </seg>
            <seg n="85936104">
              I våra förslag pekar vi på ett antal brister i lagen om ansvar
              och ersättning vid radiologiska olyckor, en lag som trots försäkringar
              från tidigare miljöminister Andreas Carlgren ännu ej är satt i
              kraft. Målsättningen med den nya ännu ej gällande lagstiftningen
              var att ge kärnkraftsbolagen och andra som bedriver kärnteknisk
              verksamhet ett större ekonomiskt ansvar i händelse av en olycka.
              De av oss som kommer ihåg presentationen av Alliansens energiöverenskommelse
              minns att den här frågan var Centerpartiets käpphäst och att det
              var detta som skulle göra nybyggnation av kärnkraftverk för dyrt.
            </seg>
            <seg n="a388571c">
              Vi anser dock att det finns ett antal problem med lagen, förutom
              det faktum att den ännu ej gäller och att en av de viktigaste
              hörnpelarna i Alliansens energiöverenskommelse ännu inte är förverkligad.
              Vi vill peka på att trots prat om obegränsat ansvar finns det
              de facto ett antal stora undantag från principen om att förorenaren
              är den som ska stå för notan.
            </seg>
            <seg n="5091cbad">
              I lagstiftningen, som trots löften om annat ännu inte gäller,
              finns bestämmelser om en preskriptionstid på 30 år för skador
              som uppstår till följd av en olycka. För mig är det en tydlig
              begränsning av ansvaret. Det ter sig också som en ganska orimlig
              begränsning då vi nu närmar oss ett trettioårsperspektiv på det
              som är den kanske största kärnkraftsolyckan någonsin, nämligen
              Tjernobyl.
            </seg>
            <seg n="8c00989a">
              Vi vet att det område som utsattes för de värsta nedfallen av
              radioaktiva ämnen i framför allt Vitryssland och Ukraina ännu
              i dag lider av konsekvenserna genom till exempel en ökad prevalens
              av olika former av cancer. Med tanke på att det är så otroligt
              svårt att bedöma hur länge och i vilka former människor kommer
              att påverkas vid en eventuell olycka är det inte annat än rimligt
              att överväga om inte preskriptionstiden borde förlängas.
            </seg>
            <seg n="2e14fa0f">
              Herr talman! Vi tar också upp frågan om vem som ska stå för de
              kostnader som oundvikligen kommer att uppstå för att tillhandahålla
              sjukvård till dem som blir offer för en eventuell kärnkraftsolycka.
              Att inte åtminstone fundera över om det inte vore rimligt att
              lägga ansvaret på den som har orsakat det som kan bli en jättenota
              för sjukvårdskostnader är inte annat än oansvarigt.
            </seg>
            <seg n="33c1b4ae">
              Sist men inte minst tycker vi att det vore rimligt att överväga
              en ändring i aktiebolagslagen som möjliggör att kärnkraftens ägare
              fullt ut får ta ansvar för den förödelse som oundvikligen kommer
              att uppstå vid en stor olycka. Vi måste erkänna att ett kärnkraftsbolag
              inte är ett bolag som alla andra, då den verksamhet som bedrivs
              av bolaget kan orsaka en sådan fruktansvärd förödelse, och med
              tanke på att man i händelse av en olycka kan anta att kärnkraftsbolagets
              tillgångar i det närmsta har uttömts.
            </seg>
            <seg n="b4c2b421">
              Herr talman! Det är mot den bakgrunden och därför att vi är burna
              av tanken att den som skitar ned ska göra rätt för sig som vi
              lägger fram de förslag vi gör. I den svenska energidebatten trivialiseras
              ofta de problem kärnkraften dras med, trots alla de lärdomar vi
              borde ha dragit av de olyckor som faktiskt har skett genom åren.
              Diskussionen handlar om en lagstiftning vars grund är risken för
              olyckor som vi alla hoppas aldrig ska ske, men som runt om i världen
              ändå har skett.
            </seg>
            <seg n="92e148ba">
              Frågan är vem eller vilka som ska ha ansvaret och hur stort och
              omfattande det ska vara. Kärnkraften är en livsfarlig verksamhet
              vars risker vi förhoppningsvis till det yttersta har lyckats begränsa.
              Tyvärr kan vi aldrig vara säkra på det, och med erfarenheter från
              andra vet vi att en olycka kan få förödande konsekvenser, minns
              Fukushima, minns Tjernobyl! I händelse av en så fruktansvärd olycka
              måste det vara tydligt att det är den som driver verksamheten
              som är ansvarig för samtliga kostnader som uppstår.
            </seg>
          </u>
          <note type="speaker" n="ab31cf48">
            Anf. 168 JAN LINDHOLM (MP):
          </note>
          <u who="jan_lindholm_6c3791" xml:id="i-63b66796cf967ed6-0" n="1e5995d5">
            <seg n="fa6a409b">
              Herr talman! Civilutskottets betänkande om ersättningsrätt behandlar
              17 motionsyrkanden från oss ledamöter. Ett flertal av de här yrkandena
              tar upp frågan om hur försäkringsbolag på olika sätt försöker
              komma undan från det ansvar som de rimligen har mot sina kunder.
            </seg>
            <seg n="ff205320">
              Metoden går enkelt uttryckt ut på att försäkringsbolagen betalar
              egna läkare som skriver ut intyg på löpande band som frikänner
              bolaget från ansvar. De här läkarna träffar som regel inte de
              skadade, och de tar oftast inte in någon information från de experter
              som de skadelidande har intyg från. Här står alltså köpta intyg
              tydligt mot expertutlåtanden, och tyvärr fungerar systemet så
              att bolagens intyg väger tungt medan expertutlåtanden som försäkringstagarna
              har och kan visa upp sopas bort och betraktas som ovidkommande
              handlingar. Rättssäkerheten är obefintlig. Vetenskapligheten är
              åsidosatt. Det är helt enkelt ganska slumpartat hur till exempel
              trafikskadenämnden bedömer.
            </seg>
            <seg n="f6adeea2">
              Herr talman! Den här frågan hanterar utskottet i år med förenklad
              behandling, vilket innebär att vi inte har några reservationer
              att yrka på. Jag kan bara hänvisa till ett särskilt yttrande som
              i sin tur hänvisar till tidigare ställningstaganden för samtliga
              de yrkanden som behandlas förenklat.
            </seg>
            <seg n="25a99d8b">
              Eftersom många väljare som är engagerade i sådana här frågor
              lyssnar på debatten nämner jag det här med förenklad behandling.
              Jag har förstått att det är många medborgare som är väldigt besvikna
              när de har valt att följa och bevaka en fråga och det blir ett
              sådant här snöpligt slut på ärendet. Men att driva frågor till
              omröstning när vi vet att majoriteten i kammaren ändå kommer att
              avslå förslaget innebär för oss ledamöter bara att vi tar upp
              en massa tid utan resultat. Därför väljer vi ofta den här förenklade
              hanteringen av väldigt många av de förslag som väcks i kammaren.
            </seg>
            <seg n="f1d3ca0c">
              Ni där ute som är besvikna, det gäller att rösta fram en annan
              majoritet i nästa val för att exempelvis den här typen av frågor
              ska få en välvilligare behandling.
            </seg>
            <seg n="5600548d">
              Herr talman! Det finns en reservation i betänkandet, och den
              är väldigt viktig. Den handlar om skadeståndsansvaret vid radiologiska
              olyckor, alltså vem som ska betala om det händer en olycka med
              radioaktivt material som förorenar och skadar omgivningen.
            </seg>
            <seg n="38e9dc80">
              Den 17 juni 2010 beslutade riksdagen att anta en ny lag om skadeståndansvar
              för kärnkraften. I beslutet ingår att lagen ska träda i kraft
              den dag som regeringen bestämmer. Trots att regeringens företrädare
              hela tiden hänvisar till den här nya lagen med det utökade ansvaret
              är det faktiskt den gamla lagen som fortfarande gäller. Det gör
              att diskussionen riskerar att bli ganska märklig när vi behandlar
              ansvarsfrågan, precis som om ett tre år gammalt riksdagsbeslut
              faktiskt redan skulle ha trätt i kraft. Men verkligheten är den
              att det är den 45 år gamla atomansvarighetslagen som fortfarande
              gäller.
            </seg>
            <seg n="64bca83c">
              Att regeringen inte har förmått att se till att det här snart
              tre år gamla riksdagsbeslutet har börjat gälla kan naturligtvis
              tas som en separat anledning till att kritisera regeringen. Men
              sanningen är ju den att vi inte ens vet om lagen någonsin kommer
              att träda i kraft.
            </seg>
            <seg n="dfb58da9">
              Om den nya lagen ska kunna träda i kraft och också fungera krävs
              det nämligen att tillräckligt många konventionsstater ratificerar
              2004 års ändringsprotokoll till 1960 års Pariskonvention. Och
              länder som Storbritannien, Belgien och Italien är långt ifrån
              klara med sin lagstiftning. I dag kan ingen säga när den nya lagen
              kan börja gälla. Det faktum att EU genom ändringsprotokollet får
              exklusiv rätt att besluta om domstolsbehörighet i praktiken betyder
              det att de beslutar i vilket land en tvist ska lösas kan naturligtvis
              skrämma, inte minst de 2 av de totalt 15 konventionsstaterna som
              inte är EU-länder.
            </seg>
            <seg n="0f7af997">
              Eftersom vi inte kan veta om den lagstiftning riksdagen har beslutat
              om någonsin kommer att kunna träda i kraft på det sätt som det
              var tänkt kan man ju tycka att det vore rimligt om regeringen
              så här efter tre år hade påbörjat en process med de nödvändigheter
              som måste göras om man ska kunna sätta lagen i kraft även utan
              att tillräckligt många konventionsstater ratificerar ändringsprotokollet.
            </seg>
            <seg n="0e8cd89e">
              I Tyskland gäller till exempel redan ansvarsgenombrott, så man
              kan ju gå före. Det vore möjligt.
            </seg>
            <seg n="6a1e54aa">
              Med det här sagt, herr talman, tänkte jag övergå till att försöka
              bemöta de argument som majoriteten använder sig av när de motsätter
              sig kravet på att skadeståndsansvaret snarast borde anpassas till
              något som mer liknar den verklighet vi faktiskt befinner oss i
              och måste ta hänsyn till.
            </seg>
            <seg n="4ef53713">
              Enligt gällande lag uppgår kärnkraftsindustrins ansvar till maximalt
              3 miljarder kronor om den nu ställs till ansvar när en olycka
              inträffar. Det är inte heller en självklarhet. Med den nya lagen
              skulle beloppet höjas till i storleksordningen 1112 miljarder
              kronor. Eftersom det är en EU-lagstiftning är beloppen fastställda
              i euro, inte kronor. Värdet i svenska pengar beror ju på valutakursen.
            </seg>
            <seg n="6fc83cc4">
              12 miljarder kan tyckas vara ett stort belopp, men i de här sammanhangen
              är det småpengar. För att få lite grepp om vad olyckor kostar
              är det alltid bra med exempel. Den nya sarkofagen, den inneslutning
              man planerar att bygga för att begränsa läckaget från den havererade
              reaktorn i Tjernobyl det nya skalet är kostnadsberäknad till drygt
              100 miljarder. Det är rätt många år sedan den kostnadsberäkningen
              gjordes. Slutnotan kommer säkert att bli betydligt större.
            </seg>
            <seg n="2cd05141">
              Den lilla olyckan i Harrisburg den kanske många har glömt har
              faktiskt redan kostat över 100 miljarder, trots att man inte ens
              har börjat gå in och ta hand om det förorenade materialet.
            </seg>
            <seg n="45edc709">
              Ett annat exempel på vad det kan komma att kosta att sanera efter
              en olycka är de beräkningar som har gjorts i Japan efter Fukushima.
              Där räknar man nu med att kostnaderna kommer att överstiga 1 500
              miljarder. I Frankrike har man genomfört en studie för att skaffa
              sig en uppfattning om kostnaderna om någon av deras reaktorer
              skulle drabbas av en härdsmälta. Då hamnar man någonstans runt
              4 000 miljarder kronor.
            </seg>
            <seg n="4446b33a">
              När man tar del av erfarenheterna från olyckor som har skett
              och beräkningar över sannolika kostnader om olyckor skulle inträffa,
              inser man att en härdsmälta i en svensk reaktor kan kosta inte
              bara en hel statsbudget utan kanske två, tre eller till och med
              fyra hela statsbudgetar. Jag menar att det finns tungt vägande
              skäl att fundera över hur skadeståndsansvaret för kärnkraften
              är konstruerat i Sverige.
            </seg>
            <seg n="de94d6bb">
              Nu har förmodligen regeringssidan förstått att 12 miljarder är
              på tok för lite pengar. Då väljer regeringen att påstå att det
              finns mer pengar att hämta hos ägarna än de 12 miljarderna eftersom
              lagen säger att alla tillgångar hos anläggningshavaren kan användas
              för att täcka kostnader som uppstår vid olyckan. Anläggningshavaren.
              Det kan låta bra, men om man undersöker vad det betyder blir det
              en tom kassakista att ösa ur. Den svenska kärnkraftsindustrin
              är betydligt smartare än regeringen, så den har garderat sig för
              en sådan eventualitet. Anläggningshavaren är därför ett separat
              bolag. Det är inte ens ett dotterbolag till de stora energibolagen
              utan ett helt separat bolag; ett för varje kärnkraftsanläggning
              i landet. De bolagen har inga andra tillgångar eller värden än
              själva kärnkraftverken och den mark de står på. Om en allvarlig
              olycka skulle inträffa torde den av de tre anläggningshavarna
              som drabbas bli tämligen värdelös. De 12 miljarderna tvingas emellertid
              ägarna till anläggningshavarna de bolag som äger anläggningshavarna
              garantera, vilket är preciserat i lagstiftningen. Trots att det
              finns formuleringar om obegränsat ansvar i lagstiftningen, kan
              jag inte se att det finns mycket hopp för den som förväntar sig
              att det ska finnas mer resurser än 12 miljarder att hämta vid
              en olycka.
            </seg>
            <seg n="bfa0e041">
              Så här kortfattat kan man beskriva hela lagen och det faktiska
              läget, inte i dag utan den dag som den lagstiftning riksdagen
              antog för snart tre år sedan träder i kraft. Än så länge gäller
              alltså den 45 år gamla lagen om kärnkraftsindustrins ansvar, och
              fortfarande är ansvarsbeloppet begränsat till maximalt 3 miljarder.
            </seg>
            <seg n="f4af9d26">
              Varför är Miljöpartiet kritiskt till regeringens brist på agerande
              när det gäller skadeståndsansvaret? Grunden i vår kritik handlar
              naturligtvis om att riskerna i sig är oacceptabla och att den
              som skapar riskerna rimligtvis måste stå för kostnaderna. Men
              vårt huvudargument har sedan regeringspartierna gjorde den så
              kallade historiska energiöverenskommelsen den då energipolitiken
              slutade vara en blocköverskridande, långsiktig och hållbar politik,
              och i stället blev ett politiskt slagträ och ett osäkert politikområde
              utgått från det faktum att regeringspartierna i samband med överenskommelsen
              även lovade att kärnkraften skulle bära sina egna kostnader. Det
              allvarliga är att under arbetet med propositionen om kärnkraftens
              skadeståndsansvar gjordes inga beräkningar på vad det skulle kosta
              att försäkra det obegränsade ansvaret som lagen vill få oss att
              känna oss trygga med. Vi påstår att den okända försäkringspremien
              är en ren statlig subvention till kärnkraften. Den tar därför
              bevisligen inte sina egna kostnader.
            </seg>
            <seg n="819a98d0">
              Så här långt i resonemangen brukar kärnkraftens förespråkare
              säga att en olycka som den i Fukushima inte kan inträffa hos oss.
              Så kraftiga jordbävningar inträffar inte i vår del av världen.
              Det där är naturligtvis helt sant. Olyckan i Fukushima har redan
              inträffat, och just den olyckan kan inte inträffa igen och inte
              här hos oss, som Tage Danielsson förmodligen skulle ha uttryckt
              saken.
            </seg>
            <seg n="a02cc1c6">
              Ingen kärnkraftsolycka i historien så här långt har varit någon
              annan lik. Ingen kärnreaktor är exakt lik någon annan. Alla svenska
              reaktorer är faktiskt unika anläggningar, även om grundkonstruktionen
              är en standardkonstruktion. Orsaken till ett reaktorhaveri går
              därför aldrig att förutse utifrån historien eller det som redan
              har skett.
            </seg>
            <seg n="8db5da9b">
              Herr talman! Säkerhetskulturen är viktig på en kärnkraftsanläggning.
              Att exempelvis 3 av 25 anställda vid en alkotest jag ska inte
              nämna vid vilket kärnkraftverk fick skickas hem på grund av allvarlig
              berusning visar hur svaga länkarna kan vara, även i en hårt kontrollerad
              och riskfylld verksamhet.
            </seg>
            <seg n="a6d36a19">
              Att tillbud skulle kunna få allvarliga konsekvenser även här
              i Sverige finns det också exempel på. Efter ett snabbstopp med
              påföljande långvarigt elavbrott i augusti 2006 i Forsmark bedömde
              en före detta konstruktionschef på Forsmark att det inte handlade
              om något annat än ren tur att vi slapp undan ett svenskt Tjernobyl.
            </seg>
            <seg n="9444449d">
              Att de som har driftansvaret är kreativa utan att konsekvenserna
              har utretts finns det också svenska exempel på. I mars 2007 avslöjades
              det att ett helt säkerhetssystem som är avsett att bidra till
              att en härdsmälta inte ska kunna inträffa vid ett reaktorhaveri
              helt enkelt hade monterats bort av personalen. De ansåg att det
              var för dyrt att underhålla, men någon konsekvensanalys hade man
              inte gjort före det ingreppet.
            </seg>
            <seg n="89ba6c87">
              Herr talman! Jag har ett flertal gånger i kammaren hållit långa
              föreläsningar om olyckor som har inträffat i kärnkraftsanläggningar
              runt om i världen, men jag tänker inte trötta er med det i dag.
              Jag har även berättat om mina två inspektionsturer till Sellafield
              i England där jag har sett hur problematisk hanteringen av utbränt
              kärnbränsle kan vara. Jag har även berättat om erfarenheterna
              från de studiebesök som jag inom ramen för Nordiska rådets verksamhet
              har gjort i både Ukraina och Vitryssland. Där har jag besökt sjukhus
              där strålskadade vårdas liksom själva den havererade reaktorn
              i Tjernobyl även staden Prypjat som låg i vindriktningen och därför
              genast tömdes efter olyckan.
            </seg>
            <seg n="c6e23bd9">
              Jag har alltså sett vilka oerhörda arealer och vilka enorma resurser
              som skadas och förstörs och vilka oerhörda mängder material som
              krävs för att ta hand om det som förorenas vid en olycka. Men
              jag tänkte hoppa över det den här gången också.
            </seg>
            <seg n="321fd21f">
              I vår reservationstext i betänkandet nämner vi frågan om ansvarsgenombrott.
              Vi i Miljöpartiet föreslog att ett ansvarsgenombrott skulle införas
              när lagen antogs 2010, men regeringspartierna avslog förslaget.
              Jag tror emellertid, herr talman, att när väl regeringspartierna
              har förstått omfattningen av ansvaret som de lägger på skattebetalarnas
              axlar kommer även de partierna att ansluta sig till vårt förslag.
              När regeringen argumenterar mot förslaget om ansvarsgenombrott
              gör man det ungefär på samma sätt som en gång Don Quijote enligt
              berättelsen slogs mot väderkvarnar.
            </seg>
            <seg n="e736526f">
              Vi hävdar att det är möjligt att skapa en speciallagstiftning
              kopplad till ägandet av de anläggningsägande bolagen, alltså de
              som i lagstiftningen benämns som anläggningshavare. Sådan lagstiftning
              finns faktiskt redan i andra länder. Vi har inga som helst planer
              på att skapa en lagstiftning som skulle få som konsekvens att
              alla som äger aktier skulle bli ansvariga för de kostnader som
              bolagen de äger aktier i drar på sig. Det är fullständigt främmande
              för oss. Därför blir det ganska uppenbart i betänkandetexten att
              regeringen slåss mot sina egna fantasifoster i stället för mot
              oppositionens förslag.
            </seg>
            <seg n="39d56004">
              Lika främmande som det är för oppositionen att införa ett generellt
              ansvarsgenombrott för allt aktieägande är det dock för oss att
              de stora aktiebolagen årligen kan tjäna miljarder på ägandet av
              dessa anläggningshavare utan att på något sätt ta ansvar för verksamhetens
              risker och eventuellt andra avigsidor. Om nu någon av er på regeringssidan
              skulle påstå att vinsterna inte är så stora har den ledamot som
              gör det rätt så långt att de stora energibolagen även på det området
              faktiskt har garderat sig. Självklart redovisas inte några stora
              vinster, och man delar inte ut några ohemula summor från de anläggningshavande
              bolagen till sina ägare.
            </seg>
            <seg n="dce5c408">
              Vinsterna gör i stället de stora energibolagen på att sälja den
              el de får från anläggningshavarna. Även om det formellt handlar
              om fristående bolag är det alltså i praktiken fråga om mycket
              tydliga oligopolförhållanden där ägarna tar hem alla vinster och
              slipper alla risker.
            </seg>
            <seg n="dc7e279c">
              Som herr talmannen förstår yrkar jag bifall till reservationen.
              Jag är säker på att även regeringspartierna om några år kommer
              att ansluta sig till vår linje när det gäller ansvarsgenombrott.
              Vi får bara hoppas att ingen allvarlig olycka inträffar innan
              vi har fått en bättre ordning i ansvarsfrågan.
            </seg>
          </u>
          <note type="speaker" n="d835ad1a">
            Anf. 169 MARIANNE BERG (V):
          </note>
          <u who="marianne_berg_22ebf4" xml:id="i-574e2f38f96837e7-0" n="1682755c">
            <seg n="3d2dfb09">
              Herr talman! Innehavaren av en kärnreaktor ska finansiera skadestånd
              upp till 12 miljarder kronor. Det är en liten summa i detta sammanhang.
              Redan 2004 gjorde dåvarande Statens strålskyddsinstitut en kalkyl
              över vad det egentligen skulle kosta om en olycka hände på hemmaplan
              i en kärnkraftsreaktor, med därtill kommande härdsmälta. Man beräknade
              att kostnaderna skulle uppgå till flera hundra miljarder. Vad
              är då 12 miljarder? Det är som sagt en struntsumma och ett belopp
              som definitivt inte kommer att räcka på långa vägar i händelse
              av en olycka här i Sverige.
            </seg>
            <seg n="59ec8e3f">
              Vänsterpartiet anser att kärnkraftsindustrin bör stå för sina
              egna kostnader och att nivån på skadeståndsansvaret ska vara obegränsat.
              Det ska täcka allt, och det är moderbolaget som har ansvaret utan
              inblandning av och fixande och tricksande med eventuella dotterbolag.
              Det får alltså inte vara något fixande och tricksande i den frågan.
            </seg>
            <seg n="cdfaa693">
              Herr talman! Det är till hösten 33 år sedan Sverige folkomröstade
              om kärnkraften. Det var en folkomröstning som genomfördes med
              olyckan i Harrisburg i minnet. På nej-sidan i folkomröstningen
              stod Vänsterpartiet sida vid sida med Centerpartiet. Det var alltså
              alternativ tre. Alternativ tre stod för en snabb avveckling av
              kärnkraften. Alternativ två kom in däremellan det blev ett nja.
              Det var dock alternativ två som tog hem folkomröstningen med 0,4
              procent. Ja-alternativet fick minst röster.
            </seg>
            <seg n="cd74cede">
              Hur som helst gjorde man en kompromiss om att avveckling skulle
              ske och att den skulle vara klar till 2010. Så hände dock inte.
              Sverige, som skulle avveckla kärnkraften, gjorde precis tvärtom
              fortsatte utbyggnaden. Kärnkraftskramarna fortsatte med sitt mantra
              att kärnkraften i Sverige var säker. En olycka som i Tjernobyl
              kan inte hända här, sade man. Då undrar jag: Vem tror på tomten?
            </seg>
            <seg n="4c4e9841">
              Vad har hänt på de svenska kärnkraftverken under de senaste sex
              sju åren? Jo, det är en rad händelser. Låt mig ta upp några för
              att belysa detta. Det har varit bränder i Ringhals och flera stopp
              när det gäller Oskarshamn. I Oskarshamns reaktor 1 var det 2011
              fyra snabbstopp under loppet av 17 dagar. Ni i Alliansen störs
              väl inte av detta, för ni menar hela tiden att våra anläggningar
              är mycket säkra. Det är skrämmande att ni inte ifrågasätter kärnkraften
              på något vis. Ni traskar bara vidare som om ingenting hänt och
              som om ingenting heller kommer att hända i framtiden.
            </seg>
            <seg n="c1fab047">
              Miljöminister Lena Ek skrev i oktober förra året till socialdemokraten
              Hans Hoff som svar på hans skriftliga fråga om säkerheten är garanterad
              på de svenska kärnkraftverken: Låt mig vara mycket tydlig på en
              punkt. Den kärnkraft vi har i Sverige ska vara säker. Det finns
              ingen tvekan från min sida på den punkten. Sedan kom EU:s stresstester.
              Man gick igenom alla reaktorer i Europa, och det kom fram att
              man pekat ut några svenska kärnkraftverk. Exempelvis kom det fram
              att Forsmarks kärnkraftverk inte skulle klara av ett elavbrott
              under en längre tid, eftersom det tar så lång tid innan säkerhetssystemet
              sätter in. Detta skulle i värsta fall kunna leda till en härdsmälta.
            </seg>
            <seg n="dfd50e43">
              Herr talman! Förra året gjorde Greenpeace intrång på Forsmark
              och Ringhals. Det var ett fredligt stresstest, som de kallade
              det. Det är helt förbluffande att en stor grupp fredliga aktivister
              kan klättra in på svenska kärnkraftverk. Nu får vi verkligen vara
              glada att dessa personer hade ett fredligt uppsåt. Det vore nämligen
              en mardröm, herr talman, att tänka sig att det var en grupp illasinnade
              terrorister. Vad hade då hänt?
            </seg>
            <seg n="467a10b1">
              I mars 2011 skedde kärnkraftsolyckan i Fukushima i Japan. Det
              var en sorgens dag. Hundratusentals människor drabbades, och många
              fick sätta livet till. Kostnaderna är för närvarande uppe i flera
              hundra miljarder kronor och beräknas bli långt över tusen miljarder
              kronor. När vi ser dessa oerhörda konsekvenser av en olycka på
              ett kärnkraftverk är det för mig som vänsterpartist helt omöjligt
              att förstå varför Sverige fortfarande vill behålla kärnkraften,
              tillika bygga fler kärnkraftverk.
            </seg>
            <seg n="dd69f9b8">
              Centerpartiet, som var så drivande för en avveckling inför folkomröstningen
              1980, svängde i frågan under 2009. Då gick dåvarande näringsminister
              Maud Olofsson glad och förnöjsam ut och presenterade Alliansens
              energiöverenskommelse: Nya kärnkraftverk kan byggas. Man kan bara
              sucka och konstatera att Centerpartiet i och med denna överenskommelse
              svek sina anhängare och många fler.
            </seg>
            <seg n="0dfcfa1d">
              Herr talman! Jag vill avsluta med att nämna något om personskador
              vid en olycka. De kan bli enorma för dem som överlever. Ska vi
              då acceptera att skador som uppkommer ska preskriberas efter 30
              år, och därefter är det stopp? Nej, det är faktiskt horribelt
              när vi vet att generation efter generation kommer att få lida
              när en olycka inträffar. Radioaktiv strålning förföljer människor
              i generation efter generation. Jag anser därför: Skrota kärnkraften!
              Börja avveckla! Satsa på förnybara energikällor!
            </seg>
          </u>
          <note n="778d2a37">
            Jag yrkar bifall till reservationen i detta betänkande.
          </note>
          <note type="speaker" n="1777e390">
            Anf. 170 MARGARETA CEDERFELT (M):
          </note>
          <u who="unknown" xml:id="i-1d4433c3d764a687-17" n="0bb1c8a8">
            <seg n="ac067b73">
              Herr talman! Ärendet vi nu debatterar är redan presenterat av
              tidigare talare, men jag tänkte ändå säga att det heter Ersättningsrätt
              och består av 17 olika motionsyrkanden från den allmänna motionstiden
              2012.
            </seg>
            <seg n="24892144">
              Precis som tidigare talare har sagt har flera av yrkandena behandlats
              tidigare år. Det är exakt samma yrkanden som återkommer år efter
              år, och då är utskottets ledamöter överens om att behandla dessa
              i förenklad form. Jag nämner detta därför att det precis som Jan
              Lindholm sade finns lyssnare som undrar vad det innebär. Jag vill
              här också säga att alla ledamöter i riksdagen har möjlighet att
              inte bara motionera utan också ställa skriftliga frågor, ställa
              interpellationer och delta i frågestunden. Det finns alltså alla
              möjligheter att både lyfta fram frågan i motioner och lyfta upp
              den till debatt på annat sätt.
            </seg>
            <seg n="f4e1e7cd">
              Sammanfattningsvis kan jag säga att detta motionsbetänkande är
              oerhört viktigt, för det handlar om ersättningsrätt ersättningar
              när skadan eller olyckan är framme.
            </seg>
            <seg n="802aafd3">
              Det är en fråga som rör oss alla. Det är väldigt lätt att glömma
              bort behovet och vikten av att teckna en försäkring när man är
              frisk, när livet flyter på och när huset står på stadig grund.
              Just därför är det här betänkandet viktigt. Det gäller att det
              finns försäkringar som täcker skador som kan uppstå. Det behövs
              hemförsäkringar, barnförsäkringar och trafikförsäkringar. Det
              behövs information om försäkringar. Handläggning, skadeståndsansvar
              med mera är viktigt.
            </seg>
            <seg n="a1763197">
              Det är inte så att utskottet inte vill debattera dessa saker,
              men vi har debatterat de här frågorna tidigare. Därför bereds
              de i förenklad form.
            </seg>
            <seg n="367bce34">
              Jag ska lyfta upp frågan om barnförsäkringar innan jag kommer
              in på den punkt där det finns reservationer. Barnförsäkringar
              är ett område där civilutskottet har ägnat en del av året åt att
              göra en uppföljningsrapport. Det har civilutskottet valt att göra
              eftersom frågan är viktig. Det har funnits signaler om att barnförsäkringarna
              inte har fungerat fullt ut.
            </seg>
            <seg n="aa42353f">
              Den rapport som civilutskottet har tagit fram tyder på att andelen
              barnförsäkringar som beviljats med ordinarie villkor har ökat
              under senare år. Det är förstås en positiv utveckling, men rapporten
              visar också på problem. Det finns också tecken på att marknaden
              har kommit med lösningar. Det finns förändringar som gör det lättare
              att teckna försäkringar för prematura barn. I rapporten finns
              det också exempel som visar att försäkringslösningar har utarbetats
              av organisationer såsom till exempel Adoptionscentrum.
            </seg>
            <seg n="78dc69d4">
              Jag vill också understryka att den rapport som civilutskottet
              har tagit fram på intet sätt ersätter den översyn av barnförsäkringar
              som regeringen planerar att göra. Jag hoppas att rapporten också
              kan vara en del i regeringens arbete och att rapporten på så sätt
              kan fylla ytterligare funktioner.
            </seg>
            <seg n="f4e3ab57">
              Herr talman! I betänkandet finns det en reservation, och den
              rör skadeansvar vid radiologiska olyckor. Jag vill börja med att
              säga att energi är en viktig fråga för oss alla. Ska vi ha ett
              fungerande, modernt samhälle krävs det energi. Vi behöver energi
              för vårt privata liv, för att näringslivet ska fungera och för
              att samhället ska fungera.
            </seg>
            <seg n="5a1f13f8">
              Det är också viktigt att metoderna för att producera energi är
              reglerade i lagen. Det är viktigt att det är reglerat vad som
              händer om någonting går fel. Jag vill hävda att få områden är
              så reglerade som produktionen av energi. Kärnkraften är, precis
              som har sagts här tidigare, en viktig del av vår svenska energiproduktion,
              och det gäller inte bara i Sverige utan i ett stort antal andra
              länder också.
            </seg>
            <seg n="5cc17c84">
              Det är lätt att säga att kärnkraften ska avvecklas här och nu.
              Jag tror att de flesta av oss är överens om att det inte är möjligt.
              Det är inte möjligt om vi ska ha kvar ett fungerande samhälle
              såsom vi känner samhället i dag. Det är inte heller någonting
              som jag eller Alliansen förespråkar. Däremot förespråkar vi att
              det ska finnas en lagreglering som är tydlig när det gäller ansvarsfördelningen.
              Det ska finnas möjlighet att få ersättning.
            </seg>
            <seg n="4cb15226">
              Nu kommer jag in på den fråga som har varit uppe här. Vad är
              det som egentligen gäller? Våren 2010 antog riksdagen en ny lag,
              2010:950 om ansvar och ersättning vid radiologiska olyckor. Jag
              vill också betona att det riksdagen då beslutade var att lagen
              skulle träda i kraft när regeringen så bestämmer.
            </seg>
            <seg n="6759dc55">
              Vad innebär detta? Varför fattade riksdagen detta beslut, herr
              talman? Förklaringen är mycket enkel. Lagen vilar på en internationell
              konvention. Det är ett material som Sverige inte äger helt ensamt.
              För att lagen ska kunna implementeras i Sverige krävs det att
              samtliga länder har ratificerat konventionen. Två länder återstår
              i dagsläget.
            </seg>
            <seg n="2cbac945">
              Det har gått flera år sedan vi fattade beslutet här i riksdagen.
              Därför har regeringen nu börjat titta på att göra en översyn av
              om det är möjligt att utarbeta en proposition som ska se till
              att den lagstiftning som riksdagen har beslutat om ska kunna implementeras
              utan att den lag vi redan har antagit är ratificerad. Jag vet
              att detta är mycket svåra begrepp. Det är svårt att ta till sig.
              Jag tycker att det här är oerhört komplicerade frågor som är viktiga
              att ta på största allvar eftersom de rör vårt samhälle i grunden.
            </seg>
            <seg n="e1dbe525">
              Jag ska säga några ord om vad som gäller nu. Det heter Pariskonventionens
              ändringsprotokoll med tillägg. Konventionen innehåller grundläggande
              regler om ansvaret för skador vid radiologiska olyckor. Den ändring
              av Pariskonventionen och dess tillägg som vi fortfarande väntar
              på ska ratificeras av fler länder så att vi också kan implementera
              den i Sverige innehåller flera principer.
            </seg>
            <seg n="d74c6ff4">
              För det första är ansvaret för atomskador strikt. Det gäller
              oberoende av eget vållande.
            </seg>
            <seg n="f48336e9">
              För det andra ska ansvaret kanaliseras till anläggningsinnehavaren,
              vilket innebär att exempelvis huvud- och underleverantörer inte
              kan bli ersättningsskyldiga för att ha vållat en radiologisk skada.
              Det är anläggningsinnehavaren som är ansvarig.
            </seg>
            <seg n="bd92ff03">
              För det tredje är ansvaret som huvudregel begränsat genom det
              obegränsade skadeståndsansvaret, vilket är styrt av internationella
              regler. Då är vi inne på ratificeringen.
            </seg>
            <seg n="0e68c197">
              För det fjärde är ansvaret täckt av en försäkring som ska garanteras
              av annan ekonomisk säkerhet. Vad innebär det? Jag återkommer till
              det.
            </seg>
            <seg n="8864f100">
              Pariskonventionen kommer också att innebära att ansvarsbeloppen
              höjs avsevärt. Jag kommer inte att debattera några belopp, men
              jag vill nämna en sak här. Det som står i den förändrade Pariskonventionen
              är egentligen inte uttryckt explicit i euro, utan det talas om
              andelar som sedan omsätts i euro, vilket ligger till grund för
              beloppen. Jag tycker att det är viktigt, annars talar vi om skilda
              saker. Jag vill inte gå in på detaljerna eftersom jag inte kan
              dem. Däremot tycker jag att det är viktigt att veta att det finns
              ett obegränsat ansvar.
            </seg>
            <seg n="ed0e7ea0">
              En annan fråga som har lyfts upp här är ansvarsgenombrott. Som
              har sagts av många är det en fråga som vi i Alliansen inte är
              beredda att ändra. Frågan om ansvarsbrott och förändrad lagstiftning
              med anledning av detta har utretts av Alliansen och av tidigare
              socialdemokratiska regeringar. Ingen har kommit fram till att
              det är en bra lösning att göra en ändring här. Därför har vi kvar
              den lagstiftning som finns. Jag är helt övertygad om att övriga
              talare kan vidimera att det förhåller sig så.
            </seg>
          </u>
          <note n="21bac668">
            Herr talman! Jag vill yrka bifall till förslaget i betänkandet
            och avslag på reservationen.
          </note>
          <note type="speaker" n="02e412e5">
            Anf. 171 JAN LINDHOLM (MP) replik:
          </note>
          <u who="jan_lindholm_6c3791" xml:id="i-63b66796cf967ed6-1" n="1e5995d5">
            <seg n="2373e57a">
              Herr talman! Det var ett mycket intressant anförande som Margareta
              Cederfelt höll. Jag tycker att det är mycket lovvärt att vi har
              fått reda på att regeringen har börjat jobba för att ta fram underlag
              och möjligheter för att komma med en proposition till riksdagen
              om att skärpa skadeståndsansvaret för kärnkraften i Sverige även
              om den här ratificeringsprocessen drar ut på tiden. Vad jag förstår
              är det i alla fall tre EU-länder som fortfarande inte är färdiga
              med sin lagstiftning, vilket jag nämnde i mitt anförande. Det
              här tycker jag alltså var mycket positivt.
            </seg>
            <seg n="9b6cc8d1">
              Jag vill ändå ställa en fråga om ansvarsgenombrottet. Faktum
              är att staten äger Vattenfall. Vi har tre huvudägare till de här
              reaktorerna det finns ju ett antal mindre ägare också och de är
              Eon, Fortum och Vattenfall. Jag undrar varför man inte vill ha
              jämlika villkor för de här företagen. Vad är det som gör att regeringen
              inte tycker att det ska vara samma villkor för de här företagen?
              För Vattenfall gäller ju redan ansvarsgenombrottet, till och med
              det ansvarsgenombrott som vi inte vill införa, alltså det ansvarsgenombrott
              som ni fäktar emot med för att ni skapar er egen modell av vad
              vi föreslår.
            </seg>
            <seg n="c9d11c54">
              Staten äger Vattenfall, och det är staten som får betala de där
              1 000 eller 2 000 miljarderna, alltså allt det där som inte täcks
              av försäkringen. Notan hamnar hos Vattenfalls ägare, alltså staten.
              Redan det tycker jag gör hela upplägget fullständigt orimligt.
              Varför ska Eon och Fortum inte vara med och dela på det? Varför
              ska de andra ägarna till de anläggningsägande företagen inte vara
              med och ta ansvar när Vattenfall, och staten som ägare till Vattenfall,
              hamnar i den sitsen? Allting utöver de här 12 miljarderna hamnar
              ju hos staten, alltså hos Vattenfalls ägare. Vi har redan ett
              ansvarsgenombrott i verkligheten när det gäller Vattenfalls ägare.
              Varför ska inte de andra bolagen ha samma villkor?
            </seg>
          </u>
          <note type="speaker" n="26896826">
            Anf. 172 MARGARETA CEDERFELT (M) replik:
          </note>
          <u who="unknown" xml:id="i-1d4433c3d764a687-18" n="0bb1c8a8">
            <seg n="9df6195c">
              Herr talman! Det jag har sagt är att regeringen har börjat se
              över om en proposition kan läggas fram för riksdagen för att implementera
              den lagstiftning som riksdagen har antagit men som inte har varit
              möjlig att tillämpa såsom riksdagen beslutade inte på grund av
              regeringen utan på grund av att det finns andra länder som inte
              har ratificerat överenskommelsen. Regeringen anser, precis som
              kammaren gör, att det har tagit lång tid. Därför pågår det nu
              ett arbete.
            </seg>
            <seg n="4883a6b4">
              Frågan du ställer förstår jag inte, för det finns ingen skillnad.
              Ansvaret gäller fullt ut. Det finns överenskommelser och lagstiftning,
              och det är ingen tvekan om att det finns ett fullt ansvarstagande
              för företagen.
            </seg>
          </u>
          <note type="speaker" n="eb80e447">
            Anf. 173 JAN LINDHOLM (MP) replik:
          </note>
          <u who="jan_lindholm_6c3791" xml:id="i-63b66796cf967ed6-2" n="1e5995d5">
            <seg n="87bb76b0">
              Herr talman! Jag trodde att Margareta Cederfelt hade förstått
              lagstiftningen, men nu inser jag att hon inte har förstått någonting
              om hur den fungerar. Det här obegränsade ansvaret, enligt § 27
              i lagstiftningen, gäller anläggningshavaren och har ingenting
              att göra med Eon, Fortum och Vattenfall. Det är anläggningshavaren
              som har ansvaret, och anläggningshavaren har inga andra tillgångar
              än reaktorerna och den mark man står på. Eon, Fortum och Vattenfall
              kommer inte att behöva betala en enda krona. De har inget ansvar
              i den här lagstiftningen. Det är anläggningshavarna som har allt
              ansvar.
            </seg>
            <seg n="405845de">
              Då menar jag att eftersom det ansvaret, utöver de 12 miljarderna,
              hamnar hos staten hamnar det hos Vattenfalls aktieägare. Där råder
              det redan ett ansvarsgenombrott på grund av att det är ett statligt
              bolag. Varför ska det bolagets ägare ha så mycket tuffare ansvar
              än Eons och Fortums ägare? Eons och Fortums ägare har inget som
              helst ansvar för det som händer utöver att de ska garantera de
              här 12 miljarderna. Det är lite olika för de här tre bolagen,
              för de har lite olika andelar i Oskarshamns, Forsmarks och Ringhals
              anläggningar. De delar på ansvaret för de här 12 miljarderna,
              men därutöver har de inget ansvar. Det är lite pinsamt att jag
              behöver förklara det här, men jag har förstått att ni fäktar mot
              något som ni inte begriper.
            </seg>
            <seg n="382af664">
              Sedan vill jag också säga, eftersom Margareta Cederfelt tog upp
              en fråga som egentligen inte har med det här att göra och började
              prata om kärnkraftens framtid och så vidare, att 2012 hade vi
              ett nettoöverskott på el på 20 terawattimmar. Vi är snart uppe
              i en produktion av el i det här landet som motsvarar hälften av
              den el som kärnkraften producerar. Om man påstår att vi inte kan
              avveckla kärnkraften har man alltså ingen aning om vad vi sysslar
              med i det här landet.
            </seg>
          </u>
          <note type="speaker" n="fea48b5d">
            Anf. 174 MARGARETA CEDERFELT (M) replik:
          </note>
          <u who="unknown" xml:id="i-1d4433c3d764a687-19" n="0bb1c8a8">
            <seg n="3863b32a">
              Herr talman! Det som gäller är ett fullt ansvarstagande och ersättning
              fullt ut. Jag kan inte förstå vad Jan Lindholm pratar om. När
              jag läser lagen kommer jag fram till helt andra saker och att
              det råder helt andra förhållanden. Det finns ett ansvar som gäller
              fullt ut.
            </seg>
            <seg n="2e8bace1">
              När det gäller ansvarsfördelningen mellan bolag finns en uppdelning
              i huvudbolag och dotterbolag. I det här fallet är det dotterbolagen
              som har ett strikt ansvar när det gäller driften och när det gäller
              försäkringar. Det handlar om att skydda allmänheten och att vara
              klar, tydlig och precis när det gäller var ansvaret ligger.
            </seg>
          </u>
          <note type="speaker" n="a4525f62">
            Anf. 175 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-2c14366bcda1874d-1" n="7691cde2">
            <seg n="90805722">
              Herr talman! Även jag gläds av beskedet från Margareta Cederfelt
              om att regeringen jobbar på en lagstiftning som kan ta hand om
              de här frågorna. Men jag blir liksom Jan Lindholm lite konfunderad
              när det gäller det här med det fulla ansvarstagandet och vad det
              innebär. Hur ska ett kärnkraftsbolag kunna ta ett fullt ansvar
              i händelse av en olycka ifall det inte finns några tillgångar
              kvar? Det skulle jag vilja ha svar på, Margareta Cederfelt.
            </seg>
          </u>
          <note type="speaker" n="aa10b4d7">
            Anf. 176 MARGARETA CEDERFELT (M) replik:
          </note>
          <u who="unknown" xml:id="i-1d4433c3d764a687-20" n="0bb1c8a8">
            <seg n="aa33151d">
              Herr talman! Det är det här som är den viktiga delen. Vem är
              ansvarig? Är det ett dotterbolag är det också det som är ansvarigt
              för att betala ut ersättningar. Det finns en skyldighet när man
              tar försäkringar som täcker kostnader, och här är det viktigt
              att det inte kan transporteras resurser från dotterbolag till
              huvudbolag eller till andra sidobolag, utan att kapitalet finns
              där. Staten kan också gå in och ersätta tillfälligt, och sedan
              ska bolaget återbetala.
            </seg>
            <seg n="b43c6c1f">
              Nu hoppas jag innerligt, och jag är helt övertygad om att alla
              andra här också gör det, att vi ska vara förskonade från denna
              typ av stora olyckor. Hittills har vi varit förskonade i Sverige,
              och jag skulle vilja säga att det beror på den rigorösa lagstiftning
              om kontroller som finns här när det gäller kärnkraftverken. Men
              det måste naturligtvis finnas en ekonomisk trygghet för alla som
              blir skadelidande, och det är därför regeringen arbetar med att
              ta fram en proposition så att vi kan få den lagstiftning till
              stånd som riksdagen har beslutat om.
            </seg>
          </u>
          <note type="speaker" n="62c7297c">
            Anf. 177 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-2c14366bcda1874d-2" n="7691cde2">
            <seg n="b5355597">
              Herr talman! Det är ju bra att en proposition är på väg som tar
              hänsyn till det som riksdagen redan har beslutat om. Jag vet att
              Margareta Cederfelt inte ville tala om siffror, men om det här
              ska följa den lagstiftning som kammaren redan har beslutat om
              är det ett ansvar som bara är fyra gånger högre än det som råder
              i dag, bortåt 12 miljarder.
            </seg>
            <seg n="1dc12a3b">
              Vi vet att 12 miljarder på inga sätt kommer att kunna täcka en
              stor kärnkraftsolycka. Det är inga pengar över huvud taget i händelse
              av en större olycka. Om man då ska prata om ett obegränsat ansvar,
              var ligger det? Hur ska det finansieras av de här bolagen? Går
              en reaktor i luften kan man anta att de flesta tillgångar har
              försvunnit i och med olyckan.
            </seg>
            <seg n="7ddbc555">
              Hur ska man då finansiera och stå för det obegränsade ansvaret
              som regeringen talar om? Det förstår inte jag.
            </seg>
          </u>
          <note type="speaker" n="2df83dda">
            Anf. 178 MARGARETA CEDERFELT (M) replik:
          </note>
          <note n="b1ec8c9b">
            Herr talman! Jag refererar till det som står i betänkandet, i
            regeringens skrivelse och i tidigare propositioner i ärendet.
          </note>
          <u who="unknown" xml:id="i-075a69c6da74d6a7-2" n="0bb1c8a8">
            <seg n="2153d908">
              Det handlar om ett obegränsat ansvarstagande. Det handlar om
              att det finns försäkringar som går in och täcker. Det handlar
              om att staten går in och tillfälligt tillskjuter resurser som
              bolaget sedan är skyldigt att återbetala. På så sätt fungerar
              det fullständiga ansvarstagandet.
            </seg>
            <seg n="22797d66">
              Återigen: Vi kan inte ha nog med debatter i denna viktiga fråga.
              Inte heller kan vi förringa den lagstiftning som finns. Därför
              ser jag fram emot att vi kommer att få en proposition till riksdagen.
              Allra helst skulle jag vilja se att de länder som inte har ratificerat
              den förändrade Parisöverenskommelsen gör det så snart som möjligt.
              En eventuell kärnkraftsolycka känner inte av de nationella gränserna.
              Den drabbar en stor del av världen, och därför behövs internationella
              överenskommelser. Vi ska inte förledas att tro att svensk lagstiftning
              skyddar oss helt och fullt.
            </seg>
          </u>
          <note type="speaker" n="742bca8a">
            Anf. 179 MARIANNE BERG (V) replik:
          </note>
          <u who="marianne_berg_22ebf4" xml:id="i-574e2f38f96837e7-1" n="1682755c">
            <seg n="0cf2ed9c">
              Herr talman! Margareta Cederfelt sade i sitt anförande att vi
              lever i ett modernt samhälle och att energi behövs. Vi producerar
              ju även överskott av energi. Hon sade också att det är lätt att
              säga att kärnkraften ska avvecklas nu. Därför undrar jag när Margareta
              Cederfelt tycker att kärnkraften ska avvecklas.
            </seg>
          </u>
          <note type="speaker" n="99792122">
            Anf. 180 MARGARETA CEDERFELT (M) replik:
          </note>
          <u who="unknown" xml:id="i-1d4433c3d764a687-21" n="0bb1c8a8">
            <seg n="d505f316">
              Herr talman! Låt mig säga att det egentligen inte är den frågan
              vi debatterar utan frågan om ersättningsrätt. Jag kan dock, för
              att vara artig, säga att jag vill se en avveckling av kärnkraften
              den dagen den kan ersättas av andra energislag. Dessförinnan är
              det orealistiskt att tala om att vi ska avveckla kärnkraften.
              Det är därför vi satsar på forskning. Det är därför det satsas
              på utbildning inom området. Det är därför vi måste se till att
              vi har alternativ.
            </seg>
            <seg n="83ee8195">
              Jag vill betona att det är viktigt att vi har försäkringslösningar
              så att människor kan känna sig säkra.
            </seg>
          </u>
          <note type="speaker" n="4e4991c8">
            Anf. 181 MARIANNE BERG (V) replik:
          </note>
          <u who="marianne_berg_22ebf4" xml:id="i-574e2f38f96837e7-2" n="1682755c">
            <seg n="41ed0dc8">
              Herr talman! Då ska jag inte vara ohövlig, utan låt oss gå in
              på skadestånden. Det handlar om ansvarsfrågan, vilken de två tidigare
              talarna tagit upp. Även jag tog upp den i mitt anförande. De 12
              miljarderna är en struntsumma. Om en olycka händer, var finns
              då pengarna? Om kostnaderna uppgår till flera hundra miljarder,
              tycker Margareta Cederfelt att skattebetalarna ska stå för dem?
            </seg>
          </u>
          <note type="speaker" n="b9e110b4">
            Anf. 182 MARGARETA CEDERFELT (M) replik:
          </note>
          <u who="unknown" xml:id="i-1d4433c3d764a687-22" n="0bb1c8a8">
            <seg n="975c0ed9">
              Herr talman! Det jag sagt är att det finns ett obegränsat ansvar.
              Det innebär att det är möjligt för den skadade eller dennes ombud
              att vända sig till anläggningsinnehavaren och kräva ersättning.
              Den garanterade ersättningen kan krävas direkt från den som har
              försäkringen. Ansvarsförhållandet är tydligt. Att driva verksamheten
              utan en försäkring går inte. Det är helt omöjligt.
            </seg>
          </u>
          <note type="speaker" n="25616484">
            Anf. 183 NINA LUNDSTRÖM (FP):
          </note>
          <note n="95063d74">
            Herr talman! Jag vill börja med att yrka bifall till utskottets
            förslag i betänkandet och avslag på reservationen. Som Margareta
            Cederfelt sade behandlar vi motioner från allmänna motionstiden,
            och många av motionerna behandlas förenklat.
          </note>
          <u who="nina_lundstrom_bfbd4f" xml:id="i-e5603735a55e425c-0" n="42e4dfc1" prev="i-e89066ff4943a45c-0">
            <seg n="fb4056d3">
              Jag tänkte ta upp två frågor, frågan om barnförsäkringar och
              naturligtvis frågan om radiologiska olyckor. Utskottet är enigt
              om barnförsäkringar, vilket är mycket glädjande. Avseende radiologiska
              olyckor finns en reservation.
            </seg>
            <seg n="3b4dc944">
              Herr talman! Vad beträffar barnförsäkringar skulle jag inledningsvis
              vilja tacka Jessika Vilhelmsson och Carina Ohlsson samt kansliet
              för det arbete som gjorts och görs inom ramen för uppföljning
              och utvärdering i utskottet. Uppföljning och utvärdering är väldigt
              viktigt och dessutom ett bra verktyg för att vi ska få mer kunskap
              i frågor som rör utskottets beredningsansvar. Vi som kommer från
              kommunpolitiken är vana vid att exempelvis årsredovisningar debatteras
              i kommunfullmäktigeförsamlingar. Det är bra att följa upp hur
              tidigare beslut utvecklas. Det är viktigt också i riksdagen även
              om uppföljningen är mer komplicerad. Dessutom sker uppföljning
              genom andra fristående organ där också myndigheternas verksamhet
              granskas.
            </seg>
            <seg n="9fc70c4f">
              När det gäller barnförsäkringar beslutade utskottet i februari
              2012, som ett led i civilutskottets arbete med uppföljning och
              utvärdering, att göra en övergripande inventering av försäkringsbolagens
              hantering av barnförsäkringar och bolagens praxis vad gäller beslut
              om försäkring. Det ersätter naturligtvis inte regeringens arbete
              med uppföljning. Den 21 mars 2013 presenterades resultatet av
              inventeringen i rapporten Kontraheringsplikt vid tecknandet av
              barnförsäkringar . Rapporten innehåller en kartläggning av hur
              försäkringsbolagen hanterar ansökningar om barnförsäkringar och
              bolagens praxis på området.
            </seg>
            <seg n="4938dd4c">
              Under arbetets gång har författaren till denna rapport gjort
              vissa iakttagelser som redovisas i rapporten. Iakttagelserna handlar
              om barns försäkringsskydd i allmän och privat försäkring, försäkringsbolagens
              riskbedömningar vid individuell barnförsäkring, kontraheringspliktens
              påverkan på andelen beviljade barnförsäkringar, tillämpning av
              undantagsregeln i kontraheringsplikten, försäkringsskydd genom
              gruppförsäkring, rättsläget när det gäller tillämpningen av kontraheringsplikten,
              nya försäkringslösningar som utvecklats samt kontraheringsplikten
              i framtiden. Utskottet har hållit sammanträde och lyssnat på synpunkter
              från de olika aktörerna.
            </seg>
            <seg n="0a9ac328">
              När det gäller motioner om barnförsäkringar har utskottet inte
              någon annan principiell uppfattning än motionärerna beträffande
              angelägenheten av att så många barn som möjligt bör få tillfälle
              att tecknas för en barnförsäkring och att det är en angelägen
              fråga att försäkringsbolagen hanterar barnförsäkringar på ett
              korrekt sätt.
            </seg>
            <seg n="230dc4bc">
              Vad slutligen gällde frågan om preskriptionstidens längd delade
              utskottet regeringens uppfattning i proposition 2010/11:173, nämligen
              att preskriptionstiden för personskador inte bör förlängas utöver
              de 30 år som följer av den reviderade Pariskonventionen varför
              också ett sådant motionsyrkande avstyrktes. Riksdagen följde utskottets
              förslag. Utskottet anser, herr talman, att det i dag inte finns
              skäl att frångå de tidigare ställningstagandena.
            </seg>
            <seg n="12d58d2f">
              Vi i Folkpartiet anser att det är viktigt att värna aktiebolagslagens
              principer, men vi anser också att förorenaren ska betala. Det
              är en viktig princip inom alla områden. Den här debatten handlar
              om radiologiska olyckor, men ibland tenderar debatten att bli
              en fråga om kärnkraft eller inte kärnkraft. Det är dock inte frågan
              i denna debatt.
            </seg>
            <seg n="3526d607">
              Jag noterar i reservationen att det finns en vilja från vissa
              partier i kammaren att höja beloppsgränserna, men i reservationen
              anges inte var beloppsgränsen i så fall ska ligga. Jag noterar
              också att reservanterna vill att regeringen ska återkomma. Det
              står följande, herr talman: Vi anser därför att regeringen bör
              verka för att höja nivån på finansieringen av det obegränsade
              skadeståndsansvaret.
            </seg>
          </u>
          <note n="4582b194">
            Herr talman! Låt mig så gå över till frågan om radiologiska olyckor.
            Denna fråga har debatterats många gånger i kammaren, även nyligen.
            Utskottet avstyrkte liknande motionsyrkanden i lagstiftningsärendet
            om den nya lagen om ansvar och ersättning vid radiologiska olyckor.
            Utskottet vidhöll våren 2011 i betänkandet 2010/11:CU16 sina ställningstaganden
            i lagstiftningsärendet om den nya lagen om ansvar och ersättning
            vid radiologiska olyckor och avstyrkte ett motionsyrkande om ansvarsgenombrott.
            Riksdagen följde utskottets förslag. Frågan om ansvarsgenombrott
            debatterades i kammaren i samband med betänkandet.
          </note>
          <note n="884783c0">
            Även våren 2012 stod utskottet i betänkande 2011/12:CU3 fast
            vid de ställningstaganden om ansvarsbeloppets storlek, ansvarsgenombrott
            och ansvaret för sjukvårdskostnader efter en radiologisk olycka
            som utskottet gjorde i samband med lagstiftningsärendet om den
            nya lagen om ansvar och ersättning vid radiologiska olyckor. Också
            ett motionsyrkande rörande regeringens möjlighet att göra ekonomiska
            åtaganden till staten avstyrktes.
          </note>
          <note n="0b12cb3c">
            Därmed, herr talman, yrkar jag återigen bifall till utskottets
            förslag i betänkandet och avslag på reservationen.
          </note>
          <note type="speaker" n="e3292122">
            Anf. 184 OLA JOHANSSON (C):
          </note>
          <u who="ola_johansson_09875f" xml:id="i-988b2469e8cceffd-0" n="2e76a426">
            <seg n="d2883fc8">
              Herr talman! I februari 2009 träffade Alliansen en historisk
              överenskommelse om en hållbar energi- och klimatpolitik för miljö,
              konkurrenskraft och trygghet. Det innebar att decennier av osäkerhet
              kring energipolitiken kombinerat med att en utveckling av förnybar
              energi som oavsett regeringsunderlag varit näst intill obefintlig
              tog slut, decennier av oförmåga att göra verkstad av det beslut
              som fattades i folkomröstningen. Marianne Berg kallade dessa regeringar
              väldigt träffande för kärnkraftskramare. Jag vill påminna om att
              de i flera fall stöddes av Vänsterpartiet.
            </seg>
            <seg n="59b0da24">
              Sedan dess har mycket hänt. Vi producerar till exempel sju terawatttimmar
              vindkraft. Det ska jämföras med en terawattimme innan Alliansen
              tillträdde 2006. Det här är ingen energidebatt, som någon sade
              tidigare, men det måste ändå tjäna som en bakgrund till de årligen
              återkommande debatterna om skadeståndsansvar vid radiologiska
              olyckor. Vi har verkligen åstadkommit en förändring. En sådan
              förändring har gjorts möjlig just genom att radiologisk verksamhet
              fortsatt är en del av kraftproduktionen, men då under strikt begränsande
              villkor vad gäller omfattningen, antalet reaktorer och driften.
            </seg>
            <seg n="8ea7fa1b">
              Från att ansvaret från kraftägarna varit näst intill obefintligt
              har vi nu, i och med den här historiska överenskommelsen, nått
              till ett obegränsat skadeståndsansvar och utöver det krav på garantier
              som ska täcka konsekvenserna av en olycka i form av personskador
              och förstörelse.
            </seg>
            <seg n="d90bfed3">
              De gällande reglerna, som vi nu ändrar på, bygger på en lagstiftning
              från 1968, då den socialdemokratiska regeringen inledde marschen
              in i kärnkraftsberoendet. Då var det inte tal om att ställa krav
              på reaktorägarna. De skulle stöttas till varje pris!
            </seg>
            <seg n="cd06a2d7">
              Som väl är så är det inte bara vi i Sverige som har haft ett
              grönt kärnkraftsmotstånd som har lett till ökande säkerhetskrav
              och andra villkor. De europeiska länderna är enligt Pariskonventionen
              överens om att det ska vara möjligt att ställa krav motsvarande
              7 miljarder kronor eller mer. Centerpartiet och regeringen menar
              att det inte räcker. För att starta krävs det således garantier
              motsvarande 11 miljarder kronor, och som sagts utöver det en möjlighet
              att mäta ut resten av de tillgångar som finns i ägarbolaget. Garantierna
              är högt ställda just därför att man vill motverka risken att ägarbolagen
              står med tomma fickor den dagen som ansvaret ska utkrävas. Dessutom
              måste det finnas sakförsäkringar, och där är det ägarbolaget som
              ska vara förmånstagare, inte moderbolaget eller någon annan än
              just ägarbolaget.
            </seg>
            <seg n="37ce1dbc">
              I de värsta av fallen inser nog alla att det inte finns några
              försäkringar eller garantier i världen som skulle räcka för att
              ersätta den förödelse som vore följden av en riktigt allvarlig
              olycka. Några här har nämnt dem som redan har skett. Det är inte
              heller troligt att ett ansvarsgenombrott i det läget skulle ge
              så hemskt mycket mer.
            </seg>
            <seg n="83fef8a9">
              Det är bland annat därför som Centerpartiet fortfarande har som
              mål att Sverige ska bli oberoende av kärnkraften. Inom en generation
              menar vi att Sverige har en möjlighet att driva och utveckla samhället
              med 100 procent förnybar energi. Det är för kommande generationers
              skull som vi vill ställa om till ett fossiloberoende, klimatneutralt
              samhälle som inte lämpar över skulder, avfallsproblematik och
              klimatpåverkan på kommande generationer, på framtiden.
            </seg>
            <seg n="f665e39f">
              Det är så, herr talman, som vi i Centerpartiet tacklar frågan
              om årtal, belopp och preskriptionstider genom att ersätta kärnkraften
              med annan kraftproduktion så snart det är möjligt.
            </seg>
            <seg n="f628771e">
              Det som framförs här i en gemensam reservation från Miljöpartiet,
              Socialdemokraterna och Vänsterpartiet är som att väcka orimliga
              förväntningar på vad som är möjligt att åstadkomma. Det är som
              att säga hur långt ett snöre är eller hur stort universum är.
              Lika svårt är det att beräkna kostnaderna för en stor radiologisk
              olycka, ett omfattande världskrig eller andra av människan orsakade
              mänskliga katastrofer eller naturkatastrofer. Det finns ingen
              gräns, och så länge det inte gör det kan man alltid bjuda över
              och föreslå något som är mer, bättre, mindre eller någonting annat
              som i praktiken blir svårt att genomföra, för att inte tala om
              hur svårt det kommer att bli för er tre att en gång komma överens
              om det här om det någonsin skulle bli aktuellt.
            </seg>
            <seg n="e76ba8ce">
              Principen i den här försäkringsfrågan är att det är förorenaren
              som ska betala och som ska ta det fulla ansvaret. Inte nog med
              det; redan i förväg ska den visa att den har en beredskap genom
              att garantera det här beloppet. Utöver det har de stater som står
              bakom konventionen ett solidariskt ansvar som gör att det i själva
              verket handlar om 15 miljarder kronor som ska garanteras och som
              det ska ersättas med.
            </seg>
            <seg n="f040e411">
              Som framgår här väntar vi på att de tre återstående länderna
              under 2013, kanske någon gång in på 2014, ska ratificera konventionen
              och tilläggsprotokollet som medger att vi kan utkräva ett större
              ansvar än vad vi kan i dag med den föråldrade lagstiftningen från
              1968. Sverige är inte ensamt om att trycka på dessa länder, och
              utöver de 13 EU-medlemmar som har ratificerat är det Norge och
              Turkiet som omfattas av Pariskonventionen. Sverige kan inte ensamt
              gå före utan är beroende av att de övriga, om det skulle behövas,
              kan komma överens om att göra de ändringar som behövs av beslutet
              om konventionen från 2004. Detta om det mot förmodan skulle dröja
              innan Storbritannien, Belgien och Italien ansluter sig och ratificerar.
            </seg>
            <seg n="c742e69a">
              Herr talman! Jag har ägnat min talartid åt den här frågan eftersom
              det är det här som det finns önskan från partierna om att debattera.
              I huvudsak är vi ense om det mesta inom detta område som rör ersättningsrätten.
              Frågan om barnförsäkringar har uppmärksammats av utskottets uppföljningsgrupp
              och en del talare här. Vi har fått en gemensam bild av på vilket
              sätt utbudet av barnförsäkringar anpassats till kontraheringsplikten,
              som det kallas, som betyder att inget försäkringsbolag kan neka
              någon att teckna en försäkring. Jag har egen erfarenhet av svårigheten
              att teckna försäkringar för mina barn och det på grund av ganska
              lindriga besvär av astma, atopisk hy och andra hudbesvär hos dem.
              Man kan föreställa sig hur det varit för dem som vill försäkra
              barn med hjärnskador och utvecklingstörningar, tidigt födda barn
              eller barn som från början har en nedsättning av sin hjärt- och
              lungfunktion. Det är bra att det i dag verkar vara fler barn än
              tidigare som försäkras till ordinarie villkor. Det här är ett
              område som vi måste fortsätta följa noga så att avsikten med den
              förändrade lagen uppnås.
            </seg>
            <seg n="99e40955">
              Jag vill därför passa på att tacka civilutskottets uppföljningsgrupp
              som tagit initiativet till den här rapporten, som redovisades
              för utskottet för någon månad sedan. Vi har gemensamt i utskottet,
              över partigränserna, tagit ett ansvar för att ta initiativ till
              ytterligare skärpningar om det skulle visa sig att den här utvecklingen
              ändå inte leder till att alla barn i fortsättningen kommer att
              vara möjliga att försäkra.
            </seg>
          </u>
          <note type="speaker" n="b828278e">
            Anf. 185 JAN LINDHOLM (MP) replik:
          </note>
          <u who="jan_lindholm_6c3791" xml:id="i-63b66796cf967ed6-3" n="1e5995d5">
            <seg n="f3e8e10d">
              Herr talman! Jag tycker att det är viktigt att vi håller oss
              till fakta. De decennier av osäkerhet på energipolitikens område
              som Ola Johansson hänvisar till var den period då man hade en
              blocköverskridande överenskommelse mellan Centerpartiet och Socialdemokraterna.
              Det här var Vänsterpartiet över huvud taget inte inbjudet till,
              inte heller Miljöpartiet. Vi var aldrig inbjudna i den blocköverskridande
              energiuppgörelse som vi har haft i Sverige och som har gett säkerhet
              och stabilitet sedan 70-talet.
            </seg>
            <seg n="48fbb8d5">
              Ola Johansson hävdar att utöver de nämnda 12 miljarderna skulle
              det finnas ett krav på försäkringar. Man ska läsa på. § 30: En
              innehavare av en svensk anläggning ska ha en ansvarsförsäkring
              eller se till att annan ekonomisk säkerhet ställs. Det handlar
              alltså inte om några ytterligare pengar, utan det står i lagen
              hur man kan garantera dessa 12 miljarder. Som Margareta Cederfelt
              påpekade tidigare handlar det inte om belopp utan om dragningsrätter.
              Det är lite mer komplicerat. I den här lagtexten har man valt
              att först förklara det hela, och sedan talar man om euro i den
              svenska lagtexten. Det är alltså belopp som kan variera lite,
              men det finns en förklaring.
            </seg>
            <seg n="bc1ed081">
              Jag tycker att det är viktigt att vi inte vrider på fakta.
            </seg>
            <seg n="cb134da5">
              Jag kan också säga till Ola, vilket jag inte hann tidigare, att
              ordet obegränsat finns med en gång i lagstiftningen. Då handlar
              det inte alls om något belopp över 12 miljarder. I denna lagstiftning
              är det mycket klart och tydligt att det handlar om 12 miljarder,
              ingenting därutöver. Det obegränsade ansvaret är att om en bonde
              får sin mark förstörd och den marken är värderad till 12 miljarder
              har han rätt till hela summan 12 miljarder, inte bara en andel
              av den. På det viset är det obegränsat, alltså upp till det fulla
              värdet.
            </seg>
            <seg n="ca5bf97d">
              Men när det gäller ordet obegränsat i den här lagstiftningen
              har ni blivit lurade av Andreas Carlgren. Det har ingenting med
              något totalbelopp att göra.
            </seg>
          </u>
          <note type="speaker" n="65093d23">
            Anf. 186 OLA JOHANSSON (C) replik:
          </note>
          <u who="ola_johansson_09875f" xml:id="i-988b2469e8cceffd-1" n="2e76a426">
            <seg n="4bcea835">
              Herr talman! Det sista begrep jag inte, Jan Lindholm. Jag är
              ledsen, men jag är inte lika smart som du.
            </seg>
            <seg n="e8cc0106">
              Däremot lyssnar jag bra. Du hörde inte vad jag sade. När jag
              talade om ansvarsförsäkringar talade jag om vem som är förmånstagare
              till en ansvarsförsäkring. Jag blandade inte ihop summorna. Jag
              lade inte till några ansvarsförsäkringar utöver de 12 miljarder
              som vi har diskuterat. Det jag sade var att konventionsstaterna
              har förbundit sig till ytterligare 300 miljoner euro, vilket gör
              att vi kommer upp i summan 15 miljarder kronor. Det var det jag
              sade.
            </seg>
            <seg n="58828ab8">
              När det gäller tiden direkt efter folkomröstningen var jag också
              med på den tiden. Det gick ganska många år innan det över huvud
              taget gjordes några blocköverskridande överenskommelser. Det var
              flera regeringar på 80-talet som inte tog sitt ansvar i den delen.
            </seg>
          </u>
          <note type="speaker" n="0a8f7dcd">
            Anf. 187 JAN LINDHOLM (MP) replik:
          </note>
          <u who="jan_lindholm_6c3791" xml:id="i-63b66796cf967ed6-4" n="1e5995d5">
            <seg n="4a33067e">
              Herr talman! Socialdemokraterna har haft en energiuppgörelse
              sedan 1977 med Centerpartiet. Men okej vi kan lämna det.
            </seg>
            <seg n="ed09e5f3">
              Oavsett vad Ola Johansson nu påstår att han har sagt finns det
              inte något ansvar utöver de 12 miljarderna. Det gör inte det.
              Då kommer frågan här: Anser Centerpartiet att det nu är helt okej
              att villkoren är så olika för aktieägarna i Vattenfall, Eon och
              Fortum?
            </seg>
            <seg n="8e3b02d2">
              Det förhåller sig ju på det sättet att ni inte accepterar idén
              om ett ansvarsgenombrott. Ni gör inte det. Och ett ansvarsgenombrott
              föreligger när det gäller staten som aktieägare, eftersom allt
              ansvar utöver dessa 12 miljarder nu är det 3 miljarder som Sverige
              ska vara med och dela på med de andra europeiska länderna därutöver
              alltså överskridande belopp, hamnar på aktieägaren staten i Vattenfall.
              Alltså råder det ett ansvarsgenombrott.
            </seg>
            <seg n="66479d43">
              Nu har debattörerna från regeringssidan sagt att de inte förstår.
              Det är väl ett sätt att försvara sig om man inte vill förstå,
              för det här är väldigt enkelt.
            </seg>
            <seg n="a6edfc9c">
              Vi har tre bolag, huvudägare till Oskarshamn, Forsmark och Ringhalsgruppen,
              och de äger lite olika delar. Aktieägarna i det ena företaget
              får betala allt utöver 12 miljarder. De andra slipper betala en
              enda krona utöver 12 miljarder. Det är väl väldigt enkelt att
              förstå. Alltså råder det faktiskt ansvarsgenombrott för aktieägarna
              till Vattenfall men inte till de andra.
            </seg>
            <seg n="182dea24">
              Är det rättvisa konkurrensförhållanden? Hur mycket skulle det
              kosta att försäkra det här ansvaret? Det är inte utrett. Det är
              ett gigantiskt stöd till ägarna av Eon och Fortum, men inte till
              Vattenfall. Är det vettigt som ägare att ha en sådan ägarstyrning?
            </seg>
          </u>
          <note type="speaker" n="08dcacde">
            Anf. 188 OLA JOHANSSON (C) replik:
          </note>
          <u who="ola_johansson_09875f" xml:id="i-988b2469e8cceffd-2" n="2e76a426">
            <seg n="500c5cc6">
              Herr talman! Retoriska frågor besvarar jag inte.
            </seg>
            <seg n="822ee50a">
              Jan Lindholm beskrev en verklighet i Miljöpartiets förslag. Om
              jag hörde rätt sade Jan Lindholm att aktieägare inte skulle drabbas.
              Nu säger han att aktieägaren kommer att drabbas vid ett ansvarsgenombrott.
              Han beskrev också en verklighet där ägarbolagen var fristående
              bolag. Vilka äger aktierna i de fristående bolagen? Jo, det gör
              ju i så fall ägaren, och det handlar om ett aktieägarförhållande.
            </seg>
            <seg n="67b565a5">
              Jag tror att Jan Lindholm väl illustrerar komplikationerna med
              att skapa en sådan här lagstiftning.
            </seg>
            <seg n="9a86d3ca">
              Sedan vill jag läsa upp vad som står i betänkandet på s. 5: Vidare
              ska staten tillsammans med andra konventionsstater betala ytterligare
              ersättning till skadelidande med högst 300 miljoner euro. Genom
              den nya lagen höjs alltså den sammanlagda garanterade ersättningen
              från 6 miljarder kronor till 1 500 miljoner euro (ca 15 miljarder
              kronor). Statens återkravsrätt gentemot anläggningshavare är obegränsad.
            </seg>
            <seg n="bebb353b">
              Detta innebär således att jag har rätt och Jan Lindholm har fel.
            </seg>
          </u>
          <note type="speaker" n="2bfedcc5">
            Anf. 189 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-2c14366bcda1874d-3" n="7691cde2">
            <seg n="9f645509">
              Herr talman! Jag får hoppas att mina frågor inte blir alltför
              retoriska så att jag kan få svar på dem.
            </seg>
            <seg n="9c7c5a85">
              Jag kan börja med att konstatera att 1968 var jag inte ens påtänkt.
              Vid folkomröstningen 1980 kanske jag låg i mammas mage jag kommer
              inte riktigt ihåg vilket datum den var. Jag väljer därför att
              inte ta något ansvar för vad som sades då.
            </seg>
            <seg n="620fd7a3">
              När vi ändå pratar om dessa frågor och har en centerpartist i
              talarstolen måste jag fråga, herr talman, hur han ser på det faktum
              att en centerpartistisk miljöminister i april 2011 lovar att denna
              lagstiftning ska träda i kraft vid årsskiftet 2011/12. Han står
              alltså i samma talarstol som denne centerpartist och lovar att
              denna lagstiftning ska träda i kraft. Vi har fortfarande inte
              sett någon lagstiftning. Det skulle jag vilja ha svar på först
              av allt.
            </seg>
          </u>
          <note type="speaker" n="686de93a">
            Anf. 190 OLA JOHANSSON (C) replik:
          </note>
          <u who="ola_johansson_09875f" xml:id="i-988b2469e8cceffd-3" n="2e76a426">
            <seg n="bb6f1659">
              Herr talman! Den frågan var inte retorisk. Det går att läsa sig
              till svaret. Det handlar om ratificeringen av tilläggsprotokollet
              till Pariskonventionen från 2004 som inte alla stater som står
              bakom Pariskonventionen ännu har godkänt. Det innebär att vi väntar
              på Italien, Belgien och Storbritannien. Belgien och Storbritannien
              förväntas ratificera det under detta år. I det underlag som jag
              kan läsa står det att Italien har val 2013, och vi vet hur det
              gick med det valet. Sannolikt kan det dröja.
            </seg>
            <seg n="68ff6954">
              Det gläder mig då att Margareta Cederfelt har fått besked som
              inte jag har fått i mitt underlag som innebär att det finns tankar
              och funderingar på att förbereda en proposition på detta område.
              Vi ser fram emot det, och det är härligt att vi kan förlita oss
              på att regeringen tar frågan på allvar.
            </seg>
          </u>
          <note type="speaker" n="408d1558">
            Anf. 191 JONAS GUNNARSSON (S) replik:
          </note>
          <u who="jonas_gunnarsson_287854" xml:id="i-2c14366bcda1874d-4" n="7691cde2">
            <seg n="1191dd56">
              Herr talman! Ja, redan i propositionen och den lagstiftning som
              beslutades 2010 står det att om det drar ut på tiden kan regeringen
              sätta delar av lagstiftningen i kraft. Det har man ännu inte gjort,
              och det är anmärkningsvärt med tanke på hur lång tid det har tagit.
            </seg>
            <seg n="f7c6c70c">
              Jag förstår mig inte på Centerpartiets hållning i den här frågan,
              herr talman. Man talar sig varm för kärnkraftsnedrustning, och
              det är jättebra här är vi helt överens. Kärnkraften är en omodern
              och vedervärdig energikälla som vi aldrig kan överblicka konsekvenserna
              av om det händer en olycka eller vad som kommer att hända med
              avfallet. Det är en vedervärdig energikälla, och det är vi överens
              om.
            </seg>
            <seg n="2ce52e14">
              Men då sätter sig Centerpartiet ihop med Folkpartiet, som också
              de tar denna energiöverenskommelse som en framgång och säger:
              Nu kan vi bygga nya kärnkraftverk! Centerpartiets ingång i det
              hela var ju att det skulle bli för dyrt därför att man skulle
              utöka ansvaret för kärnkraftsinnehavarna. Man skulle sluta subventionera
              kärnkraften genom att frånta dem ansvaret. Men nu skulle det bli
              så dyrt att det inte skulle byggas några nya kärnkraftverk.
            </seg>
            <seg n="4637b6cb">
              Hur går det ihop att ha företrädare från två olika partier i
              samma regering som tolkar samma lagstiftning på så fruktansvärt
              olika sätt? Det förstår inte jag. Och jag förstår inte vad Centerpartiet
              vinner på detta.
            </seg>
          </u>
          <note type="speaker" n="6109406e">
            Anf. 192 OLA JOHANSSON (C) replik:
          </note>
          <u who="ola_johansson_09875f" xml:id="i-988b2469e8cceffd-4" n="2e76a426">
            <seg n="baea8f74">
              Herr talman! Vad Centerpartiet vinner på detta är tämligen ointressant.
              Det är vad Sverige, mänskligheten, miljön och klimatet vinner
              på detta som är den intressanta frågan. Jag kunde i mitt anförande
              konstatera att vindkraften efter 2006 har ökat från en terawattimme
              till sju terawatttimmar. Det är det påtagliga resultatet av denna
              överenskommelse som gör att vi nu står och diskuterar gränser
              för försäkringsbelopp, som är en väldigt viktig detalj i energiöverenskommelsen.
            </seg>
            <seg n="f8847d30">
              Hade jag fått ställa en retorisk fråga, vilket jag inte får,
              hade den i så fall handlat om verkligheten när det gäller ansökningar
              om ny kärnkraft. Ännu så länge är ingen sådan ansökan inlämnad.
              Det vi ser är en utveckling av förnybar energi i väldigt stor
              skala i större skala än vad vi någonsin har sett under någon regering
              under annan ledning. Det ska bli intressant att se vilka besked
              som i praktiken kommer ut av ledarskap i de samlade oppositionspartierna
              kring den här frågan.
            </seg>
          </u>
          <note type="speaker" n="b436e0c8">
            Anf. 193 ROLAND UTBULT (KD):
          </note>
          <u who="roland_utbult_bfeef4" xml:id="i-0b867cd1452486fc-0" n="07fd2042">
            <seg n="62adab28">
              Herr talman! Jag yrkar bifall till utskottets förslag och avslag
              på reservationen. Vi behandlar nu civilutskottets betänkande CU10
              Ersättningsrätt med 17 motioner, varav 14 behandlas förenklat.
              De har alltså varit uppe tidigare under mandatperioden. Jag vill
              framför allt ta upp frågan om barnförsäkringar. Det kanske är
              bra eftersom vi nu har talat om radiologiska olyckor under nästan
              hela debatten.
            </seg>
            <seg n="6fb9e006">
              Barnförsäkringar är en fråga som jag tror ligger alla varmt om
              hjärtat. Det visade sig inte minst när riksdagens utredningstjänst
              presenterade resultatet av den utredning om barnförsäkringar som
              beställdes av utskottet för cirka ett år sedan. Vid den presentationen
              fanns det ett mycket stort engagemang.
            </seg>
            <seg n="43ad495f">
              För oss kristdemokrater har detta varit en fråga som vi drivit
              under lång tid. En av mina kolleger, Ragnwi Marcelind, drev den
              här frågan på sin tid. Hon är nu statssekreterare hos Maria Larsson.
            </seg>
            <seg n="9c33866e">
              Riksdagens utredningstjänst riktar in sig i sin utredning på
              kontraheringsplikten, som innebär att försäkringsbolagen inte
              får vägra någon att teckna en personförsäkring, däribland barnförsäkringar,
              som bolaget normalt tillhandahåller allmänheten såvida man inte
              åberopar särskilda skäl. Barn med funktionsnedsättning eller för
              tidigt födda barn, adoptivbarn eller barn med väldigt låg födelsevikt
              liksom barn med hörselskada kan komma i kläm, och det finns ett
              antal som nekas barnförsäkring.
            </seg>
            <seg n="cab07478">
              Vad det alltså handlar om är följande, och nu citerar jag från
              riksdagens utredningstjänst: Det förefaller som om intentionen,
              att försäkringsbolagen endast i undantagsfall ska avslå en begärd
              försäkring, inte helt har uppfyllts. Det finns alltså brister
              här.
            </seg>
            <seg n="fcd38e36">
              Alla barn i Sverige omfattas av socialförsäkringen, men eftersom
              samhällets skydd inte räcker till så blir barnförsäkringarna ett
              komplement. Det handlar om en kombinerad sjuk- och olycksfallsförsäkring
              som går ut vid 25 års ålder, då den kan övergå till en mer vuxenrelaterad
              försäkring.
            </seg>
            <seg n="2d1f19e4">
              För en förälder jag har själv två söner och har naturligtvis
              haft att göra med den här försäkringen, även med att det bröt
              vid 25 års ålder är det naturligtvis mycket viktigt att kunna
              teckna en barnförsäkring som ett komplement till samhällets skydd.
              Därför är det också intressant att den kontraheringsplikt som
              vi arbetat för och som satt press på försäkringsbolagen resulterar
              i att det kommer nya försäkringslösningar på marknaden.
            </seg>
            <seg n="c65853ad">
              Det finns ett bolag som har gått före med en barnförsäkring för
              alla barn. Den generella riskbedömningen förkortas och förenklas,
              och för de barn som har diagnoser som kan leda till framtida problem
              i form av ohälsa eller funktionshinder skapas en försäkringslösning
              som ersätter allt det som inte noterats vid försäkringstillfället
              eller det som händer inom sex månader, en så kallad kvalificeringstid.
            </seg>
            <seg n="c1bd80ac">
              Ersättningsnivåerna är desamma för friska och för redan insjuknade
              barn. Premien för barnförsäkringen med kvalificeringstid är 35
              kronor högre per månad än för helt friska barn. Om jag har förstått
              det aktuella försäkringsbolaget rätt vill man gärna att föräldrar
              tecknar försäkringen redan under graviditeten, eller direkt när
              barnet är fött.
            </seg>
            <seg n="6cabf46e">
              Men vi är inte nöjda. Det finns fortfarande försäkringsbolag
              som säger nej till barn som inte uppfyller villkoren. Försäkringsbolagen
              skulle kunna anpassa villkoren eller höja premien, men icke. I
              många fall görs det inte. Det är naturligtvis oerhört viktigt
              att vi fortsätter att sätta press på de här bolagen.
            </seg>
            <seg n="4d016f59">
              Av alla som vill teckna en barnförsäkring får 7 procent avslag.
              Beslutet överklagas, och 5 procent får så småningom acceptans
              medan 2 procent blir utan försäkringslösning. Regeringen har aviserat
              att man under mandatperioden ska utvärdera och följa upp kontraheringsplikten,
              som ju infördes för åtta år sedan.
            </seg>
            <seg n="95afa244">
              När det gäller övrig motionsbehandling i betänkandet vill jag
              bara säga att jag stöder utskottets ställningstaganden.
            </seg>
          </u>
          <note type="speaker" n="4ffdb02f">
            Anf. 194 JAN LINDHOLM (MP):
          </note>
          <u who="jan_lindholm_6c3791" xml:id="i-63b66796cf967ed6-5" n="1e5995d5">
            <seg n="a79bf116">
              Herr talman! Den här debatten handlar om skadeståndsansvar, i
              huvudsak skadeståndsansvar för kärnkraften. Det är inte någon
              energipolitisk allmändebatt, även om företrädarna för regeringssidan
              har försökt att föra debatten dit.
            </seg>
            <seg n="c0649908">
              Det är viktigt att vi har rätt uppgifter om saker och ting. De
              bolag som i lagstiftningen kallas för anläggningshavare är inga
              dotterbolag till vare sig Vattenfall, Eon eller Fortum. De är
              självständiga bolag. De ägs inte bara av de här tre bolagen utan
              även av andra bolag. Jag vet att i Fortum ägs 1 procent av Skellefteå
              Kraft detta är bara en kuriosakunskap. Det är de här bolagen som
              tecknar detta enligt lagen mycket tydliga ansvar. Det uppgår till
              ett antal dragningsrätter, som enligt lagstiftningen motsvarar
              1,2 miljarder euro, alltså ungefär 12 miljarder kronor, brukar
              vi säga.
            </seg>
            <seg n="a1cc45db">
              Ansvaret är alltså begränsat till detta belopp. Det finns inget
              därutöver. Att prata om försäkringar är bara bullshit.
            </seg>
            <seg n="5f780fd2">
              Att ordet obegränsat används i lagstiftningen beror på att för
              den skada som inträffar är man ansvarig upp till hela dess värde.
              Men när de 12 miljarderna är slut finns det ju inga mer pengar
              att ta av. Det är detta som vi i oppositionen diskuterar. Det
              är därför vi vill ha ett ansvarsgenombrott, och det är därför
              det blir så fel när ni från regeringssidan frågar vilket takbelopp
              vi ska ha i stället.
            </seg>
            <seg n="edb453c3">
              Vi vill ju ha ett ansvarsgenombrott, och vi vill alltså ha ett
              obegränsat ansvar på riktigt. Då försöker ni konstruera ett fantasifoster
              och säga att det inte går, men detta finns redan i Tyskland. Där
              finns det en lagstiftning separat för just anläggningshavare och
              ansvarsgenombrott i just den relationen. Därför tycker jag att
              de argument som ni har i betänkandet är felaktiga och grundar
              sig på osaklighet.
            </seg>
          </u>
          <note type="speaker" n="df64d7c4">
            Anf. 195 OLA JOHANSSON (C) replik:
          </note>
          <u who="ola_johansson_09875f" xml:id="i-988b2469e8cceffd-5" n="2e76a426">
            <seg n="1e49db24">
              Herr talman! Detta är riktigt spännande!
            </seg>
            <seg n="708028e8">
              Det är möjligt att jag var lite otydlig i mitt anförande. Som
              jag sade där nämnde Jan Lindholm att vi inte ska uppfatta det
              som att det Miljöpartiet föreslår är något som innebär att vanliga
              aktieägare drabbas.
            </seg>
            <seg n="e903aa79">
              Nu beskriver han den här verkligheten med de fristående ägarbolagen,
              som ägs inte bara av en moder eller kanske inte alls av en moder
              utan av olika aktörer. Det kan vara enstaka energibolag. Det kan
              vara Jan Lindholm själv, och det kan vara ytterligare konstellationer
              av aktieägare som motsvarar bilden av de parter som alltså inte
              kommer att drabbas av Jan Lindholms förslag.
            </seg>
            <seg n="c9b6c48a">
              Då är min fråga: Vad menar Jan Lindholm då med att inga aktieägare
              kommer att drabbas om det är den här typen av ägarbolag som åsyftas,
              som har flera olika ägare, som inte har en moder och som inte
              ingår i en koncern?
            </seg>
          </u>
          <note type="speaker" n="0db85cc4">
            Anf. 196 JAN LINDHOLM (MP) replik:
          </note>
          <u who="jan_lindholm_6c3791" xml:id="i-63b66796cf967ed6-6" n="1e5995d5">
            <seg n="3235eae5">
              Herr talman! Det man från majoritetens sida säger i betänkandet
              är att detta skulle drabba aktiebolag i annan verksamhet i Sverige.
              Det har vi aldrig för avsikt att det ska göra. Vi vill ha en särskild
              lagstiftning just för den här verksamheten, just för ägarna till
              anläggningshavarna inte till aktieägarna i Scania, Volvo eller
              liknande. De berörs inte av det här.
            </seg>
            <seg n="f00feab0">
              Vi menar att det är orimligt att man under de här åren kan lyfta
              ut oerhörda värden ur den här verksamheten. Man gör det inte genom
              utdelning utan genom att man har vad man kan kalla för ett oligopolförhållande.
              Man styr alltså priserna på den el man får från de här anläggningarna,
              som man därigenom tjänar mycket pengar på. De kan göra detta utan
              att ha ansvar. Där menar vi att vi måste ha ett ansvarsgenombrott,
              så att det faktiskt är de bolag som sitter på resurserna som blir
              betalningsskyldiga om det händer något utöver de 12 miljarderna
              som de måste garantera i en försäkring. Någon ska betala därutöver,
              och det ska inte vara de svenska skattebetalarna. Det är vår avsikt.
            </seg>
          </u>
          <note type="speaker" n="f073c541">
            Anf. 197 OLA JOHANSSON (C) replik:
          </note>
          <u who="ola_johansson_09875f" xml:id="i-988b2469e8cceffd-6" n="2e76a426">
            <seg n="2e8dc07f">
              Herr talman! Vi kan vara överens om att det är en god ambition
              att inte skattebetalare, det vill säga normala skattebetalare
              som inte ens äger aktier i något, ska drabbas. Men det Jan Lindholm
              försöker beskriva är utformningen av det här ansvarsgenombrottet.
            </seg>
            <seg n="f741159e">
              Hur ska man kunna skapa en lagstiftning som i någorlunda paritet
              med svensk bolagsordning kan reglera att det är de ansvariga som
              drabbas, inte de som inte är ansvariga? Hur ska en sådan lagstiftning
              utformas? Det är väldigt viktigt för dem som lyssnar på den här
              debatten att förstå hur Jan Lindholm kan påstå att vi ska utforma
              en lagstiftning som inte drabbar normala aktieägare utan andra
              aktieägare.
            </seg>
            <seg n="4225624a">
              Hur menar Jan Lindholm att det här ansvaret och definitionen
              av ansvaret ska särskiljas? Vad är det som säger att inte Scania
              har ett ansvar, om det nu skulle vara så att de är aktieägare?
              Vad är det som säger att ett kraftbolag har ett ansvar eller inte
              har ett ansvar om det kraftbolaget ägnar huvuddelen av sin verksamhet
              åt att producera vindenergi men äger en del i ett företag som
              producerar kärnenergi?
            </seg>
          </u>
          <note type="speaker" n="1b5cf75b">
            Anf. 198 JAN LINDHOLM (MP) replik:
          </note>
          <u who="jan_lindholm_6c3791" xml:id="i-63b66796cf967ed6-7" n="1e5995d5">
            <seg n="80348d64">
              Herr talman! Det är ett intressant resonemang som Ola Johansson
              för. Men jag tycker inte att det är så komplicerat som han försöker
              göra det.
            </seg>
            <seg n="89165292">
              Aktieägarna i de anläggningshavande bolagen, alltså de som äger
              anläggningshavaren, måste naturligtvis räkna med detta. Det skulle
              faktiskt kunna stå i den här lagen; det skulle inte behöva vara
              mer komplicerat än så. De får naturligtvis räkna med att det är
              en högriskaktie som de har köpt. Den kanske blir värdelös. Men
              jag menar att det förekommer på aktiemarknaden att folk förlorar
              de pengar de har investerat. Låt oss säga att det nu skulle vara
              så att Ola Johansson äger aktier i Fortum eller Oskarshamns kraftbolag.
              De kan faktiskt bli värdelösa i ett sådant här läge.
            </seg>
            <seg n="166d4f0b">
              Jag tycker inte att det är märkvärdigt.
            </seg>
          </u>
          <note n="97a46562">
            Överläggningen var härmed avslutad.
          </note>
          <note n="5589a4d9">
            17 § Bank-, försäkrings- och kreditupplysningsfrågor
          </note>
          <note n="526edcaf">
            Föredrogs
          </note>
          <note type="speaker" n="bd7e410f">
            Anf. 199 BO BERNHARDSSON (S):
          </note>
          <u who="bo_bernhardsson_12449e" xml:id="i-bdb38a6001156940-0" n="f5378590">
            <seg n="cb9eeb60">
              Herr talman! Bank- och finansmarknadsfrågorna rymmer, för att
              uttrycka sig försiktigt, stor dramatik. De befinner sig, kan man
              säga, i centrum av finanskriserna och den europeiska krisen, som
              fortfarande pågår.
            </seg>
            <seg n="3c8bc7af">
              Även om dagens ärende behandlar ganska olika motioner, uppsamlade
              från allmänna motionstiden, rör det också de övergripande större
              frågorna om hur finansmarknaden ska kunna reformeras och regleras
              så att den blir långsiktigt hållbar på nationell nivå, på europeisk
              nivå och på global nivå. Det är viktiga frågor.
            </seg>
            <seg n="2747e9e0">
              Det är inte rimligt att vi har en bank- och finanssektor där
              riskerna har socialiserats, församhälleligats, och där skattebetalare
              och bankkunder för stå för riskerna, men där vinsterna och vinstmöjligheterna
              förblir privata.
            </seg>
            <seg n="0ece2914">
              Det pågår alltså ett omfattande arbete för att komma till rätta
              med de här problemen. Det handlar om skärpta kapitalkrav och bättre
              krishantering. Det handlar inom EU och eurozonen om att eventuellt
              skapa vad som kallas en bankunion, etablera gemensam tillsyn för
              att förebygga nya kriser och krishanteringsramverk som ska kunna
              ta hand om finanskriser när de ändå uppstår. Det handlar om att
              så långt det är möjligt hålla skattebetalare och bankkunder skadeslösa
              och om att ägarna måste ta sitt ansvar i banksektorn.
            </seg>
            <seg n="fc906b76">
              På nationell nivå arbetar Finanskriskommittén för att se över
              våra egna regelverk och krishanteringsrutiner.
            </seg>
            <seg n="55147f78">
              En fråga som diskuteras är bankdelning, detta i akt och mening
              att separera vanlig bankverksamhet från mer hasardbetonade aktiviteter.
              Finansutskottet har här bestämt sig för att arrangera en utfrågning
              med anledning av den så kallade Liikanenrapporten.
            </seg>
            <seg n="5827f361">
              Jag säger bara detta för att understryka att det är ett starkt
              fokus på de här frågorna, kanske inte så mycket i dag när vi behandlar
              det här betänkandet men i riksdagsarbetet över huvud taget, i
              det arbete vi utför i finansutskottet och det som vi gör i det
              europeiska sammanhanget. Det är verkligen någonting som finns
              i fokus och som kommer att fortsätta att vara där under lång tid.
            </seg>
            <seg n="c43f8b01">
              Det är viktigt att åstadkomma det som jag, med ett lånat uttryck
              från andra områden, kallar för en uthållig bank- och finanssektor,
              som vi kan leva med i det långa loppet.
            </seg>
            <seg n="cc3be920">
              Herr talman! En fråga som behandlas i betänkandet rör vikten
              av mångfald på bankmarknaden och då mer exakt hur sparbankerna
              ska kunna finansiera sig och i det sammanhanget om egenkapitalbevis
              är en idé att satsa på. Den frågan har vi haft uppe till behandling
              några gånger vid det här laget.
            </seg>
            <seg n="610b93bd">
              Regeringen har funderat och funderat ganska länge och har nu
              kommit fram till att det är svårt. Man lovar emellertid att tillsätta
              en utredning och på allvar ta sig an de här frågeställningarna.
              Vi låter oss i det här läget nöjas med det. Men med tanke på tempot
              i det här arbetet hittills lovar vi också att vi kommer att följa
              det här ganska noga och se till att arbetet på Regeringskansliet,
              om vi nu kan hjälpa till att få upp tempot, verkligen fortskrider
              som det är tänkt.
            </seg>
            <seg n="e4e1f78c">
              Vi socialdemokrater har en reservation. Den rör frågan om försäkringspremier
              och betalningsanmärkningar. Den har också funnits med ett tag
              i de här diskussionerna och när vi har behandlat den här typen
              av betänkanden.
            </seg>
            <seg n="428235a8">
              Vi tycker inte, för att uttrycka det kortfattat, att det är rimligt
              att den som har betalningsanmärkning ska få betala en högre premie
              för sina försäkringar. Vi tror inte att risken för brand eller
              vattenskada nödvändigtvis ökar för att en person av någon anledning
              vid något tillfälle inte har betalat sina räkningar i tid.
            </seg>
          </u>
          <note n="efe93630">
            Herr talman! Jag yrkar bifall till reservation nr 8 och i övrigt
            till förslaget i betänkandet.
          </note>
          <note type="speaker" n="6431f76b">
            Anf. 200 PER BOLUND (MP):
          </note>
          <u who="per_bolund_4dcd65" xml:id="i-936da2541478d5bb-0" n="b46add6e">
            <seg n="cdec735a">
              Herr talman! Jag vill börja med att säga att jag självklart står
              bakom samtliga Miljöpartiets reservationer, men för tids vinnande
              yrkar jag bifall bara till reservation nr 2.
            </seg>
            <seg n="92f82535">
              Precis som Bo Bernhardsson var inne på är banksektorn viktig
              för samhällsekonomin och också väldigt aktuell på grund av den
              svåra situation som finns på finansmarknaden just nu och som verkligen
              har lett till stora problem för bankkunderna och inte minst för
              de nationer som drabbas när bankerna får dålig ekonomi.
            </seg>
            <seg n="e240435b">
              Det kan vara intressant att gå tillbaka och fundera på hur banksektorn
              såg ut när man började använda banker. Bankerna skapades för att
              sköta vår in- och utlåning, och man hade en verksamhet som gav
              trygghet åt sparare och som gav kapital till investerare.
            </seg>
            <seg n="d6c4b0ad">
              Med tiden har den här inriktningen förskjutits mer och mer. Många
              banker håller inte alls på med den typen av verksamhet. Det är
              snarare det som kallas för investment banking, investmentbanker,
              som står för en stor del av verksamheten på bankmarknaden och
              finansmarknaden.
            </seg>
            <seg n="5da7b4f2">
              Det har sina positiva sidor, men det har också negativa aspekter
              som man måste vara medveten om. Det är framför allt så att det
              medför stora risker för ekonomin, eftersom investmentbanker rör
              sig med mycket större riskspridning i sina verksamheter och större
              risktagande.
            </seg>
            <seg n="7c958502">
              Det här kan få till följd, som vi har sett nu i eurokrisen och
              även i USA, att hela banker, när spekulationerna går åt fel håll
              och när man inte lyckas, skakas i sina grundvalar och riskerar
              att gå i konkurs.
            </seg>
            <seg n="07a43cca">
              Exempel på vidlyftig spekulation som har lett till bankkrascher
              har vi sett i många fall, till exempel Lehman Brothers i USA.
              Och ett antal olika banker har varit väldigt illa ute inom euroområdet.
            </seg>
            <seg n="a2b6f53a">
              När de här stora bankerna med vidlyftig utlåning hamnar i akuta
              ekonomiska problem drabbar det hela nationen och eventuellt hela
              den världsdel som bankerna agerar i. Det gör att man ofta tvingar
              staten att gå in eller till och med en hel eurozon att gå in och
              rädda banker för att inte bankkunderna ska drabbas orimligt hårt
              följden därefter skulle bli att landets ekonomi blir ohanterlig.
            </seg>
            <seg n="370f9ca3">
              Det är det som brukar kallas för en implicit bankgaranti, att
              bankerna blir så stora och så viktiga att man inte kan klara av
              att de går under.
            </seg>
            <seg n="27ea083a">
              Med tanke på de här stora riskerna och de stora problem som de
              här bankerna har genom att de tar så stora risker anser jag att
              samhällsekonomin behöver beskyddas från de här riskerna i möjligaste
              mån. Det är svårt, men det finns förslag som kan gå åt rätt håll
              i alla fall.
            </seg>
            <seg n="64f762a1">
              Ett sådant förslag kan vara att upprätta en tydlig gräns mellan
              det som man kan betrakta som traditionell bankverksamhet, alltså
              traditionella affärsbanker, och investmentbanker med en mycket
              mer riskabel verksamhet. En sådan lagstiftning har tidigare funnits
              i flera nationer, till exempel i USA och Storbritannien, men har
              tagits bort under den avreglering som rådde under 80- och 90-talen.
            </seg>
            <seg n="091bc6b4">
              För några år sedan kunde detta ses som ganska radikala krav här
              i riksdagen och i andra parlament. Nu är situationen en annan.
              Nu talar ledarartiklar i Financial Times om behovet av en bankdelning
              för hela EU. Nu har EU beslutat att tillsätta en kommission för
              att utreda möjligheten till en bankdelning inom hela EU. Michel
              Barnier, som är kommissionär för den inre marknaden, tillkännagav
              inför Europaparlamentet den 22 november 2011 att en sådan kommission
              kommer att verka framöver och komma med förslag som sedan kommer
              att hamna på parlamentets bord.
            </seg>
            <seg n="cf099687">
              Flera länder i Europa har på egen hand tagit steg i den här riktningen.
              I finansbranschens förlovade land Schweiz beslutade faktiskt parlamentet
              redan 2011 att införa en variant av bankdelning. I Storbritannien
              har en oberoende bankkommission också föreslagit en bankdelning,
              och det är ett förslag som nu behandlas vidare av parlamentet.
            </seg>
            <seg n="91f83d77">
              Från Miljöpartiets sida tycker vi att vi behöver ha ett bra underlag
              att gå till beslut på. Vi föreslår därför att regeringen ska tillsätta
              en utredning som får i uppdrag att föreslå och komma med exempel
              på hur en sådan här lagstiftning för uppdelning av den svenska
              banksektorn för att juridiskt tydligt separera affärsbanker från
              investmentbanker skulle kunna se ut och också hur man skulle kunna
              begränsa den statliga bankgarantin så att den bara gäller för
              affärsbankerna och inte för investmentbankerna. Med ett sådant
              underlag från regeringen skulle riksdagen ha möjlighet att fatta
              kloka beslut.
            </seg>
            <seg n="8776ad9a">
              Herr talman! Jag vill i det här sammanhanget också ta upp utvecklingen
              för de svenska sparbankerna, som är en annan del av det ärende
              vi pratar om.
            </seg>
            <seg n="d52f7e29">
              Den svenska sparbanksrörelsen har funnits en lång tid i Sverige,
              ända sedan 1800-talet. När den bildades runt 1820 fanns det nästan
              500 lokala sparbanker runt om i Sverige. I dag är bara ett sextiotal
              av de här bankerna kvar.
            </seg>
            <seg n="40841720">
              Trots att de är ganska få och ganska små fyller de här sparbankerna
              en viktig uppgift i Sverige. De sköts väl. De har en stor soliditet.
              De tar ofta små risker i sin kreditgivning och fungerar lika bra
              i lågkonjunktur som i högkonjunktur, till skillnad från många
              av de stora bankerna.
            </seg>
            <seg n="f462d430">
              Sparbankerna tar också ett stort ansvar för småföretag i de regioner
              där de verkar. Dessutom är de med och bidrar med stöd till många
              olika samhällsnyttiga verksamheter, till exempel kultur, näringslivsutveckling,
              forskning och utveckling i högskolor och mindre företag.
            </seg>
            <seg n="787d6e59">
              Miljöpartiet ser därför att det finns skäl att värna Sveriges
              sparbanker och se till att de har goda villkor för sin verksamhet
              och också en möjlighet att expandera, vilket de borde ha en bra
              möjlighet att göra nu när andra banker vacklar.
            </seg>
            <seg n="ddcdf147">
              Samtidigt ser vi i dag att utvecklingen på vissa håll går åt
              fel håll och att sparbankerna står inför flera stora utmaningar
              som de behöver möta. En sådan utmaning är att sparbankerna med
              dagens regelsystem har svårt att få ett kapital som man kan använda
              för att utveckla sin verksamhet. Ett förslag som här har diskuterats,
              precis som Bo Bernhardsson var inne på, är det som kallas för
              egenkapitalbevis för sparbanker. Det här har, som Bo var inne
              på, analyserats av regeringen under en lång tid. De har tagit
              god tid på sig att göra det. Men man har kommit fram till att
              det antagligen blir svårt att införa just den regleringen i Sverige,
              därför att det skulle kräva väldigt stora förändringar i den svenska
              lagstiftningen med långtgående följder.
            </seg>
            <seg n="7eabb9f8">
              Det kan mycket väl stämma. Men det är inte ett skäl att avvakta
              med att hitta lösningar på den här problematiken för sparbankerna.
              Man får inte släppa frågan, utan i stället måste man komma fram
              med andra alternativ för hur sparbankerna ska kunna ges möjlighet
              att expandera sin verksamhet. Finansutskottet har också i stor
              enighet markerat till regeringen att de måste komma med en snabb
              lösning på de här problemen. Jag utgår från att regeringen snarast
              möjligt återkommer med ett förslag på hur man kan lösa den här
              problematiken om man nu inte tycker att egenkapitalbevis är framkomlig
              väg.
            </seg>
            <seg n="c241a3b9">
              En möjlighet som bör ingå i en sådan utredning, tycker vi, är
              att kunna ge etableringslån till nyetablerade sparbanker. Det
              skulle i så fall vara lån till en marknadsmässig ränta. Vi tycker
              också att regeringen ska utreda möjligheten att uppmuntra etableringen
              av det som brukar kallas för en sparbankernas bank, en central
              sparbank som kan hjälpa till med de lokala sparbankernas behov
              till exempel när det gäller it-stöd och stabilitet.
            </seg>
            <seg n="b70fefbd">
              En sådan central sparbank finns i Norge. Den hjälper ungefär
              80 självständiga, lokala sparbanker som är utspridda i hela Norge
              och har där gett väldigt positiva effekter för sparbanksrörelsen.
              Jag ser ingen anledning till att man inte skulle kunna uppmuntra
              och se till att det uppstår en sådan sparbank även i Sverige.
            </seg>
            <seg n="47a711fd">
              Herr talman! Ett annat hot mot Sveriges sparbanker är den stora
              ökningen av regelbördan för bankerna som nu kommer från EU som
              en effekt av den eurokris vi är inne i. För att reglera finansmarknaderna
              som på många håll har löpt amok är många av de här regelverken
              helt nödvändiga. Men det finns en risk att för små och, som vi
              vet, säkra sparbanker kan de här regelverken både vara onödiga
              och också väldigt betungande.
            </seg>
            <seg n="399fab72">
              Därför vill vi att regeringen ska verka för att det regelverk
              som kommer och som kallas för Basel III-reglerna ska anpassas
              så att det inte ger alltför negativa effekter för den lokala sparbanksrörelsen
              och därmed missgynnar sparbankerna.
            </seg>
          </u>
          <note type="speaker" n="68a11088">
            Anf. 201 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-69d963231378f227-0" n="51401a8e">
            <seg n="caa69115">
              Herr talman! Även om vi står bakom alla våra reservationer yrkar
              jag för tids vinnande endast bifall till reservation 1. Jag kommer
              också att beröra endast den reservationen i mitt anförande.
            </seg>
            <seg n="9c08f61f">
              Vi talar alltså om bank-, försäkrings- och kreditupplysningsfrågor.
              Det jag kommer att tala lite grann om är dock hur kriminella använder
              sig av framför allt bank- och inkassoföretag och om den motion
              och den reservation vi har försöka förhindra detta.
            </seg>
            <seg n="a1527e73">
              Bluffaktorer är något som drabbar ofta små och medelstora företag,
              inte sällan i semestertider. Det har blivit en stor inkomstkälla
              för den organiserade brottsligheten. Av betänkandet kan man se
              att regeringen för närvarande utreder såväl behovet av ändringar
              i kreditupplysningslagen som frågan om bluffakturor. Gott så.
            </seg>
            <seg n="48645f31">
              Redan 2007 sade justitieministern att man skulle ta krafttag
              mot den här typen av verksamhet. Sedan dess har de anmälda brotten
              ökat med 300 procent. Vi tycker att det är dags att sluta utreda
              och i stället göra någonting åt det.
            </seg>
            <seg n="73d66eae">
              Jag kommer ihåg när jag själv var företagare. Jag började i mitten
              av 90-talet som Icahandlare. På den tiden kommunicerade man inte
              så mycket via mejl, utan det kom nästan dagligen fax. Då var det
              de här olika katalogföretagen som var på tapeten. De skickade
              ut fakturor på beställda katalogtjänster som inte existerade.
            </seg>
            <seg n="748c696a">
              Den verksamheten fortsätter än, 18 år senare. Det här är verksamheter
              som de kriminella organisationernas företag tjänar tiotals, hundratals
              miljoner på. Man skickar ut tiotusentals fakturor på ett par tusen
              upp till kanske 12 000 kronor till små och medelstora företag.
              Många betalar, och där har vi problemet.
            </seg>
            <seg n="5a58b039">
              De kriminella nätverken har lärt sig använda inkassoföretagen
              och banksystemet för att komma åt småföretagarna i det här fallet.
              Man skickar en faktura på en påstått beställd tjänst, oftast i
              semestertider och med väldigt kort betalningstid. När fakturan
              inte blir betald om den inte blir betald, vilket den tyvärr ofta
              blir kommer det en inkassopåminnelse med väldigt kort betalningstid.
              Betalar man inte som företagare vet man att man hamnar hos Kronofogden,
              och som företagare är det betydligt svårare att få bort en oskälig
              anmärkning hos Kronofogden än vad det är för en privatperson.
            </seg>
            <seg n="f7b0f9df">
              Det här är ett jätteproblem, så vad gör företagarna? De betalar
              den där fakturan på ett antal tusen kronor. Man kommer kanske
              inte ens ihåg om man har beställt tjänsten eller inte.
            </seg>
            <seg n="e4d2bcde">
              Vad vill vi då med vårt förslag? Vi vill att inkassoföretag som
              misstänker att det företag som anlitar deras tjänster sysslar
              med den här verksamheten ska vara skyldiga att inte ta inkassouppdrag
              för det företaget. Vi vill att banker i de fall de misstänker
              att det företag man upplåtit konto åt sysslar med den här verksamheten
              avslutar eller kanske ännu hellre spärrar dessa konton.
            </seg>
            <seg n="bb40b446">
              Vi kan inte låta det fortsätta längre. Vi kan inte heller låta
              regeringen fortsätta utreda frågan. Nu måste vi komma till skott.
              Det blir för de flesta små och medelstora företag inga jättebelopp,
              men det blir för de kriminella organisationerna hundratals miljoner
              om året som dras in på den här verksamheten.
            </seg>
            <seg n="c46a661e">
              Av den anledningen har vi föreslagit tre åtgärder.
            </seg>
            <seg n="85bf2311">
              Den första åtgärden är att inkassoföretagen inte kan ha så korta
              betalningstider. De måste förlänga betalningstiderna, eftersom
              den här typen av verksamhet oftast förekommer i semestertider.
              Det kan vara vikarier och oerfaren personal som ska hantera fakturabetalningen.
              De kanske inte vet och kanske inte vågar. Om man till exempel
              sparar fakturorna därför att man inte vet om man ska betala dem
              eller inte får man en påminnelse eller ett inkassouppdrag. Det
              skulle kunna vara så lång betalningstid att ordinarie personal,
              kanske chefen för bolaget eller verksamhetschefen, kommer tillbaka
              och kan säga: Nej, det där har inte vi beställt.
            </seg>
            <seg n="8a4ab8bb">
              Vi vill också att vi inte bara ska göra det möjligt för inkassoföretagen
              utan att vi ska ålägga dem att i de fall de misstänker att det
              är den här typen av verksamhet som pågår, eller att någon part
              på marknaden gör dem uppmärksamma på att det här företaget är
              ett bluffaktureföretag, inte få skicka ut inkassouppdrag för det
              företaget.
            </seg>
            <seg n="dde4c525">
              Samma sak gäller för bankerna. I de fall man görs uppmärksam
              på att det där företaget sysslar med den här typen av verksamhet
              får de inte bara en möjlighet utan en skyldighet att spärra och
              avsluta eventuella konton för att begränsa de här kriminella organisationernas
              möjligheter att syssla med just den här verksamheten.
            </seg>
            <seg n="a64bf2d5">
              I övrigt vill jag säga att jag förstår att man nu hänvisar till
              att det pågår en utredning och att man säger att det eventuellt
              ska komma ett förslag som ska ut på remiss under våren 2013. Vi
              vill se en snabb remissrunda. Vi vill se handfasta förslag, propositioner
              som gör att vi kan behandla de här frågorna i Sveriges riksdag,
              där vi kommer till ett snabbt beslut och får en lagändring till
              stånd. Sedan jag började som Icahandlare har det nu gått 18 år
              som den här verksamheten har fått fortgå. Nu kräver vi att det
              sker en förändring och en lagskärpning.
            </seg>
          </u>
          <note type="speaker" n="f3f14dc9">
            Anf. 202 ULLA ANDERSSON (V):
          </note>
          <u who="ulla_andersson_ab2816" xml:id="i-cd202f09defdfd85-0" n="165e0718">
            <seg n="870450e0">
              Herr talman! Cypern är väl det senaste exemplet på när en alltför
              stor banksektor och en finansmarknad får härja fritt. Nu verkar
              eurogruppen och även tyvärr en del moderater från Sverige anse
              att det är rätt att företag ska stå för en del av notan, det vill
              säga mindre företag som trädgårdsodlaren, ägaren till livsmedelsaffären,
              husfabrikanten och så vidare. Cypern menar vi är ytterligare ett
              exempel på att en bankdelningslag faktiskt behövs. Genom en bankdelningslag
              skulle insättarnas och även företagens pengar kunna skyddas. Med
              en bankdelningslag separeras ju bankernas stora spekulationsförluster
              bort. På så sätt kan viss bankverksamhet, det vill säga den mest
              nödvändiga och samhällsnyttiga delen, hållas i gång om än med
              något mindre stöd, kanske inte något stöd alls, för att kunna
              leva vidare.
            </seg>
            <seg n="abd537c5">
              Effekterna av finanskrisen 2008 är svåra att överblicka. Vi har
              produktionsbortfall på tusentals miljarder dollar, massarbetslöshet
              på 26 procent i Grekland, Spanien och Portugal och en ungdomsarbetslöshet
              på över 50 procent i en rad länder. Framtidsdrömmarna är bortsopade.
              Fattigdomen breder ut sig. Självmorden ökar. Det har till och
              med gått så långt att politiska partier nu försöker starta hälsocentraler
              för att rädda sitt folk, som i Grekland där partiet Syriza nu
              håller på att starta en sådan verksamhet.
            </seg>
            <seg n="54e8db05">
              De svenska bankerna, framför allt Swedbank och SEB, hade under
              en lång tid jagat marknadsandelar i Baltikum på ett mycket aggressivt
              sätt. I denna jakt tog de enorma risker i sin kreditgivning, risker
              som de kunde ta på grund av för låga kapitaltäckningskrav och
              eftersom det finns en implicit garanti från svenska staten att
              inte låta banker som dessa gå omkull. De var ju nära konkurs.
              Det var de bara några timmar ifrån 2009.
            </seg>
            <seg n="ea0cca97">
              Även om nu svenska banker har byggt upp ett större eget kapital
              och kapitaltäckningsreglerna skärpts är det långt ifrån hållbart
              utifrån den verksamhet de bedriver. Vänsterpartiet står bakom
              de ökade kapitaltäckningskraven men tycker egentligen att en nivå
              på 20 procent hade varit mer rimlig, eftersom det också är en
              nivå som man har forskat sig fram till efter kraschen i USA.
            </seg>
            <seg n="f37e9644">
              Nu har våra banker utdelningsfest, och regeringen säger att det
              är lugnt. De är välkapitaliserade. Men om vi skulle titta lite
              på hur det faktiskt ser ut: I Swedbank är de totala tillgångarna,
              vilket för bankerna är samma sak som utlånade pengar, 1 847 miljarder
              kronor. Det backas upp av 106 miljarder som är aktieägarnas kapital.
              Resten, hela 94 procent, är alltså skulder.
            </seg>
            <seg n="977a9317">
              Den som vill köpa en bostad skulle som mest få låna 85 procent.
              Om Swedbank skulle lyda under samma lånetak skulle aktieägarna
              behöva skjuta till 171 miljarder kronor. Det säger en del om vilka
              risker som finns i svensk bankverksamhet, särskilt med tanke på
              att vi har en banksektor som har en omsättning som är över fyra
              gånger vår bnp.
            </seg>
            <seg n="b9a1d4b2">
              Med högre kapitaltäckningskrav kommer vi en liten bit på väg
              mot en säkrare verksamhet, men vi har absolut inte löst problemet.
              Det grundläggande som behöver göras är faktiskt en bankdelningslag.
            </seg>
            <seg n="b4bbf7aa">
              I de flesta länder i alla länder skulle jag vilja säga finns
              en implicit garanti från statens sida för att man inte kommer
              att låta sådana här stora institut gå omkull. Det är också en
              förklaring till att vissa bolag har kunnat växa sig så stora att
              de har blivit too big to fail. Irland, Spanien, Portugal, Lettland
              och Island är några stater jag kan nämna som har drabbats hårt
              av den struktur som i dag råder, där staterna garanterar systemviktiga
              bankers verksamhet. Det är ganska lätt för bankerna att riskera
              skattebetalarnas pengar. Och självklart är det mumma för finanskapitalet
              att veta att skattebetalarna bär förlusterna medan de själva tar
              vinsterna.
            </seg>
            <seg n="ea4a85ac">
              De här implicita eller uttalade statliga garantierna som också
              Sverige har innebär en kraftig subvention av storbankernas upplåningskostnader,
              en subvention som också snedvrider konkurrensen på hela bankmarknaden,
              vilket gör att mindre banker har väldigt svårt att konkurrera
              på lika villkor med de här stora bankerna. Garantierna innebär
              också att storbankernas egna kreditgivare inte alls granskar de
              här storbankerna på samma sätt, eftersom de vet att det finns
              någon där bakom, så att säga.
            </seg>
            <seg n="c24bebab">
              Riksbanken har uppskattat värdet på den svenska implicita garantin
              till 30 miljarder per år för de fyra storbankerna. Genom att du
              och jag garanterar deras verksamhet lånar de själva billigare,
              motsvarande en ränta på 30 miljarder kronor lägre per år, än vad
              de annars skulle ha gjort. Det motsvarar ungefär hälften av storbankernas
              sammanlagda vinster. Man kan också se att det finns motsvarande
              studier i andra länder som har kommit fram till samma resultat.
            </seg>
            <seg n="986a8989">
              Regeringen brukar säga att vi har stabilitetsfonden. Man kan
              ju säga att de egentligen inte har så mycket med varandra att
              göra. Men regeringen säger också att de årliga avgifter som bankerna
              betalar till fonden för den subvention som den implicita garantin
              ändå innebär i snitt är 3 miljarder kronor, vilket ska jämföras
              med subventionen på 30 miljarder. De betalar 3 miljarder men tjänar
              30 miljarder tio gånger så mycket per år alltså.
            </seg>
            <seg n="153e4c42">
              Problemet med dagens finansiella sektor och de stora instituten
              är inte bara att de är för stora för att tillåtas gå i konkurs,
              de är också för stora för att rädda. Det kunde vi se på Island.
              Vi kan se det på Cypern. Vi skulle kunna se det i Luxemburg. Alla
              de länderna har ju en banksektor som är mångfalt större än deras
              bnp. Även om staterna skulle gå in med stora kapitaltillskott,
              och därmed få stora budgetunderskott som en direkt konsekvens,
              skulle det bli en väldigt utsatt situation för de här ländernas
              befolkningar.
            </seg>
            <seg n="f4140b33">
              Om vi skulle titta på hur det skulle vara i Sverige skulle vi
              få se att vi har en balansomslutning på fyra gånger Sveriges bnp,
              vilket också gör att vi ligger i toppskiktet när det gäller storlek
              på finanssektorn. En så stor finanssektor, oavsett hur strikt
              reglerad den är, utgör en allvarlig risk för vår makroekonomiska
              stabilitet. Därför menar vi att det behövs en bankdelningslag.
            </seg>
            <seg n="56f68746">
              Storbritannien har tillsatt en utredning och är på väg i den
              riktningen. Island har fattat ett sådant beslut, och vi menar
              att Sverige borde gå i den riktningen. Det är glädjande att den
              rapport som Liikanen har lagt fram också tar upp det beslutet
              som ett alternativ för att lösa finanskrisen. Jag hoppas också
              att det arbetet kommer att fortskrida. Det verkar så på de signaler
              vi får.
            </seg>
            <seg n="16aa324f">
              Låt oss titta på bankerna. I Sverige är det ingen som vet hur
              stora de investmentdelarna är i affärsbankerna. Det är beklagligt
              i sig när vi säger att vi jobbar med finansiell stabilitet i Riksbanken.
              Ändå vet man inte hur stora spekulationsdelarna är. I Storbritannien
              är de enormt stora, ungefär fyra sjättedelar av balansomslutningen.
              Så stora är de väl inte i Sverige, men det säger ändå något om
              hur stora problem det kan vara.
            </seg>
            <seg n="853d86fc">
              Det finns ytterligare en anledning till varför det ska vara en
              bankdelningslag, nämligen att bankernas nuvarande affärsmodeller
              bygger på att de dels placerar pengarna för kundernas räkning,
              dels handlar för egen räkning. Det i sig är en stor intressekonflikt.
              Bankerna kan faktiskt dra nytta av privatpersoners insättningar,
              som delvis är försäkrade genom den statliga insättningsgarantin
              för att ägna sig åt mycket stora och riskabla finansiella spekulationer.
              Detta leder till betydande intressekonflikter och bidrar till
              att öka instabiliteten i det finansiella systemet. Därför tycker
              även vi, liksom Miljöpartiet tidigare har krävt, att man borde
              tillsätta en utredning som separerar traditionell bankverksamhet
              från så kallad investmentverksamhet. Vi är glada att också Miljöpartiet
              nu driver frågan. Jag tror att det kommer att genomföras i en
              rad länder framöver. Man måste göra något åt finanssektorn, och
              det här är det mest grundläggande man kan göra.
            </seg>
            <seg n="c8b3ecc3">
              Jag vill också säga några ord om sparbankerna. De är en oerhört
              viktig resurs för den regionala utvecklingen och ett medel för
              att öka bankkonkurrensen, även om man inte alls kan konkurrera
              på samma villkor. Det är också en bankrörelse med god lokalkännedom,
              en bred demokratirörelse och har god soliditet.
            </seg>
            <seg n="cf4b788d">
              Vi har länge krävt egenkapitalbevis i sparbankerna. Det var efter
              påtryckningar från oss som regeringen tillsatte utredningen. Den
              tog två år längre än vad den skulle ha gjort, och sedan kom man
              fram till att det fanns en del problem med förslaget. Det visste
              vi om. Hade regeringen ringt till oss kunde vi ha talat om att
              problemen fanns. Jag tror att den politiska viljan inte riktigt
              fanns för att genomföra det förslaget.
            </seg>
            <seg n="17601ed3">
              Nu har utskottet ställt sig bakom våra skrivningar, där vi kräver
              att nästa utredning ska gå skyndsamt till. Det är vi glada för.
              Därför har vi valt att inte reservera oss på den punkten, men
              egentligen skulle jag väl ha haft ett särskilt yttrande för att
              lyfta upp de förslag som vi i övrigt har motionerat om. Egentligen
              behöver jag inte ta upp förslagen eftersom Per Bolund redan har
              tagit upp dem. Jag är glad att Miljöpartiet nästan har kopierat
              vår motion, och jag hoppas att fler kommer att gå i de spåren.
              Vi ska göra vad vi kan för att landsbygden ska få bättre konkurrensmöjligheter.
              En viktig del är att stärka sparbankerna och skapa möjligheter
              för fler sparbanker och få ett större kapital.
            </seg>
          </u>
          <note n="14babc2b">
            Jag yrkar bifall till reservation 3.
          </note>
          <note type="speaker" n="8a705dc8">
            Anf. 203 LOTTA OLSSON (M):
          </note>
          <u who="lotta_olsson_97d0d6" xml:id="i-a34e16719960661e-0" n="e4a35996">
            <seg n="1003005b">
              Herr talman! Betänkandet behandlar 39 motioner, och jag vill
              börja med att yrka bifall till förslaget i betänkandet och avslag
              på samtliga motioner. Jag ska motivera varför.
            </seg>
            <seg n="24874448">
              Flera motioner behandlar kreditupplysning och bluffakturor, vilket
              är viktiga frågor att bevaka och styra både politiskt och lagstiftningsmässigt.
              Att upplysning kan ges till den som behöver men att upplysningen
              samtidigt inte misstolkas eller är inaktuell är avgörande.
            </seg>
            <seg n="34b1bce9">
              Bluffakturor är också ett hett ämne, som särskilt sommartid är
              ett problem då många fakturor betalas av vikarier. Både kreditupplysning
              och bluffakturor är frågor som Justitiedepartementet nu bereder,
              vilket utskottet välkomnar.
            </seg>
            <seg n="cead9cd2">
              Vänsterpartiet har motionerat om att det skyndsamt behöver tillsättas
              en parlamentarisk utredning för att utreda en separering av traditionell
              bankverksamhet och så kallad investmentverksamhet. Motionären
              menar att detta behövs för att staten inte ska subventionera storbanker,
              vilket behövs för att skydda samhället från stora bankkonkurser.
              Motionären menar att staten ska öka sitt ägande av bankverksamhet
              då staten ändå behövs vid bankkriser och att staten behöver utreda
              förutsättningar för att inrätta en ny statlig investeringsbank.
            </seg>
            <seg n="add954ae">
              Det finns dock sedan 2008 regler runt stöd till kreditinstitut
              i kris och en särskild fond, nämligen Stabilitetsfonden. Stabilitetsfonden
              är byggd, och byggs upp, via avgifter från bankerna till fonden.
              Finanskriskommittén arbetar nu vidare med hur det finansiella
              systemet ska säkras för kriser.
            </seg>
            <seg n="48759722">
              Ett delbetänkande har redovisats för utskottet i januari 2013.
              Det är ett förslag där man redogör för att Stabilitetsfonden och
              bankkrisreserven bör slås samman samtidigt som man fortsätter
              att ta ut delade avgifter. Kommitténs förslag om krishanteringsramverket
              ska slutredovisas senast den 31 maj 2013. Därför finns det i dag
              ingen anledning att föregå den utredningen.
            </seg>
            <seg n="a86f7b08">
              Motionen angående egenkapitalbevis som ännu ett finansieringsalternativ
              till dagens bankverksamhet har grundligt diskuterats. Att införa
              egenkapitalbevis på samma sätt som i Norge är problematiskt. Egenkapitalbevisen
              påminner om aktier, och i och med det blir regelverket i förhållande
              till aktier svårt att implementera.
            </seg>
            <seg n="692605f3">
              Finansdepartementet har efter genomgång kommit fram till att
              förslaget inte är förenligt med kraven i sparbankslagen, nämligen
              att sparbanker inte ska drivas med vinstintresse. Det kravet skulle
              behöva tas bort för att införa egenkapitalbevis. En intressekonflikt
              skulle skapas av att dels ge god utdelning på egenkapitalbevisen,
              dels enligt nuvarande banklag främja sparande. Vidare är det svårt
              att se hur nuvarande regler som säkerställer att banker bygger
              upp tillräckligt med kapital förenas med god utdelning på egenkapitalbevisen.
            </seg>
            <seg n="82183881">
              Regelverket för banker blir svårt att hålla åtskilt från regelverk
              i försäkringsbolag och föreningar. Regelverket för andra finansieringsformer
              kopplade till aktier skulle i så fall också behöva ses över. Regeringen
              är dock lyhörd och kommer att tillsätta en ny utredning för att
              snarast se över hur sparbankerna ytterligare ska kunna säkra sin
              finansiering. Utgångspunkten för nya förslag måste bygga på att
              förslagen är kostnadsneutrala mellan olika finansieringsformer.
              Bankväsendet i Sverige ska dessutom vara anpassat till det europeiska
              samarbetet. Basel III-reglerna som här är styrande är under förhandling
              i parlamentet, och utskottet vill inte föregå dessa förhandlingar.
            </seg>
            <seg n="2d3bb5fa">
              Utskottet har avstyrkt en motion angående säkring av kontantmedel,
              med hänvisning till att frågan utreds efter ett tillkännagivande
              i januari i år. Kontanthandeln är viktig som betalningsmedel,
              och handel med kontanter måste fungera väl. Därför är det av vikt
              att frågan utreds både grundligt och med ett brett perspektiv.
              Människor ska känna sig säkra på att kontanthandeln fungerar.
            </seg>
            <seg n="9ab9be2f">
              Vad avser motionen angående så kallad högfrekvenshandel, det
              vill säga handel efter systemanalyser av data och signaler från
              marknaden, varpå order och handel sker omedelbart som reaktion
              på en analys, är fenomenet uppe till förhandlingar i rådet på
              EU-nivå.
            </seg>
            <seg n="c3025619">
              Problemen med hushållens höga skuldsättning har tagits upp i
              flera motioner. Vänsterpartiet har i sin motion lagt fram förslaget
              att kunder ska erbjudas låneavtal som utgår från reporäntan och
              att kunden vid anmodan ska kunna få en redogörelse från banken
              om vilka avtal banken ingått de senaste tre månaderna avseende
              den rörliga tremånadersräntan.
            </seg>
            <seg n="29fb0902">
              I budgetpropositionen för 2013 skriver regeringen att en stabil
              och väl fungerande finansiell sektor är en förutsättning för investeringar,
              produktion, sysselsättning och sparande. De finansiella kriserna
              har varit mycket kostsamma och är hotfulla mot både landets ekonomi
              och landets utveckling. Regeringen har inte bara haft som avsikt
              att säkra det finansiella systemet och bankernas möjlighet att
              klara kriser via att höja banktäckningskraven, utan också perspektivet
              att stärka konsumenternas intressen har funnits.
            </seg>
            <seg n="72f3e362">
              Från hösten 2010 finns rekommendationer från Finansinspektionen
              att belåningen vid fastighetsköp inte ska överstiga 85 procent
              av marknadsvärdet. Efter detta har också bankföreningarna rekommenderat
              att låntagare bör amortera på den del av lånen som överstiger
              75 procent av marknadsvärdet. Finansinspektionens rekommendationer
              har haft effekt; vi kan nu vid en stickprovsundersökning se att
              enbart 11 procent av hushållen i dag har en belåningsgrad över
              85 procent. Så har det inte sett ut tidigare.
            </seg>
            <seg n="1c0a4063">
              Trenden med ökad skuldsättning i bolån är bruten. Vi håller sakta
              på att gå från en kultur där man belånar sig högt till en kultur
              där man sparar först. Det är i dag också möjligt på ett annat
              sätt, eftersom skatterna på arbete och sparkapital har sänkts.
              Den förändring i synsätt på privat kapitalbildning som tillkommit
              under alliansregeringen gör att det i dag är möjligt för vanligt
              folk att spara och amortera på ett annat sätt än tidigare. Skatten
              på arbete har sänkts och så även skatten på företagande, fastigheter
              och förmögenhet. Vi går från en låna-kultur till en spara-först-kultur.
            </seg>
            <seg n="5a3e7857">
              Arbetet på området är dock inte klart. Finansinspektionen har
              till uppgift att se över hur bankkundernas insyn kan ökas. Vidare
              pågår lagstiftningsarbete för att söka finna en mer rättvis modell
              vid tidigare inlösen av lån, så kallad ränteskillnadsersättning.
            </seg>
            <seg n="5a401a5b">
              Angående sms-lån, vilket är ett stort problem vad gäller ungas
              skuldsättning, har Finansdepartementet remitterat en departementsskrivelse
              med förslag till en ny lag om konsumentkrediter. Förslaget innebär
              att tillstånd kommer att krävas från Finansinspektionen för att
              få driva snabblåneverksamhet. Bara företag som antingen är aktiebolag
              eller ekonomiska föreningar kommer att kunna få tillstånd. Tillståndsplikten
              kommer att öka genomlysningen av snabblåneföretagens verksamhet.
              Förslaget är en del i regeringens arbete för att stärka konsumentskyddet
              vid kreditgivning.
            </seg>
            <seg n="b692e64c">
              Sammanfattningsvis: Det pågår mycket utredningsarbete inom dessa
              viktiga områden.
            </seg>
          </u>
          <note type="speaker" n="e0d886b3">
            Anf. 204 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cd202f09defdfd85-1" n="165e0718">
            <seg n="643adfdc">
              Herr talman! Timmen är sen, och jag misstänker att det är flera
              i denna kammare som känner sig lite sega nu när vi har varit i
              gång i 13 timmar, men eftersom det inte är så ofta man får diskutera
              en bankdelningslag i kammaren tänker jag faktiskt passa på.
            </seg>
            <seg n="3c2b9d38">
              År 2009 hade vi två banker som var väldigt nära att gå i konkurs.
              Allting var förberett och klart för att de skulle göra det, och
              det var inte första gången vi har varit med om detta förut. Nu
              hade vi turen att det inte skedde.
            </seg>
            <seg n="309f4f2d">
              Vi har en banksektor som är fyra gånger vår bnp. Ingen vet hur
              stora de så kallade investmentdelarna och spekulationsdelarna
              är, men man tror att de omsätter ungefär motsvarande vår bnp,
              alltså 3 000 miljarder kronor. Det är ganska mycket pengar, eller
              hur? Vi vet också att även om de har höjt kapitaltäckningen är
              det en väldigt liten andel av den stora, totala omsättningen.
              Det är alltså en väldigt stor risk uppbyggd i bankverksamheten,
              och även hela deras beteende sätter hela samhällen i gungning.
              Detta är en banksektor och en finanssektor som har tillåtits att
              växa ohämmat, och det leder till en osund ekonomi.
            </seg>
            <seg n="ee16da1d">
              Vänsterpartiet har i flera år drivit kravet på en bankdelningslag,
              och fler och fler börjar diskutera det. Vi ser också att fler
              och fler länder tar upp frågan. Moderaterna säger dock nej. Jag
              skulle vilja veta: Vad är argumenten?
            </seg>
          </u>
          <note type="speaker" n="57b88a62">
            Anf. 205 LOTTA OLSSON (M) replik:
          </note>
          <u who="lotta_olsson_97d0d6" xml:id="i-a34e16719960661e-1" n="e4a35996">
            <seg n="d013e618">
              Herr talman! Vi ser att det efter den stora finanskrisen 2008
              har tillkommit regelförändringar som gör att bankerna i dag har
              en ökad skyldighet att vara kapitalstarka och att skaffa sig kapital.
              Att däremot skilja ut den ena verksamheten från den andra inom
              en bank vill vi inte göra.
            </seg>
            <seg n="6fd66918">
              Vi ser en kulturförändring. Detta är inte enbart ett Sverigedilemma,
              utan det är ett Europadilemma och kanske ett dilemma för en stor
              del av världen. Det har funnits en övertro på vilka pengar man
              kan låna ut och få tillbaka. Jag vill ändå hänvisa till att det
              pågår arbete. Man har skruvat i systemen, och vi har fått mindre
              risktagning i våra banker.
            </seg>
          </u>
          <note type="speaker" n="6726d214">
            Anf. 206 ULLA ANDERSSON (V) replik:
          </note>
          <u who="ulla_andersson_ab2816" xml:id="i-cd202f09defdfd85-2" n="165e0718">
            <seg n="a59f3446">
              Herr talman! Det var lite intressant. Jag skulle vilja veta vad
              det minskade risktagandet faktiskt består i och hur länge det
              i så fall kommer att bestå. Det var nämligen nära att två gick
              i konkurs 2009, och vi var med om det på 90-talet. Det verkade
              som att de inte hade lärt sig mycket av den läxan då, så att säga.
            </seg>
            <seg n="32743784">
              Jag skulle alltså vilja veta vari det minskade risktagande du
              säger har uppnåtts består. Jag säger att det är ungefär 1 procent
              av bnp som är spekulativ verksamhet, men det vet jag inte det
              är bedömningar man har gjort, eftersom ingen har tagit reda på
              det. Det tycker jag är en kris i sig, och jag tycker att det väl
              vore väldigt olyckligt om svenska skattebetalare skulle behöva
              ta över dessa skulder, helt enkelt. Tittar vi på Swedbank kan
              vi se att 94 procent är utestående skulder och att de har 6 procent
              i eget kapital. Även om de har kapitaliserat sig kan man alltså
              säga att det är en liten skärva av det stora hela. Jag tycker
              alltså inte att ditt svar riktigt höll för verkligheten, om jag
              säger så.
            </seg>
            <seg n="8b2ef578">
              Det är intressant att titta på att det är flera länder som går
              på denna linje. Sverige är ett av de länder som har störst banksektor,
              och därför borde vi ha ett stort ansvar att titta på hur vi kan
              reglera vår banksektor. Hittills, utifrån de förslag som har kommit
              från regeringen eller den utredning du hänvisar till, kan man
              säga att det är väldigt tunt. Det är lite mer kontroll, så att
              säga, men i övrigt är det inte mycket mer.
            </seg>
            <seg n="519cff03">
              Sedan sker en del regelarbete på EU-nivå, och det är bra. Där
              vet vi dock också att det pågår väldigt mycket förhandlingar och
              att det blir väldigt tunt i slutändan eftersom det är så många
              som ska komma överens. De regelförändringarna kommer alltså inte
              att förhindra en framtida finanskris, utan man måste komma till
              mer grundläggande slutsatser. Då behövs en bankdelningslag. Jag
              får väl hoppas att Moderaterna kommer till den insikten någon
              gång och slutar skydda kapitalet.
            </seg>
          </u>
          <note type="speaker" n="c499977d">
            Anf. 207 LOTTA OLSSON (M) replik:
          </note>
          <u who="lotta_olsson_97d0d6" xml:id="i-a34e16719960661e-2" n="e4a35996">
            <seg n="65b6d201">
              Herr talman! Vår uppgift är naturligtvis inte att bara skydda
              kapital. Kapital är också viktigt att skydda, men det är precis
              som du säger: Bankväsendet hänger samman med människors ekonomi.
              Det är inte så att svenska skattebetalare ska få betala för osund
              spekulation. Däremot behöver bankerna finnas som finansiärer i
              många verksamheter, och att där helt skilja på hushållens affärer
              och andra affärer är en helt annan process.
            </seg>
            <seg n="1a000c90">
              Om man tittar på kriser som har varit tidigare ser man att överbelåning
              är något som fanns redan på 90-talet, när man belånade högt över
              taknocken. Det var dåtidens ekonomi. Det har alltså funnits en
              attityd till belåning som har varit osund och som har varit nästan
              som en kultur både hos oss och i Europa. Denna attityd förändras
              nog, och vi skärper upp. Jag vill inte gå längre än så.
            </seg>
          </u>
          <note type="speaker" n="198a2370">
            Anf. 208 PER ÅSLING (C):
          </note>
          <u who="per_asling_d761ac" xml:id="i-26710004ea7fcee6-0" n="f252ec30" next="i-35d9d405a3d17e72-0">
            <seg n="5fbf9c63">
              Herr talman! Bank- och finansmarknadsfrågor befinner sig fortsatt
              i den europeiska krisens centrum på olika sätt. Den är i centrum
              när man ska förklara orsakerna till att krisen har uppstått, och
              den är i centrum när man ska diskutera olika lösningar. Viktigast
              av allt är de negativa effekterna av skuldkrisen, som vi alltjämt
              har att hantera.
            </seg>
            <seg n="45c08c67">
              De senaste årens utveckling på bank- och försäkringsområdet har
              lett till att fokus i än större utsträckning har lagts på exempelvis
              vikten av sunda institutioner. Det handlar om transparens, förutsägbarhet
              och rättssäkerhet liksom även förändringar i kapitalförsörjningen
              till företag. Tillgången till finansiella tjänster är av fundamental
              betydelse för välståndsutvecklingen.
            </seg>
            <seg n="a54ef300">
              För en hållbar utveckling i hela landet är det viktigt med ett
              flertal olika aktörer som kompletterar varandra. Olika associationsformer
              är en förutsättning för att det ska finnas en nödvändig bredd
              av aktörer.
            </seg>
            <seg n="a19b9b85">
              Jag kan konstatera det paradoxala i att globaliseringen gör det
              allt viktigare att diskutera lokala perspektiv på ekonomin. Det
              handlar om att ta vara på den lokala kraften till nytta för utveckling
              i hela landet. Sveriges tillväxt är en summa av alla landsändars
              tillväxt. För att utnyttja potentialen i alla landsändar gäller
              det att hela landet har en fungerande kapitalmarknad.
            </seg>
            <seg n="af997c3c">
              Herr talman! Genom olika offensiva satsningar möter vi dessa
              problem. Låt mig ta några exempel: Ett särskilt viktigt instrument
              är det investeraravdrag som efter EU:s godkännande kan implementeras
              i höst, ett kraftfullare Almi efter sammanslagningen med Innovationsbron
              och uppdraget till Boverket att tillhandahålla kreditgarantier.
            </seg>
            <seg n="12c7159b">
              Svårigheterna att få kapital från banker och riskkapitalförsörjare
              både för start och expansion i tidiga skeden hör till de vanligaste
              problemen för många småföretag. De geografiska skillnaderna är
              ofta påtagliga.
            </seg>
            <seg n="8976b56e">
              För stora och medelstora företag med stor tillväxtpotential har
              situationen på senare år förbättrats med en framväxt av mindre
              börser och ett starkt tillflöde av pengar till riskkapitalmarknaden.
              Sverige har en i internationell jämförelse en rätt väl fungerande
              finansmarknad.
            </seg>
            <seg n="71acb636">
              Särskilt påfrestande för företagen blev de skärpningar av kreditvillkoren
              som blev resultatet direkt i anslutning till krisen efter Lehmankraschen.
              I många stycken möter företagen också nya villkor. Företag som
              tidigare var internationellt finansierade tvingas hem till en
              mer begränsad kapitalmarknad i Sverige. Många banker är mer benägna
              att vårda befintliga kunder, och tröskeln är högre för nya företag.
            </seg>
            <seg n="1334ecd6">
              Herr talman! För landsbygden och för mindre orter har ofta de
              lokala sparbankerna en stor betydelse. Sparbankerna är uttalat
              lokala, vilket medför att de har en god förankring som är viktig
              såväl för näringsliv som för hushåll. En springande punkt för
              möjligheten till utlåning är att stärka kapitalbasen för dessa
              små banker.
            </seg>
            <seg n="06101a09">
              I Norge har man i lag gjort det möjligt för sparbanker att ge
              ut egenkapitalbevis, som flera påtalat här från talarstolen före
              mig. Det stärker de lokala sparbankerna. Det innebär också att
              dessa sparbanksbevis skapar möjligheter för de små bankerna att
              växa genom att nytt kapital tillförs verksamheten samtidigt som
              sparbankerna huvudsakligen behåller det lokala huvudmannaskapet.
            </seg>
            <seg n="2f0374d5">
              För vår del i Sverige krävs också en lagändring för att sparbankerna
              ska kunna ta in externt kapital och därmed stärka sin finansiella
              styrka. Det är viktigt att sparbanker snarast får möjligheter
              att öka sin kapitalbas genom att emittera någon form av sparbanksbevis.
              Det är också angeläget att Finansdepartementet återkommer till
              riksdagen med konkreta förslag. Jag vet att det pågår en dialog
              mellan sparbanksrörelsen och Finansdepartementet, och jag utgår
              ifrån att vi får en snar leverans.
            </seg>
          </u>
          <note n="96aa50e1">
            Anf. 209 GUNNAR ANDRÉN (FP):
          </note>
          <u who="per_asling_d761ac" xml:id="i-35d9d405a3d17e72-0" n="f252ec30" prev="i-26710004ea7fcee6-0">
            <seg n="b1ac7515">
              Herr talman! I min ungdom var jag banktjänsteman i sparbanken
              Torna, Bara och Harjagers härads sparbank. Den finns inte längre.
              Det var för mycket länge sedan.
            </seg>
            <seg n="1bfc9fd2">
              En annan sak som inte finns längre, och det är det jag tänker
              tala om, är sparbankstidningen Spara och Slösa. Den är känd av
              många. Att tidningen Spara och Slösa inte finns längre antyder
              något mycket dramatiskt som har inträffat under de senaste decennierna,
              nämligen att vi har blivit mycket konsumtionsinriktade. Det finns
              en motion om detta som jag har skrivit och som tas upp i detta
              betänkande. Jag inser att det var svårt att placera den någon
              annanstans.
            </seg>
            <seg n="56bbcae2">
              Sparandets nytta har kommit att värderas mycket lägre än för
              några decennier sedan. Det är inte bara en bankföreteelse, utan
              det är en samhällsföreteelse.
            </seg>
            <seg n="1429e6af">
              Vi möts ofta av reklam som: Köp nu, betala senare! Räntefritt!
              Res i vår, betala i höst! Den typen av argumentation är mycket
              farlig för det sätt som ekonomin hanteras på. Det gäller inte
              på banknivå men för de enskilda hushållen och för de enskilda
              människorna. Det gör att vi får ett samhälle där inriktningen
              att man kan konsumera mer än man har råd med blir så tydlig.
            </seg>
            <seg n="75c6dece">
              Jag tror att vi som är lite äldre, och det var väldigt länge
              sedan jag var ung, lärde oss att spara till den första fotbollen,
              den första radioapparaten och den första cykeln. Det förekommer
              väl inte i dag, och det är kanske ett tidens tecken att vi fått
              en sådan god standardutvecklingen att det är inte nödvändigt att
              göra det.
            </seg>
            <seg n="bdaab8c8">
              Herr talman! I grunden ligger själva synsättet att konsumtion
              är det viktigaste av allt och att man inte behöver spara utan
              att man ska betala senare. Det har jag velat sätta fingret på
              i den här motionen.
            </seg>
            <seg n="989527c5">
              Det finns många skatteimplikationer, mer än någonting annat,
              nämligen att det är nästan nollränta på många sparkonton som hushållen
              har i dag. Om de skulle få någon avkastning är det också 30 procent
              skatt på denna om den blir högre än 100 kronor. Samtidigt är det
              en mycket hög avdragsrätt, 30 procent, på alla konsumtionskrediter
              och inte bara på bostadslån. Detta gör att vi får ett samhälle
              där inte minst många yngre människor konsumerar för mer pengar
              än de har förmåga att betala så småningom. Vi ser både hos kronofogden
              och hos många andra att man sätter sig i skuld. Det skulle vara
              befogat att ta fram sparandets nytta inte bara i det här betänkandet
              utan i en mer filosofisk mening i vårt samhälle.
            </seg>
          </u>
          <note n="97a46562">
            Överläggningen var härmed avslutad.
          </note>
          <note n="68949442">
            18 § Bordläggning
          </note>
          <note n="4859d911">
            Anmäldes och bordlades
          </note>
          <note n="c40fd24a">
            19 § Anmälan om interpellationer
          </note>
          <note n="c7cd0cfc">
            Anmäldes att följande interpellationer framställts
          </note>
          <note n="532d6b3a">
            den 17 april
          </note>
          <note n="003c6143">
            Lars Johansson
          </note>
          <note n="4df943f3">
            Peter Persson
          </note>
          <note n="080ea95f">
            Monica Green
          </note>
          <note n="41c8517e">
            Anna-Lena Sörenson
          </note>
          <note n="080ea95f">
            Monica Green
          </note>
          <note n="db119561">
            Jens Holm
          </note>
          <note n="71c231f2">
            Interpellationerna redovisas i bilaga som fogats till riksdagens
            snabbprotokoll tisdagen den 23 april.
          </note>
          <note n="1acb8aac">
            20 § Anmälan om frågor för skriftliga svar
          </note>
          <note n="80ae687b">
            Anmäldes att följande frågor för skriftliga svar framställts
          </note>
          <note n="532d6b3a">
            den 17 april
          </note>
          <note n="9569bb6e">
            Hans Olsson
          </note>
          <note n="6af247cf">
            Krister Örnfjäder
          </note>
          <note n="c8dc013f">
            Frågorna redovisas i bilaga som fogats till riksdagens snabbprotokoll
            tisdagen den 23 april.
          </note>
          <note n="4fadecac">
            21 § Anmälan om skriftliga svar på frågor
          </note>
          <note n="ec499355">
            Anmäldes att skriftliga svar på följande frågor inkommit
          </note>
          <note n="56114604">
            den 16 april
          </note>
          <note n="6862f96c">
            Annika Lillemets
          </note>
          <note n="532d6b3a">
            den 17 april
          </note>
          <note n="bc05c6df">
            Mehmet Kaplan
          </note>
          <note n="0ca3a385">
            Svaren redovisas i bilaga som fogats till riksdagens snabbprotokoll
            tisdagen den 23 april.
          </note>
          <note n="76f3ad3d">
            22 § Kammaren åtskildes kl. 21.28.
          </note>
          <note n="2305c302">
            Förhandlingarna leddes
          </note>
          <note n="18135dbf">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
