<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--81</head>
          <docDate when="2012-03-20">2012-03-20</docDate>
        </div>
      </front>
      <body>
        <div>
          <note n="8df546b4">
            ﻿
          </note>
          <note n="6e6519ee">
            Riksdagens protokoll
          </note>
          <note n="1e399796">
            2012/13:81
          </note>
          <note type="date" n="965c83fd">
            Onsdagen den 20 mars
          </note>
          <note n="0bc85842">
            Kl. 09:00 - 22:57
          </note>
          <note n="9187e42f">
            1 § Justering av protokoll
          </note>
          <note n="b3ad32ef">
            Justerades protokollet för den 14 mars.
          </note>
          <note n="8b0ca09e">
            2 § Anmälan om inkommen faktapromemoria om förslag från Europeiska
            kommissionen
          </note>
          <note n="64242d5e">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="af414cf1">
            KOM(2013) 71
          </note>
          <note n="81074f36">
            3 § Anmälan om fördröjda svar på interpellationer
          </note>
          <note n="9b2faf40">
            Till riksdagen hade inkommit följande skrivelser:
          </note>
          <note n="633e3a01">
            Interpellation 2012/13:318
          </note>
          <note n="ff0a5ee8">
            Interpellation 2012/13:318 Sveriges Turkietstrategi
          </note>
          <note n="28a9b513">
            Interpellationen kommer att besvaras fredagen den 12 april 2013.
          </note>
          <note n="30a49fab">
            Skälet till dröjsmålet är tidigare inbokade engagemang.
          </note>
          <note n="b6a627b8">
            Fredrik Jörgensen
          </note>
          <note n="883d4fe1">
            Interpellation 2012/13:319
          </note>
          <note n="56fc5c75">
            Interpellation 2012/13:319 3:12-reglerna
          </note>
          <note n="72445891">
            Interpellationen kommer att besvaras fredagen den 22 mars 2013.
          </note>
          <note n="d90d30b0">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="11e76eb9">
            Rikard Jermsten
          </note>
          <note n="d539b8ae">
            Interpellation 2012/13:327
          </note>
          <note n="37520121">
            Interpellation 2012/13:327 Sveriges långsiktiga utvecklingssamarbete
          </note>
          <note n="28a9b513">
            Interpellationen kommer att besvaras fredagen den 12 april 2013.
          </note>
          <note n="59e723d2">
            Skälet till dröjsmålet är tidigare inbokade engagemang och resa.
          </note>
          <note n="b6a627b8">
            Fredrik Jörgensen
          </note>
          <note n="10a17596">
            4 § Hänvisning av ärenden till utskott
          </note>
          <note n="1b5f7677">
            Föredrogs och hänvisades
          </note>
          <note n="ce223677">
            den 13 maj.
          </note>
          <note n="ce223677">
            den 13 maj.
          </note>
          <note n="00755638">
            5 § Förnyad bordläggning
          </note>
          <note n="32e72acc">
            Föredrogs och bordlades åter
          </note>
          <note n="31632a23">
            6 § Subsidiaritet och proportionalitet
          </note>
          <note n="25f09dfb">
            Föredrogs
          </note>
          <note type="speaker" n="6f254f0b">
            Anf. 1 BILLY GUSTAFSSON (S):
          </note>
          <u who="billy_gustafsson_0cc9e0" xml:id="i-8f9949570451b2ac-0" n="cc4c3ea5">
            <seg n="bfd71f9e">
              Herr talman! Det här är ett utlåtande från konstitutionsutskottet
              beträffande Europeiska kommissionens rapport om subsidiaritet
              och proportionalitet.
            </seg>
            <seg n="9313cc96">
              Jag skulle inledningsvis vilja säga att det är med viss besvikelse
              som jag noterar att dessa frågor inte tycks röna något större
              intresse och engagemang heller i vår egen riksdag. Därför är jag
              väldigt glad över att åtminstone Lars Elinderson kommer att ha
              ett inlägg i diskussionen.
            </seg>
            <seg n="fda4ce92">
              Jag beklagar att det inte är fler som intresserar sig för det
              här, för vad handlar det om, kolleger? Jo, det handlar om makt
              och demokrati och fördelning av befogenheter mellan medlemsstaterna
              och unionen. För mig är få frågor större än demokrati och maktutövande,
              och därför beklagar jag att inte fler verkar vara intresserade.
            </seg>
            <seg n="925d06ff">
              Jag vill betona att jag inte säger att det är odemokratiskt bara
              för att ett beslut fattas av unionen. Däremot säger jag att det
              är fel om vi inte medvetet har tagit ställning för att ett beslut
              på unionsnivå är att föredra framför ett beslut i respektive medlemsland.
              Så länge vi gör medvetna ställningstaganden är det inga problem.
              Problemet uppstår om det sker mer av sig självt.
            </seg>
            <seg n="ff0b4579">
              Därför tycker jag att det är angeläget att de här frågorna får
              en ökad uppmärksamhet; annars finns det just en risk att utvecklingen
              med allt fler beslut på unionsnivå blir något av ett självspelande
              piano. Det menar jag är demokratiskt och principiellt väldigt
              olyckligt.
            </seg>
            <seg n="055a28bd">
              Herr talman! Konstitutionsutskottet gör sedan några år tillbaka
              en uppföljning av hur vi här i riksdagen arbetar med subsidiaritets-
              och proportionalitetsprövningarna. Vi från KU redovisade denna
              uppföljning för några månader sedan här i kammaren. Det utlåtande
              som vi nu redovisar till kommissionen bygger på dessa redovisade
              iakttagelser.
            </seg>
            <seg n="863827e1">
              Det finns tre områden som jag kort skulle vilja kommentera. För
              det första finns det en fördragsfäst skyldighet att lagförslag
              som kommer från kommissionen och andra förslagsställare måste
              motivera varför det ska fattas beslut på unionsnivå. Här har vi
              under flera år kunnat konstatera att det alltför ofta är bristfälliga
              motiveringar eller att det till och med saknas motiveringar för
              varför det ska fattas beslut på unionsnivå.
            </seg>
            <seg n="91a20dc3">
              Jag anser för egen del att tydliga målbeskrivningar och motiveringar
              är en förutsättning för att man ska kunna göra en seriös bedömning,
              för om sådana inte finns begriper jag inte riktigt hur man över
              huvud taget kan göra en prövning. Man måste ju ställa den emot
              någonting, och finns det ingenting att ställa den emot begriper
              jag inte hur man kan göra prövningen.
            </seg>
            <seg n="27b198d3">
              Från utskottet har vi därför i total enighet pekat på en rätt
              intressant möjlighet som jag vill lyfta fram här, och det är att
              när motivering saknas skickar vi helt enkelt tillbaka förslagen.
              Om man nu, som jag, är av uppfattningen att det inte går att göra
              prövningen är det logiskt att säga att vi skickar tillbaka det.
              Men det är klart, herr talman, att om det ska få någon betydelse
              måste vi få andra medlemsstater att göra på liknande sätt. Annars
              blir det naturligtvis ett slag i luften.
            </seg>
            <seg n="7c479b48">
              För det andra vill jag lyfta fram att jag tror att det vore värdefullt
              med en översyn som leder till en förändring av två delar i protokollet
              som handlar om subsidiaritetsprövningen, nämligen den så kallade
              åttaveckorsfristen. Jag tror att man måste titta på den, för den
              förhindrar ibland att vi kan få ett samlat svar från olika medlemsstater.
            </seg>
            <seg n="4ee5eb22">
              För det tredje tror jag att man behöver titta på de tröskelvärden
              som finns i fördraget när ett förslag kan bli omprövat. Hittills
              har vi inte nått dessa tröskelvärden vid något tillfälle. Det
              borde väl ändå leda till någon form av eftertanke angående om
              tröskelvärdet är för högt eftersom vi aldrig har nått det.
            </seg>
            <seg n="66f9e08e">
              Slutligen vill jag kommentera ytterligare något som vi har tagit
              upp. Utifrån mina utgångspunkter handlar det här om kompetensfördelning.
              För ett par månader sedan kunde vi konstatera ett ökat inslag
              av kompetensöverföring från medlemsstaterna till unionen. Det
              behöver inte vara fel, men det jag vill lyfta fram för kammaren
              är att det är viktigt att vi följer denna utveckling och sätter
              in den i ett längre tidsperspektiv. Det är lätt att vi inte ser
              skogen för alla träd om vi inte tar ett par steg tillbaka och
              ser det i ett perspektiv.
            </seg>
            <seg n="b2134098">
              Därför tror jag att det är viktigt att vi ändå skaffar oss en
              uppfattning om hur den långsiktiga utvecklingen av unionsrätten
              ser ut och hur den påverkar kompetensfördelningen mellan unionen
              och medlemsstaterna.
            </seg>
            <seg n="0a12ff1d">
              Herr talman! Jag tog inledningsvis upp att det för mig här handlar
              om demokrati och makt. Därför vill jag avsluta, kanske något ovanligt,
              med några personliga reflexioner.
            </seg>
            <seg n="8dbfac2f">
              Som jag ser det handlar den prövningsrätt som regleras i fördraget
              och som närmare beskrivs i protokollet till fördraget om att det
              ges en möjlighet att påverka den fortsatta hanteringen. Jag menar
              att den möjligheten är det lilla landets verktyg. Om vi tänker
              efter så sker prövningen ur subsidiaritets- och proportionalitetshänseende
              vanligen i slutet av, kanske rent av som sista länken i, en längre
              process.
            </seg>
            <seg n="06716d0d">
              Om ett stort medlemsland tidigare i processen markerar att de
              inte är särskilt intresserade och att det inte ligger i deras
              intresse är jag helt övertygad om att det påverkar processen mycket
              mer än om det är ett litet land som för fram att man är tveksam.
            </seg>
            <seg n="a42cc9ec">
              Detta kommer säkerligen att förnekas av de allra flesta. Men
              jag är övertygad om att det fungerar så i ett mellanstatligt samarbete
              mellan länder som är så olika storleksmässigt. Jag är dock beredd
              på att det kommer att vara en hel del som inte håller med mig.
            </seg>
            <seg n="515b11e6">
              Med denna min uppfattning i botten är det min övertygelse att
              vi måste bli bättre på att samverka mellan länder som har likartade
              intressen för att på det viset kunna använda det lilla landets
              verktyg. Verktyget är den fördragsfästa rätten till den här prövningen
              och att kunna uppnå tröskelvärden.
            </seg>
            <seg n="4492b618">
              Jag tror också att vi i riksdagen skulle behöva förbättra vårt
              eget arbete med dessa prövningar, tillsammans med att vi blir
              bättre på att hitta allianser och samförstånd med andra länder.
              När fackutskotten prövar frågan om vi skulle kunna lämna subsidiaritetsvarning
              eller inte är jag övertygad om att det är lätt att uppfattningen
              i sakfrågan tar överhanden och gör att de konstitutionella och
              därmed principiella frågorna om demokrati och maktaspekter kommer
              i bakgrunden.
            </seg>
            <seg n="00bd201e">
              Utan att själv ha tagit ställning fullt ut skulle jag vilja peka
              på några idéer som jag hoppas att man i den pågående utredningen
              av riksdagsordningen har tagit sig an. Det borde man rimligen
              ha gjort, eftersom detta är principiellt oerhört viktiga frågor.
              Jag utgår från att det kommer ett förslag. Som ett inlägg skulle
              jag vilja lyfta fram två idéer om hur vi kanske skulle behöva
              resonera om att förändra arbetet i riksdagen: Ska vi inrätta ett
              särskilt utskott med ansvar för subsidiaritetsprövningarna? Eller
              ska vi formalisera samverkan mellan fackutskotten och konstitutionsutskottet
              när det gäller de här frågorna? Jag har inget svar. Det är funderingar
              och idéer som jag vill lyfta fram. Jag hoppas och ser fram emot
              att den pågående utredningen av riksdagsordningen kommer med några
              fräscha förslag i det här avseendet.
            </seg>
          </u>
          <note n="94178f34">
            Herr talman! Jag yrkar bifall till förslaget i utlåtande KU14.
          </note>
          <note type="speaker" n="ce4e57ac">
            Anf. 2 LARS ELINDERSON (M):
          </note>
          <u who="lars_elinderson_9f0eca" xml:id="i-1e288325cf1e7083-0" n="603a48db" next="i-ea6ca6cac98c38ca-0">
            <seg n="fcf93700">
              Herr talman! Jag tackar Billy Gustafsson för hans inledning.
              Till att börja med ska jag kommentera en del av de mer filosofiska
              resonemang som han avslutade sitt anförande med. Jag vill markera
              att det råder en väldigt stor enighet inom konstitutionsutskottet
              i de här frågorna, inte bara när det gäller det här utlåtandet,
              utan över huvud taget i frågan om hur vi ska värna innebörden
              av subsidiaritetstanken.
            </seg>
            <seg n="885c5d8f">
              Den fråga som jag tänkte kommentera lite grann och som Billy
              uppenbarligen ansåg vara något kontroversiell är frågan om stora
              och små länder behandlas olika inom samarbetet. Jag tycker att
              det är ganska uppenbart att det är så som Billy säger. Därför
              är det också viktigt att subsidiaritetsprövningen kommer så tidigt
              som möjligt i processen. Inte minst de senaste dagarna tycker
              jag att det manifesterats väldigt tydligt att länder hanteras
              olika för samma typer av problem.
            </seg>
            <seg n="babd74be">
              Hanteringen av den cypriotiska bankkrisen är ett väldigt tydligt
              exempel. Man sade mer eller mindre: Ni får hälften av de pengar
              ni behöver resten får ni plocka in hur ni vill. Detta ledde till
              att den cypriotiska regeringen lade fram ett förslag som nästan
              på alla punkter står i strid med de övergripande regler som vi
              har varit eniga om inom EU för att undvika en så kallad bank run
              , det vill säga att bankkunderna går till bankerna och tar ut
              sina pengar.
            </seg>
            <seg n="1fe407ee">
              Man kan tänka sig vad som skulle hända om en sådan situation
              uppstod i Frankrike eller Tyskland. Inte skulle EU-institutionerna
              och Internationella valutafonden behandla dem som man har behandlat
              Cypern. Det är ganska anmärkningsvärt att man har hanterat dem
              på det sättet. Detta är ett exempel som jag anser ger stöd till
              en av Billys avslutande reflexioner.
            </seg>
            <seg n="f95ec3d6">
              EU-samarbetet bygger i hög grad på subsidiaritetstanken. Den
              politiska makten ska ligga hos medlemsstaterna. Bara frågor som
              medlemmarna inte kan lösa på egen hand ska EU besluta om. Det
              här finns klart reglerat. Kontrollmekanismerna för subsidiaritetsprincipen
              styrs av protokollet om tillämpning av subsidiaritets- och proportionalitetsprinciperna.
              Protokollet infördes redan genom Amsterdamfördraget och fastställer
              att vissa åtaganden ska respekteras under själva utarbetandet
              av lagstiftning. Därefter har protokollet förstärkts och förbättrats
              genom Lissabonfördraget, framför allt när det gäller de nationella
              parlamentens roll i granskningen och uppföljningen av hur principen
              ska tillämpas.
            </seg>
            <seg n="3fbbd742">
              Jag delar också Billys uppfattning när det gäller behovet av
              en bred diskussion kring de här frågorna och hans frustration
              över att frågorna inte väcker större intresse. Särskilt i dessa
              dagar av interna kriser och problem inom EU-samarbetet är det
              viktigt att diskutera hur formerna för samarbete skulle kunna
              förbättras. Det är bland annat det som den här frågan handlar
              om.
            </seg>
            <seg n="59124999">
              Subsidiaritetsprincipen ålägger bland annat kommissionen att
              innan den föreslår lagstiftande rättsakter ta fram en grönbok.
              Motsvarande krav ställs också på andra EU-institutioner. Det gör
              det möjligt att begära in åsikter från nationella och lokala institutioner
              och från det civila samhället om lämpligheten i ett förslag till
              lagstiftning, i synnerhet när det gäller subsidiaritetsfrågan.
            </seg>
            <seg n="047739b5">
              Protokollet lägger för övrigt också till kommissionens skyldigheter
              att till varje utkast till lagstiftande akt låta det följa med
              ett dokument som visar att man respekterar subsidiaritets- och
              proportionalitetsprinciperna, det vill säga den motivering som
              finns. I Lissabonfördragets förnyade protokoll kopplar man de
              nationella parlamenten till kontrollen av den här principen.
            </seg>
            <seg n="567469c5">
              De nationella parlamenten har, som Billy också var inne på, två
              möjligheter. För det första har de oppositionsrätt under utarbetandet
              av förslag till lagstiftning. De har möjlighet att hänvisa ett
              förslag till lagstiftning till kommissionen om de bedömer att
              principen inte respekteras. För det andra kan medlemsländerna
              bestrida en lagstiftande rättsakt i EU-domstolen när de anser
              att subsidiaritetsprincipen inte respekteras. De nationella parlamenten
              kan inte stoppa ett lagförslag, men kan begära att det omprövas.
              Prövningen måste gå fort. Parlamenten har bara åtta veckor till
              sitt förfogande.
            </seg>
            <seg n="24ef0565">
              Konstitutionsutskottets roll i den här granskningen består framför
              allt av två delar. Utskottet gör i efterhand en sammanställning
              av de enskilda granskningar som utskotten gjort under året och
              drar slutsatser av denna. Denna granskning lämnade vi här i kammaren
              för några månader sedan. Dessutom lämnar vi ett utlåtande med
              anledning av kommissionens årliga rapport om tillämpningen av
              subsidiaritetsprincipen inom hela unionen. Det är detta utlåtande
              vi lämnar i dag. Som Billy Gustafsson redogjort för är det ett
              enigt utlåtande.
            </seg>
            <seg n="523ed0c9">
              Sammanfattningsvis kan man konstatera att det råder stor enighet
              i riksdagen om rollfördelningen mellan EU och dess institutioner
              å ena sidan och den nationella nivån å den andra, även om det
              finns enstaka exempel på frågor där vi drar olika slutsatser.
            </seg>
            <seg n="968632fb">
              Detta är tredje gången som vi behandlar kommissionens rapport
              om hur subsidiaritetsprövningen har tillämpats inom hela EU. Efter
              hand har våra slutsatser blivit alltmer kritiska, både till hur
              andra medlemsländer behandlar, eller ofta snarare avstår från
              att behandla, subsidiaritetsfrågan och hur kommissionen och andra
              organ tillämpat reglerna. Uppföljningen visar till exempel att
              cirka en sjättedel av de utkast till lagstiftningsakter som underställdes
              subsidiaritetsprövning under perioden saknade subsidiaritetsmotiveringar
              eller innehöll bristfälliga sådana. Flera av riksdagens utskott
              har också påpekat att befintliga motiveringar ofta varit knapphändiga
              eller svårbegripliga.
            </seg>
            <seg n="cb63e88a">
              I de fall subsidiaritetsmotivering saknas bör det, enligt utskottets
              mening, betraktas som ett åsidosättande av protokollet. Utskottet
              menar därför att ett sådant lagförslag borde skickas tillbaka
              till förslagsställaren för utformning i enlighet med fördraget
              och dess protokoll.
            </seg>
            <seg n="cf824290">
              Utskottet är också tveksamt till subsidiaritetskontrollens effektivitet
              när det gäller de nuvarande formerna. En fråga gäller i vilken
              utsträckning som invändningar tillgodosetts i den antagna lagstiftningen.
              Flera olika förhållanden understryker dessutom vikten av att bevaka
              hur den långsiktiga utvecklingen av unionsrätten påverkar kompetensfördelningen
              mellan unionen och medlemsstaterna inom ramen för fördragens bestämmelser.
            </seg>
            <seg n="a8af7f39">
              Herr talman! Konstitutionsutskottet kommer också i fortsättningen
              att bevaka dessa frågor. Med detta vill jag yrka bifall till förslaget
              i konstitutionsutskottets utlåtande.
            </seg>
          </u>
          <note n="3563355e">
            Anf. 3 GUNNAR ANDRÉN (FP):
          </note>
          <u who="lars_elinderson_9f0eca" xml:id="i-ea6ca6cac98c38ca-0" n="603a48db" prev="i-1e288325cf1e7083-0">
            <seg n="7184e2f9">
              Herr talman! Det kan tyckas förmätet att jag lägger mig i diskussionen
              eftersom jag instämmer väldigt mycket med både Billy Gustafsson
              och Lars Elinderson.
            </seg>
            <seg n="f6fee699">
              Jag vill ändå för den intresserade allmänheten och ledamöterna
              berätta lite om hur ett utskott kan hantera den här frågan, nämligen
              det skatteutskott som jag tillhör sedan elva år. Även om det är
              relativt få ärenden behandlas de väldigt noggrant. Jag kommer
              att tänka på Lina Sandells psalm Jag kan icke räkna dem alla ,
              för det har blivit allt fler ärenden som subsidiaritetsprövas.
            </seg>
            <seg n="82e08236">
              Just det som vi hanterar i skatteutskottet, som jag känner till
              bäst, är ett sådant område där EU egentligen inte ska agera. Men
              i praktiken är det väldigt många frågor som kommer till vårt lilla
              utskott. Det finns en vacker engelsk beteckning, CCCTB, och som
              ligger på allas våra läppar och förklaras som den gemensamma konsoliderade
              skattebasen. Jag kan inte säga exakt, herr talman, vad det betyder
              på engelska.
            </seg>
            <seg n="6569d5fc">
              Vi hanterar också en sådan fråga som om det ska vara moms på
              ideella föreningar, en mycket stor fråga för väldigt många svenskar.
              Skatteutskottet har lämnat yttranden, har varit nere och träffat
              kommissionären Semeta och så vidare. Det handlar om, precis som
              Lars Elinderson och Billy Gustafsson har sagt, vilken makt vi
              ska överföra till EU. Där är det noggrann prövning, åtminstone
              i skatteutskottet, för vi ska egentligen inte föra över någon
              makt eller något inflytande alls. Däremot kanske vi måste samordna
              beräkningsgrunder och liknande så att det blir en gemensam redovisning.
            </seg>
            <seg n="fa162f2d">
              Det finns också anledning att påpeka att allmänheten kan gå in
              och titta på vilka yttranden ett utskott har gjort och vilka frågor
              som kommer från utskottet. Och på riksdagens föredragningslista
              finns frågor upptagna så att man i förväg kan se vilka frågor
              som blir aktuella.
            </seg>
            <seg n="43dfca48">
              I huvudsak håller jag väldigt mycket med Billy Gustafsson och
              Lars Elinderson. Detta är en fråga som bevakas alldeles för lite
              av pressen, för det står nästan aldrig någonting om detta. Detta
              är en brist. Däremot tycker jag inte att man kan säga att vi,
              åtminstone det utskott som jag tillhör, slarvar med den här frågan,
              utan vi arbetar intensivt efter måttet av förmåga. Sedan hoppas
              vi att EU-kommissionen någon gång lyssnar till våra invändningar.
            </seg>
            <seg n="de80ae7c">
              Allra sist, herr talman, vill jag säga att konstitutionsutskottets
              utlåtande är väldigt bra, för det pekar på att det svenska parlamentet
              faktiskt har tagit möjligheterna från Lissabonfördraget ad notam
              och varit det allra flitigaste parlamentet i att skicka motiverade
              yttranden till kommissionen. Det är en viktig sak att betona när
              man tycker att vi kanske borde vara ännu duktigare. Andra parlament
              kanske borde skärpa sig ännu mer.
            </seg>
          </u>
          <note type="speaker" n="e73a1d0d">
            Anf. 4 BILLY GUSTAFSSON (S) replik:
          </note>
          <u who="billy_gustafsson_0cc9e0" xml:id="i-42c040b6083b876a-0" n="cc4c3ea5" next="i-d9c9d4f3ea60fda0-0">
            <seg n="4e1d5295">
              Herr talman! Jag måste börja med att tacka Gunnar Andrén för
              att han gick upp i den här debatten. Jag blev så glad och begärde
              replik nästan av den anledningen.
            </seg>
            <seg n="b6368338">
              Jag satt och tänkte: Hoppas att han säger någonting nu som jag
              kan begära replik på, så att jag åtminstone kan göra ett klarläggande.
              Om mitt inlägg kunde uppfattas som att jag har uppfattningen att
              fackutskotten i vår riksdag skulle vara slarviga ber jag om överseende,
              för det var absolut inte det jag menade. Problemet som jag tog
              upp handlade om att alldeles oavsett hur professionella våra fackutskott
              i vår riksdag är i subsidiaritetsprövningen räcker det inte för
              att kunna påverka var beslutet sedan landar, var makten hamnar
              någonstans så att säga.
            </seg>
            <seg n="6430e395">
              Jag skulle gärna vilja se en dialog med samtliga fackutskott,
              inte i första hand om hur ni jobbar internt utan hur ni jobbar
              med att skapa en dialog med andra medlemsstater för att uppnå
              det nödvändiga tröskelvärdet, som jag kallade det, för att få
              ett förslag omprövat. Är det vanligt i ditt utskott, Gunnar, att
              ni gör på det sättet?
            </seg>
            <seg n="df315531">
              Avslutningsvis: Tack för att du gick upp i debatten!
            </seg>
          </u>
          <note n="0658a411">
            Anf. 5 GUNNAR ANDRÉN (FP) replik:
          </note>
          <u who="billy_gustafsson_0cc9e0" xml:id="i-d9c9d4f3ea60fda0-0" n="cc4c3ea5" prev="i-42c040b6083b876a-0">
            <seg n="19f51497">
              Herr talman! Jag tackar för denna innovation som vi har sett
              här, att Billy Gustafsson begär replik på grund av att han har
              fått instämmanden. Detta är ju lite speciellt, men jag tackar
              honom för det.
            </seg>
            <seg n="2aeed8de">
              Billy Gustafsson ställde i sitt inledande anförande en intressant
              fråga: Arbetar vi bra nog? Ni har ett förslag som man kan överväga,
              och det finns andra förslag om att det kanske ska vara ett särskilt
              utskott. Man kan naturligtvis alltid diskutera om vi arbetar tillräckligt
              bra med detta.
            </seg>
            <seg n="7b6eaf7b">
              Du ställde frågan vad vi gör i utskottet. Jag har inga riktigt
              bra och konkreta förslag på hur vi skulle kunna göra annorlunda.
              Men den väsentligaste frågan är hur vi gör detta publikt och det
              kanske var den fråga som Billy Gustafsson ställde i slutet för
              att få fler än vi som sitter här och den stora allmänheten medveten
              om att det ligger i farozonen att makt överlämnas till EU utan
              att vi riktigt är medvetna om detta. Framför allt känner inte
              publiken till det, och det är det som är det största problemet,
              som jag ser det.
            </seg>
            <seg n="cd65a410">
              Men jag har tyvärr inte några direkta förslag på hur vi skulle
              kunna göra annorlunda, annat än att försöka göra det som vi har
              beslutat mer intressant. Vi har från skatteutskottet endast lyckats
              vid något enda tillfälle. Men CCCTB skrivs det väldigt lite om
              i det här landet.
            </seg>
          </u>
          <note type="speaker" n="58b32a3a">
            Anf. 6 BILLY GUSTAFSSON (S) replik:
          </note>
          <u who="billy_gustafsson_0cc9e0" xml:id="i-42c040b6083b876a-1" n="cc4c3ea5" next="i-d9c9d4f3ea60fda0-1">
            <seg n="ed06202b">
              Herr talman! Sannolikt är det ovanligt att man begär replik om
              man inte är motståndare till den som har hållit sitt anförande.
              För mig är avsikten med replikskiften att gemensamt söka sig framåt
              för att hitta någonting som är bättre. Vi behöver inte försöka
              slita håret av varandra varje gång vi begär replik. Jag tyckte
              att det i det här fallet kändes angeläget att begära replik, eftersom
              jag uppfattade att Gunnar Andrén och jag är överens om att det
              är viktigt att fler kan ta till sig de här frågorna.
            </seg>
            <seg n="866ab1dc">
              Jag ska bara avsluta med att säga att vi väl kan ta varandra
              i hand på att vi ska försöka jobba för att få fler att inse vikten
              av subsidiaritetsprövning. Den är principiellt oerhört viktig,
              därför att den är en väsentlig del i hur vårt land kommer att
              utvecklas i framtiden i förhållande till andra länder, i förhållande
              till unionen.
            </seg>
            <seg n="95fd3a81">
              Detta är inte bara en administrativ uppgift utan i högsta grad
              en politisk uppgift, och det är vår uppgift att få andra politiker
              men också samhället i övrigt att inse värdet och vikten av det.
            </seg>
          </u>
          <note n="6f953fd3">
            Anf. 7 GUNNAR ANDRÉN (FP) replik:
          </note>
          <u who="billy_gustafsson_0cc9e0" xml:id="i-d9c9d4f3ea60fda0-1" n="cc4c3ea5" prev="i-42c040b6083b876a-1">
            <seg n="eb7f1e27">
              Herr talman! Jag håller naturligtvis med Billy Gustafsson i allt
              han säger. Sverige är i hög grad i de här sammanhangen en förhandlings-
              och konsensusdemokrati. Vi ska vara eniga. Strid och samverkan
              kan vi ha när det gäller regeringsbildning och sådant, men detta
              är en annan sak.
            </seg>
            <seg n="6255e774">
              Arbetar vi tillsammans med andra parlament? Jag kan bara referera
              till skatteutskottet. Vi har i skatteutskottet under senare år
              i alla fall haft besök av det danska skatteutskottet och det finska
              skatteutskottet, däremot inte av det norska, för Norge tillhör
              inte EU. Men när man bjuder in andra blir det ofta den nationella
              skattepolitiken, i skatteutskottets fall, som kommer att diskuteras
              i förhållande till någon annan och alltför lite vi måste rannsaka
              oss även där på EU-nivå. Nu är dock skattepolitiken, som jag företräder,
              ett område som egentligen ingen av oss vill ha in i EU-sammanhang,
              och där föreligger stor enighet. Så det är lite speciellt.
            </seg>
            <seg n="24ef38d6">
              Jag vill avsluta med att tacka konstitutionsutskottet för detta
              utlåtande, som jag när jag läste det det är inte alla som har
              det under huvudkudden tyckte var väldigt intressant. Det var skönt
              att läsa det, och jag hoppas att alla som har lyssnat på debatten
              kommer att ta del av det.
            </seg>
          </u>
          <note n="606a241d">
            Överläggningen var härmed avslutad.
          </note>
          <note n="4d6d0616">
            7 § Förbindelserna mellan Europeiska kommissionen och de nationella
            parlamenten
          </note>
          <note n="25f09dfb">
            Föredrogs
          </note>
          <note type="speaker" n="d6acf85a">
            Anf. 8 BILLY GUSTAFSSON (S):
          </note>
          <u who="billy_gustafsson_0cc9e0" xml:id="i-8f9949570451b2ac-1" n="cc4c3ea5">
            <seg n="4f850b80">
              Herr talman! I utlåtande KU15 redovisar utskottet sina synpunkter
              på och ställningstaganden till den rapport som EU-kommissionen
              har lämnat rörande förbindelserna mellan kommissionen och de nationella
              parlamenten. Rapporten från kommissionen handlar om medlemsstaternas
              viktigare yttranden utifrån det så kallade Barrosoinitiativet,
              som kom för ett antal år sedan. Det handlade om hur den politiska
              dialogen mellan de nationella parlamenten, kommissionen och EU:s
              institutioner ska kunna öka och förbättras.
            </seg>
            <seg n="45acad5d">
              Det finns anledning att påminna om alla kanske inte har hört
              det utifrån vilka konstitutionella förutsättningar vi kan föra
              en politisk dialog från det här huset och ut i Europa. I regeringsformen,
              det vill säga en av våra grundlagar, regleras det att det är regeringen
              som har huvudansvaret för att företräda Sverige utanför Sveriges
              gränser. Vi har samtidigt en ordning som gör det möjligt för riksdagen
              att fatta beslut om utskottens utlåtanden exempelvis över grön-
              och vitböcker och andra EU-dokument, men de beslut som riksdagen
              fattar över utskottets utlåtanden saknar konstitutionell bindning.
              Det kan vara viktigt att veta. Regeringen kan under ett parlamentariskt
              ansvar företräda en annan uppfattning vid till exempel ett rådsmöte
              än den uppfattning som kommer till uttryck i ett kammarbeslut
              i anledning av ett utskottsutlåtande.
            </seg>
            <seg n="8f67287f">
              När det gäller riksdagens möjligheter till direktkommunikation
              med bland annat kommissionen är det egentligen endast utifrån
              en utgångspunkt, nämligen det vi pratade om i förra ärendet, subsidiaritetsmekanismen.
              Det är den enda konstitutionella förutsättningen för riksdagen
              att ha kommunikation utanför landets gränser utifrån vad som regleras
              i riksdagsordningen. Jag kände att det kunde vara viktigt att
              veta för den som inte kände till det att det här är de konstitutionella
              förutsättningarna.
            </seg>
            <seg n="e924f9f8">
              I utlåtandet lyfter vi fram några saker, herr talman, som jag
              skulle vilja poängtera. Först och främst vikten av en nationell
              demokratisk process, och det ställer jag mig bakom för egen del.
              Det är lite grann det som vi pratade om nyss. Demokratin kan inte
              bara vara ett skyltfönster, utan det måste också finnas ett innehåll.
              Därför är det viktigt att vi har en demokratisk process i respektive
              land inför besluten i EU. Man kan av rent principiella skäl ha
              den uppfattningen att det är viktigt att människors tillit och
              förtroende finns för de beslut som fattas inom ramen för samarbetet
              inom unionen. Jag är av erfarenhet övertygad om att ju bättre
              besluten är förankrade, desto bättre blir de även i sak. Vi kan
              rimligen inte säga att vi är de enda som har begripit det och
              därmed de enda som kan komma fram till bra beslut. Om vi har en
              process där många är medverkande bör det rimligen leda till bättre
              beslut.
            </seg>
            <seg n="00e0868e">
              Detta är en av de stora utmaningarna i EU-projektet som sådant.
              Utan medborgarnas stöd kommer EU-projektet på sikt att förlora
              i legitimitet och erodera.
            </seg>
            <seg n="b4f89dea">
              Lars Elinderson gjorde några reflexioner över det som nu sker
              på Cypern. Ta det till er och fundera lite på hur det kan bli
              när människor upplever att besluten fattas långt ifrån deras egen
              vardag. Jag tror att det är viktigt att människor känner att besluten
              inte försvinner från deras vardag. Vissa beslut måste naturligtvis
              tas gemensamt för att de ska få någon verkan. Vissa åtgärder måste
              vidtas gemensamt därför att det inte finns några nationsgränser
              som stänger in miljöproblem och liknande. Men det viktiga är förhållningssätt
              och attityder. Det är viktigt att EU:s institutioner inte agerar
              utifrån att målet skulle vara att ge EU mer makt än vad som ligger
              i medlemsstaternas och deras medborgares intressen. Utgångspunkten
              måste i stället, herr talman, vara att kompetensfördelning bygger
              på respekt för varje medlemslands specifika förutsättningar och
              konstitutionella traditioner.
            </seg>
            <seg n="3d179b55">
              Jag skulle vilja fästa kammarens uppmärksamhet på några ställningstaganden
              och markeringar som görs i utlåtandet. Vi markerar att kommissionen
              naturligtvis kan ge rekommendationer till enskilda länder exempelvis
              om den ekonomiska politiken. Ekonomisk politik är någonting vi
              diskuterade för några veckor sedan i samband med den så kallade
              finanspakten. Kommissionen kan alltså ge rekommendationer, men
              det är då viktigt att de just är rekommendationer, ett uttryck
              för kommissionens uppfattning men inte bindande för medlemsstaterna.
              Det är viktigt.
            </seg>
            <seg n="8a5ff190">
              I Sverige är det den här församlingen som ytterst beslutar om
              utformningen av den svenska ekonomiska politiken. De politiska
              avvägandena och vägvalen gör vi på egen hand.
            </seg>
            <seg n="9005ff3f">
              Medborgerliga fri- och rättigheter med bland annat skyddet för
              den personliga integriteten är, hävdar jag, en av hörnstenarna
              i vårt svenska samhällsbygge. Därför är det viktigt att vi har
              uppmärksamheten riktad på den målkonflikt som kan uppstå när det
              i sig kan vara önskvärt med en åtgärd till skydd för samhället
              och medborgarna men samtidigt vara ett hot mot eller tveksamt
              för den personliga integriteten. Målkonflikter är till för att
              lösas, men för att kunna lösas måste de upptäckas. I EU-samarbetet
              är det därför viktigt att det finns en parlamentarisk insyn och
              kontroll för att uppnå en balans mellan åtgärder för att skydda
              samhället och medborgarna å ena sidan och åtgärder till skydd
              för der enskildes rättigheter å den andra. Härvidlag gör vi en
              angelägen markering i utlåtandet. Vi framhåller just vikten av
              att det finns en parlamentarisk övervakning av såväl Europols
              som Eurojusts verksamhet.
            </seg>
          </u>
          <note n="779fc7d4">
            Herr talman! Jag utgår ifrån att riksdagen även den här gången
            beslutar i enlighet med utskottets förslag och avslutar därför
            med att yrka bifall till utskottets förslag i utlåtande KU15.
          </note>
          <note type="speaker" n="b6d95280">
            Anf. 9 KARL SIGFRID (M):
          </note>
          <u who="karl_sigfrid_d4a10c" xml:id="i-bfab7fe965ed516c-0" n="e6c08891">
            <seg n="757ff97e">
              Herr talman! Som utskottskollegan Billy Gustafsson berättade
              är detta ett utlåtande som är ett svar på en EU-rapport om kontakterna
              mellan å ena sidan medlemsländernas nationella parlament och å
              andra sidan EU-kommissionen. Vårt svar bygger dels på egna iakttagelser,
              dels på yttranden som vi har hämtat in från andra utskott.
            </seg>
            <seg n="3cd1634d">
              Som vi i konstitutionsutskottet har sagt flera gånger tidigare
              tar vi här i riksdagen gärna emot all information som vi kan få
              om EU:s lagstiftningsarbete, och helst i ett så tidigt skede som
              möjligt. Om vi vill ha inflytande måste vi veta vilka förslag
              som kommissionen planerar att lägga fram så att vi på ett seriöst
              sätt kan ta ställning till dem. Samtidigt måste kommissionen ha
              i åtanke att när riksdagen gör ett uttalande utgör inte det uttalandet
              Sveriges officiella ståndpunkt. Utåt är det, som Billy Gustafsson
              också påpekade, regeringen som företräder landet.
            </seg>
            <seg n="b1169330">
              Med jämna mellanrum utformar EU-kommissionen budgetrekommendationer
              till enskilda medlemsländer. Även i det arbetet vill kommissionen
              involvera nationella parlament. Det är en nyhet i det här betänkandet
              jämfört med tidigare betänkanden. Vi hanterar ju de här rapporterna
              från EU-kommissionen en gång om året.
            </seg>
            <seg n="b17beafc">
              Finansutskottet har lämnat två kommentarer till det här förslaget
              att involvera riksdagen även i budgetrekommendationsdiskussioner,
              och vi i KU instämmer i dessa.
            </seg>
            <seg n="2620738b">
              Den första kommentaren är att vi även fortsättningsvis bör ha
              en nationell demokratisk process när vi slår fast den svenska
              ståndpunkten. Det är riksdagens viktigaste ingång i EU:s lagstiftningsarbete.
              Billy Gustafsson pratade om vikten av en nationell demokratisk
              process. Jag tror att det syftade på ungefär samma sak som jag
              vill säga.
            </seg>
            <seg n="5b4f7ffe">
              Den andra kommentaren är att EU:s budgetrekommendationer saknar
              juridisk betydelse. De är just rekommendationer som enskilda medlemsländer
              kan välja att beakta eller inte beakta om man inte tycker att
              de är särskilt kloka, vilket de kanske inte alltid är.
            </seg>
            <seg n="2b7d0525">
              Ska det ske en direkt dialog mellan kommissionen och riksdagen
              om budgetrekommendationerna ska det ske på riksdagens initiativ
              och på villkor som riksdagen bestämmer. I praktiken kan det handla
              om att riksdagen anordnar öppna utfrågningar av personer från
              EU-kommissionen.
            </seg>
            <seg n="ad5fee1e">
              Just nu pågår det också ett arbete med att skapa en starkare
              parlamentarisk kontroll av Europol, den europeiska myndigheten
              för samverkan mellan nationella polismyndigheter. Efter att arbetet
              försenats anser justitieutskottet, och även vi, att åtminstone
              den nya, reviderade tidsplanen ska hållas. Eftersom polisverksamhet,
              även när den är berättigad, kan begränsa enskildas frihet och
              enskildas personliga integritet är det önskvärt med mer demokratisk
              insyn. Kontrollen av Europol bör dessutom vara resurseffektiv,
              precis som all annan verksamhet, vilket bland annat betyder att
              den helst bör ske utan att vi behöver bilda några nya myndigheter.
            </seg>
          </u>
          <note n="03297942">
            Med de kommentarerna yrkar jag bifall till utskottets förslag
            i utlåtandet.
          </note>
          <note n="606a241d">
            Överläggningen var härmed avslutad.
          </note>
          <note n="b87c7a16">
            8 § Högskolan
          </note>
          <note n="25f09dfb">
            Föredrogs
          </note>
          <note type="speaker" n="1c1feb56">
            Anf. 10 LOUISE MALMSTRÖM (S):
          </note>
          <u who="louise_malmstrom_970d93" xml:id="i-d5c59f1a1d5b6bc3-0" n="d7f2e41e">
            <seg n="5c884ec4">
              Herr talman! Häromveckan uppvaktade jag en ettåring. Vår närmaste
              granne fick ett barn förra året som vi emellanåt får sitta barnvakt
              till. Därför har vi haft förmånen att följa den här lilla krabatens
              första år i livet. Som ni vet är utvecklingen explosionsartad
              de första åren, och märkligt nog glömmer man bort det när ens
              egna barn har lämnat småbarnsstadiet.
            </seg>
            <seg n="893f5503">
              Därför är det fantastiskt med påminnelser kring det där obändiga
              jag kan som små barn utstrålar. Det är fantastiskt att så konkret
              bli påmind om hur ny kunskap och nya insikter hela tiden förändrar
              oss som individer. Den där drivkraften att lära nytt, anta nya
              utmaningar och fortsätta omforma sig själv till något som inte
              är på förhand givet finns i grunden hos varje liten människa.
              Även om man växer upp under de mest ogynnsamma förhållandena finns
              det där fröet någonstans, och så länge man ger det den allra minsta
              näring upphör det inte att växa förrän livet självt upphör.
            </seg>
            <seg n="0accd81b">
              Jag tycker att det är mycket goda argument för att ta till vara
              varje människas kraft och utvecklingspotential och för att erbjuda
              goda möjligheter till livslångt lärande.
            </seg>
            <seg n="12f35104">
              Herr talman! Därför är det med en viss sorgsenhet jag kan säga:
              Säg mig om ni har en högskoleutbildning, så ska jag säga er vem
              ni är, åtminstone rent statistiskt!
            </seg>
            <seg n="de9e4fbe">
              Om ni har en högskoleutbildning vet jag till exempel att det
              är ganska osannolikt att era föräldrar enbart har grundskoleutbildning
              eftersom det bara är 21 procent av barnen till sådana föräldrar
              som läser vidare, till skillnad från 84 procent av de forskarutbildade
              föräldrarnas barn. Jag kan gissa att ni bor nära ett stort, anrikt
              universitet, att ni har goda familjeinkomster, att ni i större
              utsträckning än snittet har god hälsa, är aktiva kulturkonsumenter,
              läser skönlitteratur och utnyttjar ert demokratiska mandat, både
              i allmänna val och som aktiva samhällsmedborgare. Och om ni säger
              att ni är professorer kan jag dessutom statistiskt bestämma ert
              kön till män.
            </seg>
            <seg n="51686e60">
              Det mest uppenbara dilemmat i detta är att vi misshushållar med
              mänskliga resurser genom att inte arbeta mer aktivt med breddad
              rekrytering. Det finns verktygslådor för sådant arbete, både för
              lärosätena själva och för politiken. Men i och med att det arbetet
              prioriteras ned i stället för att belönas är snedrekryteringen
              på väg att öka igen.
            </seg>
            <seg n="0e4e7741">
              Precis som förr finns i dag en stor begåvningsreserv som står
              och stampar och som både vill och har förmåga till högre studier,
              men som vi inte erbjuder någon plats. I värsta fall får de inte
              sin drivkraft att lära nytt tillvaratagen alls. I allra värsta
              fall landar de i försörjningsstödsstatistiken, och förutom de
              mänskliga kostnader som uppstår i och med att man inte känner
              sig behövd kostar de samhället miljontals kronor.
            </seg>
            <seg n="eeb285b5">
              Herr talman! Det är allvarligt nog att vi inte har högre ambitioner
              vad gäller breddad rekrytering och att kvinnor, trots att de presterar
              bättre genom precis hela utbildningssystemet, väljs bort ju längre
              upp i karriären de hamnar. Det hotar faktiskt hela akademins legitimitet
              i samhället. Det är allvarligt att vi inte förmår ta till vara
              kompetensen hos hela befolkningen.
            </seg>
            <seg n="33d5a1ed">
              Men det blir än allvarligare när vi lyfter blicken och ser hur
              mycket vårt land verkligen behöver de där individerna som inte
              får chansen. Om vi ska klara den internationella konkurrensen
              behöver vi en betydligt större andel eftergymnasialt utbildade.
              Vi har sagt att åtminstone 50 procent behöver gå vidare till högskola
              eller yrkeshögskola. Det är egentligen inte någon särskilt hög
              siffra. Det är fler än så som vill läsa vidare och fler än så
              som gör det i många andra länder.
            </seg>
            <seg n="02797ce0">
              Men i en tid när söktrycket är högt och omvärlden investerar
              i högre utbildning för framtiden väljer regeringen att sänka ambitionerna
              när det gäller den andel som går vidare till högre studier och
              dra ned på antalet platser.
            </seg>
            <seg n="ae14aa4e">
              Om vi inte hade byggt ut högskolan i hela landet och arbetat
              aktivt med att bredda rekryteringen under 90-talet och början
              av 2000-talet hade vi redan legat i strykklass. Nu är vi bara
              medelmåttor, med lägre ambitioner än länder som Storbritannien,
              Polen, Danmark och Holland.
            </seg>
            <seg n="2355dbb1">
              För mig blir det omöjligt att inte se att 10 000 färre platser
              i år innebär 10 000 stängda dörrar i ansiktet på 10 000 individer
              fyllda av just det där jag kan, jag vill, jag törs som finns någonstans
              inom oss alla. Antalet platser behöver öka, inte minska, inte
              minst med tanke på att antalet 2025-åringar ökar även i år och
              med tanke på hur hög arbetslösheten är. Men det får naturligtvis
              inte ske på bekostnad av kvaliteten.
            </seg>
            <seg n="d56424de">
              Sambandet mellan lång utbildning och etablering på arbetsmarknaden
              är linjärt. Det är oerhört viktigt med anställbarhet, och yrkeshögskolan
              är ett lysande exempel på hur det kan fungera när det fungerar
              som bäst. Den skulle kunna spela en ännu större roll om den tilldelades
              fler platser. Men även högskolestudenters utbildning behöver ha
              god anknytning till arbetsmarknaden, och studie- och yrkesvägledning
              måste fungera väl genom hela utbildningssystemet, så att studenter
              kan fatta beslut på goda grunder.
            </seg>
            <seg n="4d986a60">
              Jag vill påminna om att det också finns andra utmaningar än matchningsproblematiken.
              Att de mest studiemotiverade når anställbarhet på så kort tid
              som möjligt är faktiskt inte det enda målet för högre utbildning.
              Vi har fler samhällsutmaningar att angripa klimathot, ojämlikhet,
              ohälsa, bristande demokrati. Vårt samhälle skulle må bra av mer
              kritiskt tänkande, mer bildning, mer kreativitet och mer innovationskraft.
            </seg>
            <seg n="8cef46f3">
              Den som studerar på högskolan förbättrar inte bara sina chanser
              på arbetsmarknaden avsevärt och bidrar till Sveriges tillväxt,
              utan han eller hon utvecklas också som människa, ser sammanhang
              och får nya perspektiv på tillvaron. Ju fler som tar del av högre
              studier, desto större motvikt blir det till den devalvering av
              bildning, kunskap och kultur som jag tycker mig kunna se i vårt
              samhälle i form av antipluggkulturer, försämrad läsförståelse,
              ökad främlingsfientlighet, triviala kvällstidningsrubriker och
              alltmer idiotiska tv-programsidéer.
            </seg>
            <seg n="56c3e7ca">
              Eftersom vi lever i en tid där de tekniska möjligheterna för
              att bilda sig och ta del av ny kunskap i en öppen utbildningskultur
              ökar för var dag som går måste vi också använda dessa möjligheter
              i samhällsbygget om vi ska kunna utgöra en motvikt till det som
              är förenklat och fördummat.
            </seg>
            <seg n="2ce13897">
              Herr talman! Jag vill avsluta med en vädjan till majoriteten
              i utskottet att tillsammans med oss i bred majoritet anta alla
              dessa utmaningar. Släpp er gamla debatteknik som går ut på att
              ta billiga poäng genom att påstå att vi måste välja mellan kvalitet
              och kvantitet och att vi bara bryr oss om det senare. Släpp den
              politik som orsakar skandalrubrikerna och de oroade inläggen,
              inte bara från oss socialdemokrater utan också från så vitt skilda
              håll som TCO, Svenskt Näringsliv, Teknikföretagen, ett flertal
              lärosäten och ENQA, för att nämna några.
            </seg>
            <seg n="b7d03e9b">
              Det finns en oro för att vi aldrig kommer att klara konkurrensen
              med så låg andel högskole- och yrkeshögskoleutbildade, oro för
              matchningsproblem och misslyckade rekryteringsförsök, oro för
              den ökade snedrekryteringen, oro för ett kvalitetsutvärderingssystem
              som ensidigt premierar vissa saker och inte håller måttet internationellt
              och oro för kompetensförsörjning i hela landet.
            </seg>
            <seg n="364423f8">
              Dimensionera högskolan och yrkeshögskolan efter efterfrågan och
              förmåga. Stäng inte dörren i ansiktet på dem som både vill och
              kan. Ta till vara den naturliga nyfikenheten och den inneboende
              kraften hos de individer som står och stampar och vill in. Gör
              en seriös översyn av högskolelandskapet för att kunna utveckla,
              och eventuellt avveckla, med goda argument i stället för godtycklig
              strypning. Att bara backa upp en handfull elitinstitutioner är
              varken en framgångsrik lösning på de framtida utbildningsbehoven
              eller på hur man ökar kvaliteten i den högre utbildningen och
              forskningen. Sverige behöver både stora breda universitet och
              specialiserade mindre högskolor.
            </seg>
            <seg n="e683fd32">
              Gör allt detta för alla de 10 000 i år och 20 000 nästa år som
              står och stampar, vill in och är fyllda av lusten att lära och
              jag kan också.
            </seg>
            <seg n="287aafb4">
              Herr talman! Jag yrkar bifall till reservationerna 1 och 11 men
              står naturligtvis bakom innehållet i samtliga våra reservationer
              och i det särskilda yttrandet.
            </seg>
          </u>
          <note type="speaker" n="0cac8b30">
            Anf. 11 JABAR AMIN (MP):
          </note>
          <u who="jabar_amin_a483d5" xml:id="i-2bc3ec6c61cc70dc-0" n="9c1e4fc4">
            <seg n="e82f78bc">
              Herr talman! I dag debatterar vi högskolan och de villkor som
              ska gälla vid ansökan till och i högskolan. Redan för ett och
              ett halvt år sedan väckte vi från Miljöpartiet en motion om vikten
              av att meritpoäng ska ges även till dem som läser modersmål och
              inte bara till dem som läser moderna språk.
            </seg>
            <seg n="3f5a83fd">
              Hösten 2010 började nya regler att gälla för antagning till högskolan.
              Genom att läsa särskilda så kallade meritkurser får eleven extra
              poäng, meritpoäng, att lägga till sitt meritvärde och därmed förbättra
              förutsättningarna att komma in på en särskild högskoleutbildning.
              En del av dessa meritkurser är de i moderna språk. Det gäller
              bland annat fördjupningskurser i moderna språk. Syftet är att
              få fler att läsa språk på gymnasiet. Alla språk som läses enligt
              kursplanen för ämnet moderna språk är meriterande.
            </seg>
            <seg n="54212867">
              Det nuvarande meritpoängssystemet begränsar tyvärr många elever
              genom att det utgår från att svenska är alla elevers modersmål.
              Många elever i den svenska skolan läser i dag svenska som andraspråk.
              Vid sidan av har de sedan modersmålsundervisning samt kurser i
              engelska. Att utöver detta aktivt välja att läsa ytterligare kurser
              i så kallade moderna språk innebär att dessa elever läser mer
              språk men inte belönas för det i meritpoängssystemet.
            </seg>
            <seg n="e8482715">
              Miljöpartiet menar att elever som av olika anledningar bedriver
              modersmålsstudier inte ska missgynnas av det nuvarande meritpoängssystemet.
              Om vi över huvud taget ska ha ett meritpoängssystem och premiera
              språkkunskaper vid antagning till högskolan anser vi att kunskaper
              som eleven tillägnat sig genom studier i modersmålet naturligtvis
              ska vara meriterande på samma sätt som moderna språk. Med anledning
              av detta föreslår vi att regeringen ska få i uppdrag att verka
              för att även kunskaper i modersmålet ska ge meritpoäng.
            </seg>
            <seg n="e4882f5b">
              Herr talman! Under de senaste decennierna har teknikutvecklingen
              gått i rasande fart. Hela samhället håller på att digitaliseras.
              Det som för några år sedan mer eller mindre var omöjligt att på
              ett enkelt och snabbt sätt få reda på kan man nu få veta genom
              några klick på tangentbordet. Den nya tekniken har fört mycket
              positivt med sig, och allt fler människor och länder använder
              sig av nätet. Sverige är ett av de länder i världen som har den
              mest teknikvänliga befolkningen, delvis på grund av breda satsningar.
            </seg>
            <seg n="5d31aa02">
              Allt tyder på att framtidens utbildningar kommer att vara mer
              beroende av nätet. En växande andel studenter väljer i dag att
              studera genom nätutbildningar eller distansutbildningar. Mellan
              2003 och 2009 ökade antalet svenska nätstudenter från 20 000 till
              40 000 helårsstudenter. I dag läser 80 000 studenter hela eller
              delar av sin högskoleutbildning på nätet, vilket motsvarar 14
              procent av helårsstudenterna.
            </seg>
            <seg n="834d407d">
              Svenska högskolor erbjuder årligen omkring 3 500 fristående kurser,
              90 yrkesexamensprogram och 130 generella program på nätet. Just
              därför är det viktigt att se över hur möjligheten till större
              användning av nätutbildningar och distansutbildningar kan utvecklas.
            </seg>
            <seg n="2f7e05cb">
              Herr talman! Bedömning är en helt central del i skolans arbete
              med att stimulera lärande och kunskapsutveckling. Alla processer
              som bidrar till att göra lärandet synligt för eleven är viktiga
              för elevens framtida utveckling.
            </seg>
            <seg n="a4f9a806">
              Bedömning för lärande synliggör elevens kunskaper och effekterna
              av undervisningen så att lärarna kan förstå bättre vad som fungerar
              i undervisningen och vilka behov eleverna har. Därför måste bedömningen
              av elevens prestationer utformas på ett sådant sätt som gynnar
              elevens utveckling mot de mål som läroplanen fastställer.
            </seg>
            <seg n="170dd465">
              En granskning som Skolinspektionen gjorde 2011 visade dock på
              att endast en liten andel av de nyexaminerade lärarna fått tillräcklig
              utbildning i bedömning. Man fann att många lärare är osäkra på
              hur de ska bedöma yngre elevers kunskaper och inte alltid utgår
              från de krav som ställs i kursplanerna.
            </seg>
            <seg n="d9f239fe">
              Det saknas ofta ett samband mellan målen för undervisningen,
              det som sker i klassrummet och hur eleverna sedan bedöms. Ett
              sätt att förbättra situationen är att stärka bedömningskompetensen
              i lärarutbildningen.
            </seg>
            <seg n="cb824122">
              Herr talman! I Sverige finns det i dag ca 40 Waldorfskolor. Dessa
              skolor är godkända av Skolinspektionen som fristående skolor och
              undervisar enligt Waldorfskolans läroplan. Waldorfskolorna har
              alltsedan 50-talet varit en viktig del av det svenska skolväsendet
              som på många sätt har bidragit till utvecklingen och mångfalden
              av den svenska skolan.
            </seg>
            <seg n="0492c64a">
              Det har tidigare funnits en integrerad utbildning för att bli
              behörig Waldorflärare. Denna utbildning har genomförts av Waldorflärarhögskolan,
              först i samarbete med Lärarhögskolan i Helsingfors och sedan med
              Helsingforss universitet. Tyvärr har Helsingforss universitet
              för ett tag sedan avbrutit detta samarbete. Sedan en tid tillbaka
              är utbildningen av Waldorflärare därmed inte längre en integrerad
              och finansierad del av den svenska lärarutbildningen.
            </seg>
            <seg n="b8b34c5e">
              Samtidigt har regeringen i en förordning beslutat att Waldorflärare
              är behöriga att undervisa i Waldorfskolor. Å ena sidan ställer
              regeringen krav på att lärarna ska vara behöriga och utbildade
              Waldorflärare, å andra sidan tar regeringen inget ansvar för att
              finansiera denna utbildning.
            </seg>
            <seg n="9f23190c">
              Det är mycket märkligt, menar vi, att regeringen ställer krav
              på Waldorflärarutbildning men inte säkerställer att denna lärarutbildning,
              på samma sätt som all annan lärarutbildning i Sverige, finansieras
              offentligt. Det är regeringen som har det övergripande ansvaret
              i denna fråga.
            </seg>
            <seg n="8007a5be">
              Vi menar att det inte duger att, som regeringen gör nu, skylla
              på att detta är en sak enbart för universiteten själva och Waldorflärarhögskolan
              att komma överens om på tu man hand. Det som behövs för att vi
              även i fortsättningen ska ha tillgång till utbildade och kompetenta
              Waldorflärare i Sverige är att regeringen tar initiativ för att
              säkerställa Waldorfhögskoleutbildningens existens.
            </seg>
            <seg n="f5497b32">
              Vi vet att regeringen nu har börjat samtala med Waldorflärarutbildningen
              och utlovat förbättringar, men hitintills har vi bara hört fagra
              löften och inte sett någon verklighet.
            </seg>
            <seg n="f2c474f1">
              Regeringen har skapat ett stort problem som kan bli Waldorfskolornas
              slut i Sverige. Det måste regeringen ta ansvar för.
            </seg>
            <seg n="17427791">
              Det som nu efterfrågas är vad regeringen avser att göra för att
              säkerställa att Waldorflärarutbildningen i Sverige finns kvar,
              är fullt finansierad och att vi kan känna oss trygga med att det
              även i framtiden kommer att finnas behöriga Waldorflärare i Sverige.
            </seg>
            <seg n="5019df15">
              Herr talman! Med det vill jag avslutningsvis yrka bifall till
              reservationerna 7 och 10, men vi står självfallet bakom alla våra
              reservationer.
            </seg>
          </u>
          <note type="speaker" n="08605df5">
            Anf. 12 RICHARD JOMSHOF (SD):
          </note>
          <u who="richard_jomshof_d1023a" xml:id="i-ed43f104d2ff434b-0" n="466de6dd">
            <seg n="92d0c994">
              Herr talman! Trevligt att vara här! Det är många vänliga ansikten
              som jag känner igen. Kul att se er igen! Och jag menar det.
            </seg>
            <seg n="a65dbc5b">
              Jag tänker fatta mig kort i dag. Jag tänker koncentrera mig på
              en av de motioner jag har väckt som berör högskolan.
            </seg>
            <seg n="d10a06ff">
              Även om det finns orosmoln, som berördes i det första inlägget
              i dag, är det fortfarande så att Sverige ligger högt vad gäller
              andelen människor som genomgår en högre utbildning. Vi har en
              förhållandevis väl utbyggd högskola vad gäller antalet utbildningsplatser.
              Vi har även vad jag anser vara en ganska hygglig geografisk spridning
              på våra högskolesäten.
            </seg>
            <seg n="1008daf5">
              Ändå finns det brister i våra utbildningar, vilket bland annat
              Riksrevisionens rapport från 2009 om anställbarhet efter högskolestudier
              visar. Samtidigt som rapporten visar att vissa högskolor har ett
              mycket väl utvecklat system för samverkan med näringslivet under
              studierna visar den också att det är betydligt sämre ställt vid
              andra högskolor vad gäller denna samverkan.
            </seg>
            <seg n="5a3f2758">
              Kvaliteten varierar och den varierar ganska ordentligt. Det är
              någonting som borde väcka oro både hos vår regering och hos våra
              beslutsfattare. Det handlar trots allt om att våra studenter ska
              vara anställbara efter avslutade studier. Det handlar också om
              att vi ska få ned arbetslösheten, inte minst när det gäller våra
              ungdomar, samtidigt som vår konkurrenskraft måste stärkas.
            </seg>
            <seg n="c19a2126">
              Ett nära samarbete mellan högskola och näringsliv underlättar
              för våra studenter att etablera kontakter med näringslivet, vilket
              naturligtvis ökar chanserna att man som student erhåller ett jobb
              efter avslutade studier. Ett sådant samarbete ökar dessutom möjligheterna
              att verklighetsanpassa studierna så att de är optimerade, och
              det här är viktigt, i förhållande till de krav som dagens näringsliv
              ställer på utbildningen.
            </seg>
            <seg n="3ce6afbe">
              Ytterligare ett problem som Riksrevisionen lyfter fram är att
              uppföljningen av studenternas anställningsmöjligheter efter avslutad
              utbildning inte sker i den omfattning eller med den kvalitet som
              är önskvärd. Om det nu är som så att det brister vad gäller uppföljning
              och utvärdering är det naturligtvis mycket svårt att veta om en
              viss utbildning är optimerad efter dagens arbetsmarknadsbehov.
            </seg>
            <seg n="9c7eb2bb">
              Herr talman! Nu är det så att det har skett förbättringar. Det
              har till och med jag insett. Jag läste det faktiskt i går. Det
              är glädjande. Men det finns mer att göra på området. För att säkerställa
              att man gör relevanta utvärderingar fortlöpande menar jag att
              det ska skrivas in i högskolelagen, och då ska det alltså tydligt
              framgå att lärosätena ska ha en skyldighet att fortlöpande följa
              upp examinerade studenters erfarenheter av sin utbildning, men
              också vilken framgång de röner när de är klara med sin utbildning.
              Hur ser det ut? Har de fått jobb? Hur länge går de arbetslösa?
              Vart har de tagit vägen? Har de studerat vidare? Det här är oerhört
              viktigt. Det menar jag ska skrivas in i högskolelagen. Det har
              åtminstone inte skett. Jag dubbelkollade det för säkerhets skull
              i högskolelagen i går.
            </seg>
            <seg n="d867efcf">
              Det är dessutom så att det fortfarande finns brister. Nu har
              vi inget högskoleverk längre, men för bara några månader sedan
              påtalade Högskoleverket att det fanns ett antal brister. Man menar
              att det gäller en avsaknad av mätbara indikatorer och mål för
              samverkan med arbetslivet. Det är ändå en ganska allvarlig kritik.
              Jag menar att det naturligtvis måste åtgärdas.
            </seg>
            <seg n="def14a27">
              Med det vill jag yrka bifall till reservationerna 3, 6 och 8.
            </seg>
          </u>
          <note type="speaker" n="0f0373ca">
            Anf. 13 BETTY MALMBERG (M):
          </note>
          <u who="betty_malmberg_f8f44c" xml:id="i-723454f88971860f-0" n="8920165d">
            <seg n="246a09b2">
              Herr talman! I slutet av 1980-talet var jag aktiv inom studentfacklig
              verksamhet. När jag knappt 20 år senare kom in i riksdagen träffade
              jag kolleger från den tiden för att förhöra mig lite om vad det
              är som är på gång nu. Vad är det för viktiga frågor som vi bör
              ägna oss åt och fördjupa oss i?
            </seg>
            <seg n="eed09b69">
              Det de svarade mig gjorde mig rätt beklämd. De sade: Du, Betty,
              det är precis samma frågor som var aktuella när vi var aktiva.
              Det handlar om kvalitet i högre utbildning, gymnasifiering av
              högskolan, studiefinansieringen och invandrarakademikernas situation.
              Det är tragiskt att höra och tragiskt att så många år får förflyta
              utan att någonting händer.
            </seg>
            <seg n="c6ef0241">
              Desto bättre känns det i dag med en alliansregering vid rodret.
              Äntligen ser vi att något börjar hända.
            </seg>
            <seg n="26449172">
              Kvalitet har hamnat i fokus, och den påverkar numera till viss
              del även resursfördelningen. Dessutom har mycket resurser satts
              in för att ge bättre förutsättningar för lärosätena att faktiskt
              erbjuda utbildningar med kvalitet och inte bara många studieplatser.
              Visst måste det göra skillnad för kvaliteten att regeringen sedan
              den tillträdde har ökat anslagen per studieplats inom humsamsektorn
              med hela 60 procent. Visst är det också kvalitet att vi bättre
              matchar studenternas efterfrågan och arbetsmarknadens behov, i
              synnerhet av de dyra utbildningsplatserna såsom läkare och tandläkare
              där antalet nybörjarplatser har ökat med 44 respektive 36 procent.
              Detta medför att presumtiva studenter i dag faktiskt har en rimlig
              chans att antas till utbildningen i Sverige och inte prompt måste
              bege sig till länder såsom Rumänien, Ungern och Polen för att
              möjliggöra sina önskade studieval. Visst gynnar det också kvaliteten
              att alla lärosäten numera kan söka examensrätt inom smalare profilområden
              och att kvalitetsutvärderingssystemet fokuserar på studenternas
              resultat och inte bara på lärosätenas interna kvalitetsarbete.
            </seg>
            <seg n="d8bf725c">
              Kvalitet i högre utbildning hänger ju också samman med förkunskaper
              där hela utbildningssystemet utgör en sammanhållen kedja. Alliansregeringen
              har där satt ett ökat fokus på kunskap, tidigt stöd och tidig
              hjälp alltifrån lågstadiet och upp genom gymnasiet. Vi har dessutom
              skärpt kraven på förkunskaperna för att uppnå grundläggande behörighet
              till högre utbildning, och vi har infört meritpoäng för att uppmuntra
              fler att läsa fördjupningskurser i språk och matematik. Nu krävs
              det faktiskt godkänt i svenska, engelska och matematik. Många
              skulle nog tycka att det är en självklarhet, men så har tidigare
              inte varit fallet. Detta är ett sätt att medvetandegöra de unga
              om den arbetsinsats som kommer att krävas och samtidigt markera
              att högskolestudier ställer krav på ökat ansvarstagande och ökad
              självständighet jämfört med gymnasiestudier.
            </seg>
            <seg n="0b38b45b">
              För några år sedan presenterade Högskoleverket en rapport i vilken
              de hade tillfrågat universitetslärare om nya studenters kunskapsnivå.
              En majoritet av lärarna hävdade då att förkunskaperna hade förändrats
              de senaste åren dess värre till det sämre. Lärarna ansåg att studenterna
              hade det svårare än gårdagens studenter att uttrycka sig skriftligt,
              att de var svagare i matematik och att de hade för ytliga kunskaper
              till och med i engelska det tror vi faktiskt inte eftersom vi
              tror att svenska studenter är duktiga i engelska. Det var universitetslärarnas
              uppfattning. De var också oroade av att motivationen och ambitionen
              brister hos studenterna. Dessutom menade lärarna att många studenter
              kräver alltför mycket hjälp och service och att de inte tar ansvar
              för sina studier.
            </seg>
            <seg n="125835c7">
              Dåvarande universitetskanslern Flodström var bekymrad då han
              kommenterade rapporten. Han såg flera orsaker till den uppkomna
              situationen, däribland låga förkunskaper men också den bristande
              konkurrensen till olika utbildningar, vilket gör att det generellt
              sett krävs lägre betyg för att komma in. Det här är också en konsekvens
              av att antalet platser inom högskolan har byggts ut i en utsträckning
              som gör att konkurrensen är borta. Han menade därför att universitet
              och högskolor står inför stora utmaningar.
            </seg>
            <seg n="f3f64c78">
              För det första måste studenter med goda förkunskaper bli utmanade
              av sina studier. För det andra måste högskolorna jobba för att
              lyfta upp en grupp studenter från en låg kunskapsnivå till en
              fullgod akademisk nivå. För det tredje måste universitet och högskolor
              förmås bibehålla sina krav på kvalitet så att de inte sänker ribban
              för att studenterna ska bli godkända.
            </seg>
            <seg n="e64b7c2d">
              Nu är det ännu för tidigt att veta vilken effekt reformerna på
              utbildningssidan som Alliansen har genomfört kommer att få för
              den högre utbildningen. Men jag tror att det är viktigt att hålla
              fokus på de uppräknade utmaningarna som Flodström såg också för
              de närmaste åren.
            </seg>
            <seg n="0ab7fee9">
              En ytterligare fråga som diskuterades mycket då jag var studentfackligt
              aktiv var, som jag nämnde, invandrarakademikernas situation och
              deras svårigheter att komma in på arbetsmarknaden. Gruppen av
              utlandsfödda med akademisk utbildning utgör i dag en tredjedel
              av dem som har flyttat till Sverige, men bara hälften av dem har
              ett arbete som motsvarar deras utbildningsbakgrund och yrkeserfarenhet.
              Då liksom nu är detta ett stort resursslöseri, och det är glädjande
              att regeringen nu tar krafttag för att försöka råda bot på situationen.
            </seg>
            <seg n="965bfe1c">
              Det sägs ibland att Sverige har världens bäst utbildade taxichaufförer
              och att där finns både hjärnkirurger och ingenjörer bland dem
              som kör oss. Hur sant detta är vet väl ingen exakt. Men då länsstyrelsen
              i Västsverige drev projektet Korta vägen har jag fått mig berättas
              att när de sökte personer med läkarbehörighet hittade de några
              som jobbade som stuveriarbetare i Göteborgs hamn och andra som
              sålde korv på torget. Det är inte klokt hur vi misshushållar med
              mänsklig kompetens.
            </seg>
            <seg n="109fc6e1">
              Nu finns det hur som helst kompletterande utbildningar för flera
              olika yrkesgrupper, till exempel jurister, lärare, läkare och
              sjuksköterskor. En rad uppdrag har också lagts ut för att möta
              ett ökat behov av validering. Metoder ska förfinas och vidareutvecklas,
              och Universitets- och högskolerådet, UHR, har gjorts ansvarigt
              för all bedömning av utländsk utbildning alltifrån gymnasienivå
              till högskoleutbildningar. Det här har tidigare varit uppdelat
              på flera myndigheter, men nu blir det en portal in. Det kommer
              att underlätta och tydliggöra arbetet. Vidare ska åtgärderna följas
              upp. En första delrapport väntas i oktober. Detta är bra för samhällsekonomin,
              och vi måste naturligtvis inse att detta är stimulerande för den
              enskilde som tidigare har lagt ned tid, kraft och möda på att
              skaffa sig en akademisk utbildning och sedan inte har fått dra
              nytta av den i sitt nya land.
            </seg>
            <seg n="b6f93318">
              Herr talman! När jag läser oppositionens motioner förvånas jag.
              Ambitionerna och visionerna med högre utbildning är svåra att
              identifiera, i stället presenteras allmänt skrivna förslag som
              vi har sett flera gånger tidigare år. Socialdemokraterna till
              och med upprepar ett förslag om att införa ett treterminssystem.
              Den möjligheten har funnits sedan början av 1990-talet. Det är
              tråkigt att vi inte lyfter upp diskussionen och tar till oss av
              vad som faktiskt fungerar i dag och i stället fokuserar resurserna
              och diskussionerna på sådant som vi faktiskt behöver förbättra.
            </seg>
            <seg n="f7d19ab5">
              Splittringen mellan partierna i oppositionen är dessutom total.
              Av alla reservationer är det faktiskt bara en som lyckats samla
              åtminstone de tre rödgröna partierna.
            </seg>
            <seg n="2886e7a7">
              Detta visar att det på utbildningsområdet finns en spretig politik
              från fyra oppositionspartier som ska ställas mot en enig allianspolitik
              i de viktiga framtidsfrågorna som högre utbildning är.
            </seg>
            <seg n="9334767c">
              Min förhoppning är, avslutningsvis, att studenter som är aktiva
              i dag om 20 år inte ska mötas av samma besked som jag fick om
              att inget har hänt, utan att de stora och viktiga samhällsfrågor
              som de jobbar med nu faktiskt har klarats av och att man har gått
              vidare.
            </seg>
          </u>
          <note n="7132bb07">
            Herr talman! Jag yrkar bifall till förslaget i betänkandet.
          </note>
          <note n="29cf4659">
            I detta anförande instämde Michael Svensson (M).
          </note>
          <note type="speaker" n="fcb23b28">
            Anf. 14 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-d5c59f1a1d5b6bc3-1" n="d7f2e41e">
            <seg n="dec4283f">
              Herr talman! Betty Malmberg talar mycket om kvalitet. Det är
              naturligtvis avgörande. Hon pekar mycket på vad bristande grundutbildning
              kan leda till för utmaningar i högre utbildning. Det är också
              intressant.
            </seg>
            <seg n="08fa9f3a">
              Apropå att vi ska fokusera på sådant som vi är överens om vet
              vi båda två att kvaliteten behöver öka, särskilt inom humsamområdet.
              Många studenter har så lite lärarledd tid som fyra timmar i veckan,
              ingen möjlighet till praktik och för lite handledartid när de
              skriver uppsatser och så vidare.
            </seg>
            <seg n="78a18671">
              Om ni väljer att fokusera så pass mycket på kvaliteten, vilket
              jag tycker är bra, undrar jag varför ni inte har högre anslag
              än vi har för kvalitetsförbättringar.
            </seg>
          </u>
          <note type="speaker" n="b1823aa4">
            Anf. 15 BETTY MALMBERG (M) replik:
          </note>
          <u who="betty_malmberg_f8f44c" xml:id="i-723454f88971860f-1" n="8920165d">
            <seg n="5a502e03">
              Herr talman! Det var också en fråga att få! Jag har precis berättat
              om hur vi har ökat anslagen inom humsamområdet med 60 procent
              per utbildningsplats. Här har vi gjort krafttag, och det har vi
              gjort i samband med att vi sitter i majoritet. Vi sitter vid makten,
              och vi genomför de enorma resursförstärkningarna i ett sådant
              läge. Det talar sitt eget språk.
            </seg>
            <seg n="85e7983a">
              Jag skulle vilja ställa en annan fråga till Louise Malmström,
              som uppehöll sig mycket vid detta att fler måste få chansen till
              högskoleutbildning. Jag håller naturligtvis till stor del med
              om det Malmström nämnde och när hon sade att det är viktigt att
              vi måste svara upp med antal platser.
            </seg>
            <seg n="a53b9d16">
              Jag läste en skrift som heter En högskolevärld i ständig förändring
              , som Högskoleverket gav ut precis innan det blev Universitetskanslersämbetet,
              där universitetskanslern pratar lite om överutbildning. Han reflekterar
              över det: Överutbildning, finns den? Det universitetskanslern
              nämner där är att man inom högskolesektorn i dag börjar debattera
              att det finns en inflation i högskoleplatser, och just detta att
              när hälften av en befolkning i princip har universitets- och högskoleutbildning
              eller yrkeshögskoleutbildning är risken att populariteten minskar.
              Där nämns också en rapport som FAS gav ut 2006 som säger att var
              tredje anställd har högre utbildning än jobbet kräver och att
              gruppen underutbildade är konstant medan gruppen rätt utbildade
              har minskat.
            </seg>
            <seg n="43a9c0f9">
              Jag tycker att det är en viktig reflexion, och jag skulle gärna
              vilja höra hur Louise Malmström ser på den frågan.
            </seg>
          </u>
          <note type="speaker" n="769f045c">
            Anf. 16 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-d5c59f1a1d5b6bc3-2" n="d7f2e41e">
            <seg n="b1f46ba4">
              Herr talman! Först tycker jag att vi inte så mycket behöver debattera
              resursförstärkningar som vi är överens om. De här resursförstärkningarna
              är ju någonting som vi har varit överens om. Jag menade de 200
              miljoner som vi har lagt men som inte ni har lagt på kvalitetsförbättringar.
            </seg>
            <seg n="e2614d6e">
              Sedan tror jag inte ett smack på det där att vi skulle vara på
              väg in i ett samhälle där vi har för hög utbildning. Jag tror
              att det är en myt. Sambandet mellan hur man etablerar sig på arbetsmarknaden
              och vilken utbildning man har är fortfarande linjärt. Det finns
              länder som har betydligt större andel utbildad befolkning än vi,
              så jag tror inte att vi ligger i farozonen för det på många år.
            </seg>
            <seg n="474aa78f">
              Jag tänkte på det här med kvalitet och kvantitet, och jag undrar
              varför ni bara resonerar så när det gäller inom högskolans snäva
              ram. Man kan faktiskt välja både kvantitet och kvalitet inom högskolan,
              och för den delen inom hela utbildningsområdet, och därmed stärka
              Sveriges konkurrenskraft, skapa jobb och se till att lösa matchningsproblematiken.
              Men då måste man välja bort kvantitativa satsningar på andra områden
              där det är mer osäkert om de skapar jobb eller inte. Man kan nämna
              krogmomssänkningar eller kraftiga sänkningar av bolagsskatten
              som sådana exempel.
            </seg>
            <seg n="a65c684b">
              Ni kan väl inte mena att detta att ha högre ambitioner när det
              gäller utbildningsområdet är en mindre kvalitativ satsning än
              att det ska bli billigare pommes frites på krogen eller läx-RUT
              till exempel?
            </seg>
          </u>
          <note type="speaker" n="8e342dc4">
            Anf. 17 BETTY MALMBERG (M) replik:
          </note>
          <u who="betty_malmberg_f8f44c" xml:id="i-723454f88971860f-2" n="8920165d">
            <seg n="5837d4ed">
              Herr talman! Jag förstod mycket väl att det handlade om de extra
              pengar som ni har avsatt för kvalitet. Samtidigt handlar det om
              att vi har gjort dessa kraftfulla förstärkningar under pågående
              tid när alliansregeringen sitter på kassakistan. Det är tack vare
              en ansvarsfull ekonomi och tack vare en god överblick och god
              ekonomisk hushållning som vi har mäktat med att göra dessa stora,
              kraftiga förstärkningar som vi har gjort och också de stora, kraftiga
              förstärkningar som vi gör bland annat på de dyra utbildningarna,
              som jag nämnde, där antalet nybörjarplatser på läkarutbildningen
              ökats med hela 76 procent.
            </seg>
            <seg n="6f2d0d17">
              Jag delar inte Louise Malmströms syn på detta med överutbildning.
              Jag tror personligen att det är en fråga som vi måste ha lite
              mer fokus på. Det handlar inte om att det blir så mycket bättre
              om man gör saker längre och gör saker dyrare. Om man ser att den
              andel som har rätt utbildning och rätt kompetens för jobben minskar
              tycker jag nog att man bör tänka på och reflektera över det, och
              inte avfärda det så lätt med att bara säga att det handlar om
              den högre utbildningen.
            </seg>
            <seg n="7422438f">
              Varför? Ja, ser vi på den här frågeställningen finns begreppet
              försörjningskvot, som Statistiska centralbyrån räknar fram. Ser
              vi då på hur många vi som är yrkesarbetande i dag ska kunna försörja
              kommer vi att få en ansträngd situation om inte fler går in i
              utbildning tidigt och kanske fler läser en utbildning som är mer
              avpassad för de behov vi har på arbetsmarknaden.
            </seg>
            <seg n="88f1d247">
              Det här tror jag är viktigt. Vi talar om etableringsålder, och
              den är 29 år i Sverige i dag. Vi måste se hur vi ska kunna hantera
              den ekvationen för att få en god välfärd.
            </seg>
          </u>
          <note type="speaker" n="b3701b84">
            Anf. 18 ROGER HADDAD (FP):
          </note>
          <u who="roger_haddad_f79cd9" xml:id="i-f268d559f91c1419-0" n="81c11aaf">
            <seg n="d842ec78">
              Herr talman! Jag vill först yrka bifall till förslaget i betänkandet
              och avslag på motionerna.
            </seg>
            <seg n="d6dc385c">
              Folkpartiet och alliansregeringen har de senaste åren fattat
              ett antal strategiska beslut för att höja kvaliteten i grund-
              och gymnasieskolan men också i den svenska högskolan. Målet är
              att hålla en internationellt sett hög kvalitet. Vi har tidigare
              debatterat och fattat beslut om nya satsningar inom forskningsområdet,
              men högskolan är också av central betydelse för vår välfärd och
              Sveriges utveckling. Betänkandet tar upp många delar, men jag
              vill här fokusera på ett antal områden där jag tror att de största
              skillnaderna finns mellan Alliansen/Folkpartiet, och de rödgröna,
              i synnerhet Socialdemokraterna.
            </seg>
            <seg n="c3a8c261">
              För det första gäller det synen på lärosätenas roll och ansvar.
              Vi har i regeringen aktivt verkat för och bidragit till att öka
              den akademiska friheten. Hur rektor använder sin budget, hur lärosäten
              lägger upp sina utbildningar, vilka moment de satsar på och hur
              de väljer att bedriva sin undervisning är lärosätets ansvar, inte
              riksdagens. I många S-motioner glömmer man tyvärr bort denna viktiga
              princip och vill detaljstyra högskolornas verksamhet. Min fråga
              blir: På vilket sätt vill Socialdemokraterna öka den akademiska
              friheten?
            </seg>
            <seg n="2e954744">
              För det andra gäller det utbud av högskoleplatser och kvalitetsuppföljning
              av desamma. Oberoende av de tillfälliga satsningarna på extra
              högskoleplatser visar statistiken, trots en marginell minskning
              sedan 2011, att andelen studerande vid Sveriges högskolor och
              universitet aldrig har varit så hög som i dag drygt 320 000 studenter.
            </seg>
            <seg n="b4554d7f">
              Efter Louise Malmströms inlägg måste jag påminna om, eftersom
              Socialdemokraterna enbart fokuserar på akademiska studier, att
              vi har en yrkeshögskola med väldigt goda resultat. Där finns 40
              000 studerande, och en stor andel av dem har redan en akademisk
              utbildning men har valt att gå över till yrkeshögskoleutbildningar
              därför att det är ett mer effektivt sätt att komma ut i arbetslivet.
              Jag säger detta för att lite grann nyansera Socialdemokraternas
              betoning av hur viktigt det är att öka antalet platser.
            </seg>
            <seg n="77f9d3b1">
              Herr talman! För många studenter är studier vid högskolan en
              viktig investering för ett framtida yrkesliv, och det är viktigt
              att det så långt det går skapas utbildningsmöjligheter för enskilda
              som vill utvecklas och därmed stärka sina karriärmöjligheter.
            </seg>
            <seg n="7c115f71">
              Detta får dock inte innebära som man ibland kan få intryck av
              i vissa S-motioner eller för den delen i de interpellationsdebatter
              man kan ta del av här i kammaren nästan varje tisdag en okontrollerad
              expansion av antalet högskoleplatser utan några som helst krav
              på kvalitet. Lärosäten som lockar studenter ska premieras. Lärosäten
              som klarar examensgranskningarna är de som främst ska få bedriva
              högskoleutbildning på statens uppdrag. När det gäller indikatorer
              som följer lärosätenas samverkan med det omgivande samhället är
              det angeläget att regeringen återkommer i ärendet. För arbetet
              med att utveckla indikatorerna finns också medel avsatta i statsbudgeten.
            </seg>
            <seg n="775788c0">
              Universitetskanslersämbetet har vidare hittat en bra modell där
              man granskar hur studenterna når examensmålen. Vi ser också tydligt
              i ämbetets granskningar att de utbildningar som ifrågasattes under
              förra och förrförra årets granskningar har avvecklats vid lärosätena,
              vilket är positivt.
            </seg>
            <seg n="1b1abfbf">
              Den tredje skillnaden är synen på resursfördelningssystemet.
              Detta hänger ihop med min punkt om kvalitet i högskolan. Resurser
              är viktiga, men de ska i första hand finansiera utbildningar på
              universitet och högskolor som håller måttet. Bra lärosäten gynnas
              av ett sådant system, och det är mycket positivt.
            </seg>
            <seg n="4f55affd">
              Herr talman! Jag tolkar S-motionärerna som att de inte är riktigt
              till freds med kvalitetsindikatorn som fördelningsprincip. Min
              fråga blir då: Vilken annan princip eller fördelningsnyckel ska
              vara vägledande när staten fördelar skattepengar till lärosätena?
            </seg>
            <seg n="fcac3e29">
              Att regeringen beslutade att införa ett nytt system föranleddes
              också av dåvarande Högskoleverkets önskemål. Det gäller både resursfördelningssystemet
              och kvalitetsutvärderingssystemet.
            </seg>
            <seg n="a7a0dbc5">
              Det är först i och med ikraftträdandet av det nya systemet med
              kvalitetsbaserad resursfördelning, som för övrigt trädde i kraft
              den 1 januari 2013, som vi har fått en tydlig koppling mellan
              kvalitet och resursfördelning. Det är kärnan i Folkpartiets och
              Alliansens högskolepolitik. Om detta säger Socialdemokraterna
              ingenting. Att efter knappt tre månader kritisera detta är inte
              trovärdigt.
            </seg>
            <seg n="48453eef">
              Det finns fortsatta utmaningar i högskolan. Arbetet med att förbättra
              kopplingen till arbetslivet är viktigt. Arbetet för jämställdhet
              är också viktigt. Här inväntar vi de utredningar och det arbete
              som Delegationen för jämställdhet i högskolan har gjort liksom
              att regeringen har beslutat om nya rekryteringsmål för professorer.
            </seg>
            <seg n="e41d7d8c">
              Det är också viktigt att kvaliteten i utbildningarna höjs och
              att antalet sökande ökar på vissa strategiskt viktiga utbildningar
              där söktrycket är lågt, till exempel lärarutbildningarna. Här
              har vi i Folkpartiet och Alliansen beslutat om ett antal åtgärder
              direkt inom högskolepolitiken men också andra faktorer som karriärtjänster
              och lärarlegitimation som förhoppningsvis indirekt kan öka söktrycket
              på lärarutbildningen. Det är åtminstone min stora förhoppning.
            </seg>
            <seg n="fd4fc59e">
              En annan viktig utbildning är civilingenjörsutbildningen. Vi
              fick nyligen nyheter om att det kommer att saknas 30 000 ingenjörer.
              Här gör vi satsningar på gymnasiet genom ett fjärde tekniskt år.
              Vi har haft en försöksverksamhet som har varit mycket positiv,
              och regeringen har meddelat att den kommer att förlängas. I årets
              budget utökas också antalet platser på civilingenjörsutbildningarna,
              men resultatet kommer senare, för utbildningarna tar fem år att
              fullfölja. På sikt ska vi öka intresset för detta också genom
              satsningen på matematik i skolan grundskolan och gymnasieskolan
              och med ett ökat inslag av matematik i lärarutbildningen.
            </seg>
            <seg n="4db50738">
              Sammantaget satsar vi på högskola och universitet. Vi gör historiska
              satsningar på forskning. Detta är viktiga prioriteringar som den
              här regeringen gör, och det är helt rätt. Det förvånar mig att
              ordet kvalitet provocerar så mycket, men det är ändå det som är
              utgångspunkten för det här politikområdet.
            </seg>
          </u>
          <note type="speaker" n="ff5d8f4e">
            Anf. 19 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-d5c59f1a1d5b6bc3-3" n="d7f2e41e">
            <seg n="6ddd3018">
              Herr talman! Roger och de andra i Alliansen kan tala så mycket
              de vill om överutbildning och om att kvantitet är ett problem
              och så vidare, men jag har svårt att tro att vi inte någonstans
              i grunden ändå är överens om att Sverige ska bli en alltmer kunskapsbaserad
              ekonomi. I och med det kommer det att efterfrågas fler med eftergymnasiala
              utbildningar.
            </seg>
            <seg n="dc93217f">
              Roger! I protokollet kan du läsa mitt anförande. Då kan du se
              att jag konsekvent pratar om eftergymnasiala utbildningar. Jag
              nämner både högskola och yrkeshögskola tillsammans vid ett flertal
              tillfällen. Vi är troligen överens om att morgondagens arbetsmarknad
              ändå kommer att kräva högre kompetens, inte lägre. Annars är ni
              väldigt udda om ni tror att det krävs mindre kunskaper på framtidens
              arbetsmarknad.
            </seg>
            <seg n="3e10b3a6">
              I det sammanhanget är det intressant att fråga om du känner dig
              nöjd med att din regering har satt ett mål för andelen eftergymnasialt
              utbildade som redan är uppnått ett helt decennium i förväg. Är
              du nöjd med att 13 OECD-länder har en högre andel unga högskoleutbildade
              än vi? För mig är det uppenbart att vi har för låga ambitioner,
              men du kanske har andra idéer om vilka som ska samverka med andra
              länders akademiker där det kan vara betydligt högre procentandel
              än vad vi har.
            </seg>
            <seg n="e9ba49b5">
              Du talade också om att antalet studerande var högre än någonsin
              just nu. Det vore ju väldigt märkligt om det inte vore så med
              tanke på att de senaste årens kullar har varit betydligt större
              än tidigare.
            </seg>
          </u>
          <note type="speaker" n="f2324e74">
            Anf. 20 ROGER HADDAD (FP) replik:
          </note>
          <u who="roger_haddad_f79cd9" xml:id="i-f268d559f91c1419-1" n="81c11aaf">
            <seg n="85f0f9ed">
              Herr talman! Jag ska komma med några kommentarer. Det var väldigt
              många frågor.
            </seg>
            <seg n="2fd532f1">
              Den här regeringen har satsat på högskolan. Den här regeringen
              har satsat på forskningspolitiken. Att vi skulle sänka ambitionerna
              eller inte satsa på politikområdet utbildning och forskning är
              fel.
            </seg>
            <seg n="7b78e150">
              Sedan vill jag kommentera påståendena om att vi skulle sänka
              kraven samtidigt som arbetsmarknaden söker folk med högre kompetens.
              Det är därför vi har gjort om gymnasieskolan. Er gymnasieskola
              var det 3035 procent som lämnade utan slutbetyg. På yrkesprogrammen
              var det 40 procent som lämnade skolan utan slutbetyg. Ändå vill
              ni att de ungdomarna ska förberedas till högskolan. Vi kan se
              att övergångsfrekvensen från yrkesutbildning till högre studier
              inte är mer än 4050 eller kanske 60 procent.
            </seg>
            <seg n="ba6c1f51">
              Vi satsar på kvalitet. Kvaliteten i gymnasiet påverkar starkt
              kvaliteten i högskolan. Vi fick i går signaler om att man talar
              om en gymnasifiering av högskolan, och så var det också när jag
              studerade på högskolan. Tror du verkligen, Louise Malmström, att
              er expansiva politik skulle förbättra detta? Det låter som om
              det viktigaste är att öka antalet platser och att alla ska komma
              till högskolan, men vart de sedan tar vägen, om de över huvud
              taget kommer ut och om de kommer ut i arbetslivet, verkar vara
              av sekundär karaktär.
            </seg>
            <seg n="eec85f57">
              Jag håller inte med. Det kostar flera miljarder av skattebetalarnas
              pengar. Vi fokuserar i alla våra inlägg på kvalitet. Ni nämner
              det knappt.
            </seg>
          </u>
          <note type="speaker" n="909c4846">
            Anf. 21 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-d5c59f1a1d5b6bc3-4" n="d7f2e41e">
            <seg n="1c973ba8">
              Herr talman! Jag nämnde kvalitet vid ett flertal tillfällen.
              Jag tycker inte att vi bara ska satsa på kvantitet, men problemet
              är att man har skapat ett system där man inte kan se var kvaliteten
              finns. Man tittar väldigt ensidigt och får kritik från ENQA för
              att inte hålla måttet internationellt. Då är frågan om det verkligen
              är kvalitet.
            </seg>
            <seg n="8f947373">
              I din gymnasieskola, Roger, är det ännu fler som vill bli akademiker.
              Om ni tror att de nya jobben ska växa fram någon annanstans har
              ni gjort bort er totalt. Ingen vill ju söka de utbildningar på
              gymnasiet som inte kan leda till vidare studier. Var ska de nya
              jobben växa fram?
            </seg>
            <seg n="88d09703">
              Andelen 2025-åringar ökar fortfarande. Det är inte rättvist att
              man ska ha sämre möjligheter att ta sig in på högskolan bara för
              att man råkar tillhöra en viss årskull. Dessutom påverkas trycket
              på högskolan minst lika mycket av konjunkturen som av storleken
              på årskullarna. Ska man komma till rätta med snedrekrytering och
              kompetensbrist i hela landet får man inte stirra sig blind på
              de yngsta årskullarna.
            </seg>
          </u>
          <note type="speaker" n="03ffcca0">
            Anf. 22 ROGER HADDAD (FP) replik:
          </note>
          <u who="roger_haddad_f79cd9" xml:id="i-f268d559f91c1419-2" n="81c11aaf">
            <seg n="3deeeaa4">
              Herr talman! När arbetsmarknadsläget var skakigt utökade vi antalet
              platser. Sedan gjorde vi en justering.
            </seg>
            <seg n="d37639dc">
              Vi drar ned lite grann, men Socialdemokraterna och Louise Malmström
              drar också ned. Du erkänner inte det, Louise Malmström, men det
              står i ert budgetalternativ.
            </seg>
            <seg n="ca41dd4e">
              När det gäller kvalitetsindikatorerna och kvalitetsutvärderingssystemet
              har Lars Haikola, som är universitetskansler, sagt att vi efter
              europeiska förhållanden har ett bra system som han försvarar.
              Han, som professionell, säger att vi har ett bra system. Det är
              det vi vill arbeta med. Jag vet att de rödgröna inte tycker om
              det, men jag litar mer på Lars Haikola än på Socialdemokraterna
              i det här ärendet.
            </seg>
            <seg n="8646f30f">
              Nu är det är ingen gymnasiedebatt, men jag vill ändå säga att
              vi har skärpt kraven för att komma in på gymnasiet från tre ämnen
              till åtta ämnen på yrkesprogrammen och från tre ämnen till tolv
              ämnen på studieförberedande program och har sagt att när man lämnar
              gymnasiet ska det ställas krav i alla ämnen, matte, svenska och
              engelska. Förr kunde man undanta ett ämne. Det kan man inte nu.
              Man ska ha en gymnasieexamen för att få en grundläggande allmän
              högskolebehörighet.
            </seg>
            <seg n="1ffaad1b">
              Men detta spelar ingen roll för er. Ni envisas med att killar
              och tjejer på fordonsprogrammet ska ha högskolebehörighet. Även
              om bara ungefär 60 procent får slutbetyg är anställbarheten 90
              procent, fick jag i förrgår höra av Lars Calmfors, som är professor.
              De ska ut i arbetslivet!
            </seg>
            <seg n="bfe9482b">
              Det är viktigt att ställa krav på de utbildningar som verkligen
              är studieförberedande och högskoleförberedande. Det är det som
              ytterst kommer att avgöra kvaliteten på högskolans utbildningar.
            </seg>
          </u>
          <note type="speaker" n="0065702d">
            Anf. 23 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-cd2073f85d2e0447-0" n="a7a63ffd">
            <seg n="8af936e9">
              Herr talman! I går fick en artikel ur Universitetsläraren på
              webben spridning på sociala medier. Det var en universitetslektor
              som heter Ebba Lisberg Jensen som hänvisade till ett debattinlägg
              i Upsala Nya Tidning i januari, som man kallade för ett veritabelt
              nödrop. Där skrev man att svenska studenter inte har det viktigaste
              redskapet för att tillgodogöra sig en humanistisk utbildning.
              De har nämligen inte språket.
            </seg>
            <seg n="d83a9090">
              Dessutom hävdade man att universitetslärare numera förväntas
              tillhandahålla busstidtabeller till sina studenter. Man pekade
              då på att vi curlar våra unga alltför mycket.
            </seg>
            <seg n="348306e2">
              Som ung och före detta student det var ungefär ett år sedan jag
              slutade studera på deltid och även som politiker i utbildningsutskottet
              blir jag såklart orolig när jag läser detta.
            </seg>
            <seg n="740de818">
              Man undrar också: Var ska man börja analysera detta, om vi nu
              för en sekund tänker oss att det här stämmer? Jag vet av egen
              erfarenhet att detta inte stämmer för tusentals människor. Men
              var börjar man, om vi nu ska analysera detta för en minut?
            </seg>
            <seg n="0e48b483">
              De personer som artikelförfattarna hänvisar till är ungefär 20
              år. De började skolan för 13, 14, 15 år sedan. Och de lärare som
              de hade i skolan påbörjade sin utbildning senast i mitten av 1990-talet,
              troligtvis mycket tidigare än så.
            </seg>
            <seg n="da94d602">
              Jag drar upp det här resonemanget för att peka på att högre utbildning
              inte går att se isolerat. Det går inte att se bara den tid man
              är i den högre utbildningen för att analysera vad som går rätt
              och vad som går fel, utan man måste börja långt tidigare än så.
            </seg>
            <seg n="dd23c265">
              Svensk högre utbildnings resultat beror ju på faktorer som ackumuleras
              under en väldigt lång tid. Det kan vara så att vi inte har den
              viktigaste debatten för den framtida svenska högre utbildningen
              här i dag. Den hade vi kanske för någon vecka sedan när vi diskuterade
              förskolan, grundskolan eller gymnasieskolan.
            </seg>
            <seg n="13fdaba7">
              Sverige har haft en spännande tid när det gäller propositioner
              för ökad kunskap. Vi antog för en tid sedan en ny innovationsstrategi.
              Vi antog för några veckor sedan en ny forsknings- och innovationsproposition.
              Väldigt mycket har det handlat om just att stimulera innovation
              och samverkan mellan samhällets olika sektorer, däribland givetvis
              akademin. Men det går inte att tala om innovation och samverkan
              utan att tala om studenter. Den viktigaste faktorn när det gäller
              att sprida kunskap från forskningen ut i samhället är givetvis
              de studenter som befinner sig i systemet och som plockar ut detta
              till arbetsgivare, till föreningsliv och till offentlig sektor.
            </seg>
            <seg n="dd2b732b">
              Här har det som sagt hänt en hel del positivt. Men det finns
              mycket kvar att göra. Det finns goda exempel som borde spridas
              ytterligare. Vi har i de här debatterna ofta talat om studentmedarbetare,
              alltså tanken att du varvar dina studier med ett arbete som är
              kopplat till dina studier. Det här konceptet kallas studentmedarbetare,
              som sagt.
            </seg>
            <seg n="8ea36989">
              Det finns goda exempel som borde spridas. I Region Skåne har
              man varit duktig på att tillskapa sådana här platser för att främja
              samverkan mellan akademi och näringsliv och offentlig sektor men
              också för att knyta till sig ny och bra kompetens. Är det någonting
              svensk offentlig sektor behöver så är det olika saker som gör
              att man blir en bättre och mer attraktiv arbetsgivare.
            </seg>
            <seg n="f8065f16">
              Vi har, precis som tidigare år, diskuterat kvantitet och kvalitet
              i den här debatten. Kvantitet är ju också en kvalitet. Det är
              viktigt att så många som möjligt kan gå sin drömutbildning. I
              vissa fall är drömutbildningen den som ligger nära hemmet. Därför
              är det viktigt att den högre utbildningen är utbyggd i hela landet,
              precis som den är i dag.
            </seg>
            <seg n="7e939bb9">
              När vi pratar om kvantitet kan vi än en gång konstatera att det
              är fler i dag som tar del av den högre utbildningen än det någonsin
              varit tidigare, än det någonsin varit under socialdemokratiskt
              styre.
            </seg>
            <seg n="7c94225e">
              En ökad kvantitet får aldrig ske till priset av minskad kvalitet.
              Det här var någonting som skedde under flera år, flera decennier.
              Man utökade antalet platser, men det skulle hela tiden finansieras
              inom ramen. Det var fler platser men inte mer pengar.
            </seg>
            <seg n="2a16d1c2">
              Nu har vi vänt trenden. Vi visar att en utbyggd högre utbildning
              och en utbildning som fler än någonsin tar del av går att kombinera
              med högre ambitioner när det gäller kvalitet. Och vi visar att
              vi satsar riktiga miljoner och riktiga miljarder när vi faktiskt
              sitter på makten. Det är lätt att lägga in mer pengar när man
              är i opposition och inte måste ta ansvar för en helhet. Men vi
              visar att vi klarar av både och.
            </seg>
            <seg n="1138ae26">
              År 2013, om vi jämför med år 2011, är det 800 miljoner mer tillsatt
              på humsamområdet, humaniora och samhällsvetenskap. Och svenska
              studenter, inte minst de som studerar dessa ämnen, kan vara trygga
              i att vi har en regering och en politik som sakta men säkert stärker
              kvaliteten i utbildningen och undervisningen. Det var inte länge
              sedan motsatsen var fallet.
            </seg>
            <seg n="aaa0aec9">
              När jag nu ändå talar om kvantitet och kvalitet kan jag säga
              att det har bollats mycket med de olika målsättningar som finns.
              Från oppositionen hänvisar man till det faktum att regeringen
              har en målsättning om antalet personer i högre utbildning som
              är i linje med det vi redan i dag ser, ungefär 40 procent.
            </seg>
            <seg n="411ac90f">
              Och om man på allvar ser alla människor som enskilda individer
              som har egna mål och egna drömmar som de jobbar mot menar jag
              att det enda mål man kan ha för den högre utbildningen är att
              alla som vill ska ha möjlighet att ta del av en högre utbildning.
            </seg>
            <seg n="ab3e9ca5">
              I dagsläget handlar det ackumulerade målet för Sverige om alla
              svenskar som vill ta del av en högre utbildning. Det är ungefär
              40 procent. År efter år har vi faktiskt haft fler platser i den
              högre utbildningen än antalet människor som söker. Det hade mycket
              väl kunnat studera fler i den högre utbildningen om det hade varit
              fler som sökt, eftersom antalet platser har varit större än antalet
              sökande.
            </seg>
            <seg n="1d0c42b7">
              Det är det mål man kan ha. Det innebär också att den samlade
              svenska målsättningen blir vad den blir. Om 60 procent av dem
              som nu går ut gymnasiet absolut söker sig till den högre utbildningen,
              verkligen vill det och jobbar hårt för detta är det givetvis 60
              procent som vi ska försöka tillskapa högkvalitativa platser för.
              Det är enligt mig den enda målsättning som man kan ha.
            </seg>
            <seg n="6c72284d">
              Under den första mandatperiod som Alliansen hade makten, 20062010,
              tog vi en rad beslut för autonomi och självstyre. Jag tror att
              en viktig del i att vidareutveckla den svenska högre utbildningen
              och vidareutveckla kvaliteten är att lägga mer makt och befogenheter
              i händerna på administratörer och pedagoger ute på våra lärosäten.
            </seg>
            <seg n="1118554c">
              Det är helt enkelt så att hundratals och tusentals kloka administratörer
              och pedagoger tillsammans och i inbördes konkurrens kommer att
              vara smartare, oavsett hur kloka människor vi placerar på Utbildningsdepartementet.
              En tro på ökad autonomi är inget annat än en tro på alla de duktiga
              pedagoger och administratörer som verkar i vårt högskolelandskap.
            </seg>
            <seg n="595cd253">
              Nu har jag bara tre sekunder kvar, men jag tror att jag drar
              ut lite på tiden, för jag skulle vilja prata om några trender
              man kan se i den högre utbildningen i Sverige och globalt.
            </seg>
            <seg n="e35f4ba3">
              Vi ser att distansundervisningen fortsätter att öka. Dessutom
              ökar distansundervisningen på ett sådant sätt att många studenter
              kombinerar studier på campus med distansundervisning på det egna
              lärosätet eller andra lärosäten.
            </seg>
            <seg n="49754c0b">
              Globalt ser vi samma sak. De amerikanska toppuniversiteten och
              de globala toppuniversiteten erbjuder mer och mer av sin undervisning
              fritt på nätet eller mot en mindre kostnad.
            </seg>
            <seg n="815f4f20">
              Det är givetvis en stor utmaning för hela den globala högre utbildningen
              och för den svenska högre utbildningen att även det här området
              håller på att globaliseras. Om ett antal år kan det mycket väl
              vara så att det är lika naturligt att läsa en distansutbildning
              vid Stanford, Harvard eller Oxford som att läsa vid Mittuniversitet,
              KTH eller Chalmers.
            </seg>
            <seg n="b3e3e72c">
              Svaret på hur vi hanterar den här utmaningen har inte jag, utan
              det är samma sak där. Det handlar om hundratals och tusentals
              kloka människor ihop. Men jag kan gissa att svaret handlar om
              en ökad samverkan över nationsgränser och att man kanske inte
              bara kombinerar studier vid olika svenska lärosäten utan kanske
              läser både på Högskolan Dalarna och vid Stanford University.
            </seg>
            <seg n="1aabaebe">
              Vi kan också se att fler aktörer knackar på dörren lite lätt
              i det svenska högre utbildningslandskapet. Det mest kända exemplet
              är väl tanken om att tillskapa Johan Skyttes högskola, alltså
              en fristående lärarutbildning. Ett antal aktörer har sagt att
              de vill jobba fram ett nytt institut, en ny akademi, som utbildar
              framtidens lärare.
            </seg>
            <seg n="b669492a">
              Jag tror att det här är början på en trend där fler aktörer tar
              på sig ledartröjan för att utveckla den högre utbildningen. Jag
              tror att det är bra.
            </seg>
            <seg n="a5f444e2">
              Som sagt: Aldrig förr har så många människor tagit del av den
              högre utbildningen i Sverige. Och aldrig förr, vågar jag lova,
              har man kunnat kombinera en så pass hög kvantitet med en så pass
              hög kvalitet.
            </seg>
            <seg n="8b34e611">
              Det här är allianspolitik när den är som allra bäst. Det innebär
              att vi lägger riktiga pengar på detta viktiga område när vi faktiskt
              har möjlighet att göra detta.
            </seg>
          </u>
          <note type="speaker" n="b59f8059">
            Anf. 24 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-d5c59f1a1d5b6bc3-5" n="d7f2e41e">
            <seg n="571edec0">
              Herr talman! Vi lägger fler platser och mer pengar till högre
              kvalitet, Emil. Och vi har samma krav som ni för att skapa en
              budget som går ihop. Men vi gör lite andra prioriteringar.
            </seg>
            <seg n="084e6590">
              Emil talar väl om hög utbildning i hela landet och möjligheten
              att utnyttja distansutbildning. Det tycker jag är spännande och
              bra. Den öppna utbildningskulturen skapar verkligen fantastiska
              möjligheter, om man tar till vara dem. Tyvärr har man sett en
              del nedskärningar när det gäller infrastrukturen för distansutbildningar
              de senaste åren.
            </seg>
            <seg n="50ddef5e">
              Vi har föreslagit en ordentlig, nationell översyn av högskolelandskapet
              eftersom vi tror att tillväxt och välfärd förutsätter en högre
              utbildningsnivå i hela landet och hos hela befolkningen, och jag
              uppfattar att du hade lite samma ingång här.
            </seg>
            <seg n="359c61e1">
              För att ett litet land som Sverige ska kunna leva upp till så
              höga ambitioner som vi har behöver den nationella politiken för
              högre utbildning möjliggöra mångfald, variation och olikhet. Vi
              behöver såväl breda universitet som specialiserade mindre högskolor
              för att uppfylla kunskapsbehoven och skapa kvalitet i grundutbildning
              och forskning.
            </seg>
            <seg n="3caac9f0">
              Det som har skett de senaste åren är långsamma strypningar av
              vissa högskolor, utifrån bristfälliga och ibland närmast godtyckliga
              kriterier.
            </seg>
            <seg n="a212d879">
              Jag undrar hur du vill att det framtida högskolelandskapet i
              Sverige ska se ut och varför ni inte vågar säga ja till en sådan
              översyn som vi föreslår, där man kunde gå på djupet och se vad
              som är kvalitetskriterier i olika delar av landet, om det eventuellt
              ska slås samman eller läggas ned men att man gör det på goda grunder.
            </seg>
          </u>
          <note type="speaker" n="117d6fe4">
            Anf. 25 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-cd2073f85d2e0447-1" n="a7a63ffd">
            <seg n="8941f8e9">
              Herr talman! Louise Malmström börjar med att hävda att Socialdemokraterna
              i ännu högre grad än regeringen kan satsa på både högre kvalitet
              och högre kvantitet. Då får jag tillåta mig att säga, Louise Malmström,
              att förtroendet är lite naggat i kanten, för detta är inget som
              ni praktiserade när ni faktiskt hade makten. Vi har bevisat att
              det går att göra det i praktiken och inte bara när man har i det
              här fallet privilegiet att sitta i opposition.
            </seg>
            <seg n="d04d7000">
              Det har varit ett ständigt återkommande tema från oppositionen
              de senaste åren att vi ska göra en översyn av det svenska högre
              utbildningslandskapet. Jag kan känna att det är att göra det lite
              lätt för sig. Frågan är vad den översynen ska komma fram till
              och vad som är grunden för den. Jag kan känna att det i viss mån
              är ett argument som gör det enkelt för oppositionen att opponera
              sig mot vissa förändringar och säga: Vi vill faktiskt göra en
              översyn, och efter den kommer allt att bli bra.
            </seg>
            <seg n="d0280e1c">
              Innan vi lägger skattepengar på att tillsätta utredare och genomföra
              översyner är det bra att veta vad man ska komma fram till eller
              varför man gör det. Men jag kan inte se något tydligt tecken på
              just detta. Jag ställer mig frågande till varför man ska lägga
              energi på detta, när det finns så många andra utmaningar att lägga
              tid, energi och pengar på inom den högre utbildningen.
            </seg>
          </u>
          <note type="speaker" n="4682dd2c">
            Anf. 26 LOUISE MALMSTRÖM (S) replik:
          </note>
          <u who="louise_malmstrom_970d93" xml:id="i-d5c59f1a1d5b6bc3-6" n="d7f2e41e">
            <seg n="42f125d5">
              Herr talman! Ibland kan det vara klokt att lägga lite skattepengar
              på att förbereda reformer i stället för att slänga ur sig dem,
              skjuta från höften och sedan liksom få ta hand om hur det landar.
            </seg>
            <seg n="4c9858ac">
              Vi bejakar förändringar. Men det ska finnas goda argument för
              vilka förändringar man gör. Om sektorn uppfattar att kvalitetsutvärderingssystemet
              har stor utvecklingspotential, för att uttrycka det diplomatiskt,
              och om det får kritik för att det innehåller allvarliga brister
              och kan leda till bristande förtroende för svensk högre utbildning
              internationellt, då får det allvarliga konsekvenser.
            </seg>
            <seg n="9d39a25b">
              Om då högskolornas resurser fördelas utifrån det kanske man ska
              se över lite grann vad som är kvalitet. Då kanske det visar sig
              att Halmstad är bäst på att koppla sina utbildningar till näringslivet,
              apropå det vi pratade om tidigare om anställbarhet och snabbt
              ut i arbetslivet, att Högskolan Väst kanske är bäst på breddad
              rekrytering, vilket också är ett viktigt kriterium, att det kan
              vara Karlstad som är bäst på att samverka med det omgivande samhället
              och så vidare.
            </seg>
            <seg n="3b1d3dc9">
              Om man då drar undan förutsättningarna för dem genom långsam
              strypning utan att veta riktigt vad man gör och vad man förlorar
              då undrar jag om du inte är lite rädd för att man helt enkelt
              kastar ut barnet med badvattnet.
            </seg>
          </u>
          <note type="speaker" n="942267f0">
            Anf. 27 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-cd2073f85d2e0447-2" n="a7a63ffd">
            <seg n="addde1ff">
              Herr talman! Det här gör vi hela tiden. Det pågår en ständig
              översyn. Varje klok regering utvärderar hela tiden genomförda
              reformer och försöker vässa dem lite mer.
            </seg>
            <seg n="94b513a3">
              Jag tror att svensk högre utbildning i ännu högre grad behöver
              fokusera på kvalitet oavsett var den finns i landet. Jag tror
              att vi måste fokusera ännu mer på samverkan med övriga näringslivet.
              Vi tar viktiga steg vartenda år, varenda gång vi lägger fram en
              proposition. Senast var det på forskningssidan, där vi satsar
              mer än någonsin på detta viktiga.
            </seg>
            <seg n="3eea3c27">
              Det sker hela tiden, och det är givetvis ingen emot. Men det
              du vill ha är en lite luddig översyn som låter dig opponera på
              sådant som händer utan att själv visa korten. Det ser jag inget
              större behov av. Däremot ska vi absolut, som jag nämnde, fortsätta
              att höja kvaliteten i hela landet. Vi ska fortsätta att sätta
              fokus på samverkan och de saker som du nämnde. Där är vi helt
              överens.
            </seg>
            <seg n="d1e83baa">
              Men en översyn får du presentera lite bättre argument för att
              jag ska gå med på.
            </seg>
          </u>
          <note type="speaker" n="119fb678">
            Anf. 28 YVONNE ANDERSSON (KD):
          </note>
          <u who="yvonne_andersson_3449f2" xml:id="i-febcda0c5b9624a6-0" n="8b251a2a">
            <seg n="167e8ea7">
              Herr talman! Högskolepolitisk debatt är spännande eller hur?
              Som sista talare kommer jag ändå att ta upp lite av de stora drag
              som jag funderade på när jag förberedde den här debatten.
            </seg>
            <seg n="2c170ea8">
              Sverige är en kunskapsnation. En allt större andel av svenska
              ungdomar går vidare till och är i dag inom vårt system för högre
              utbildning. Den högre utbildningen har två viktiga mål. Det ena
              är det som vi i huvudsak har uppehållit oss vid i dag: att förbereda
              inför arbetsmarknaden, att skaffa riktigt kompetenta människor
              som kan klara av att utveckla och fortsätta på vår arbetsmarknad.
              Men högskola och universitet har också ett annat mål: det breda
              bildningsidealet, bildningen som upprätthåller en kultur och ett
              samhälle inför framtiden.
            </seg>
            <seg n="6b32bd18">
              Jag kommer naturligtvis att tala om framtidens arbetsmarknad,
              som är en viktig del, eftersom den är väldigt kunskapsinriktad.
              Dagens och morgondagens samhälle kräver medborgare med hög utbildning
              och god yrkeskompetens så god yrkeskompetens att man också kan
              svara mot en flexibilitet i arbetsuppgifter.
            </seg>
            <seg n="b37a2109">
              Dessutom ska vi klara den internationella konkurrensen och skapa
              ekonomisk tillväxt i ett land som är en kunskapsnation. Då behöver
              vi också locka studenter med de villkor som gör att just Sverige
              blir det goda land där man ska studera.
            </seg>
            <seg n="2420c2c2">
              Vi har i vårt land länge haft ett alltför teoretiskt utbildningsutbud.
              Det tilltalar inte alla. Nu har vi äntligen en riktigt bra yrkeshögskola
              på plats. Vi har följt den under några år och sett att den är
              populär och har oerhört gott rykte och goda resultat. Den står
              i sin tur på två ben: den kunskap som ska generera produktion
              av varor och tjänster men också vetenskap med förankring i forskningsresultat.
            </seg>
            <seg n="2f7c42ad">
              Det är viktigt att finna vägar för att få in ungdomar på arbetsmarknaden
              i både praktiska yrken och mer teoretiska yrken. Alla måste ges
              möjligheter och förutsättningar att utvecklas och komma vidare
              i livet efter vars och ens förmåga. Därför har Högskoleverket
              under många år haft ansvar för uppdrag som rör studenter och arbetsmarknad
              tillsammans, till exempel via examensarbete eller att man har
              fått arbeta delvis. Från den 1 januari 2013 är det Universitets-
              och högskolerådet som har det ansvaret.
            </seg>
            <seg n="c7993d2c">
              Herr talman! Samhället investerar pengar och kompetens i utbildning,
              som i sin tur möjliggör att arbetsmarknadens behov av kompetent
              arbetskraft kan tillgodoses och att individen bildas i vid mening.
              Studenter i sin tur investerar tid, engagemang och inte minst
              pengar i en utbildning. Då måste såväl samhället som den enskilde
              garanteras att utbildningen håller absolut högsta kvalitet.
            </seg>
            <seg n="29638fc9">
              Därför är det tydliggjort att vi i dag har ett högre golv min
              kollega Betty Malmberg har på ett föredömligt sätt beskrivit hur
              det har åstadkommits för att också kunna visa det gentemot de
              internationella konkurrenter som svenska universitet har i dag.
            </seg>
            <seg n="91413366">
              Utbildningen ska kvalitetsgranskas, och det görs i dag. Den delen
              vill vi utveckla. Incitamenten har delvis fått kritik periodvis.
              Men vi vill gärna utveckla det vidare, och från vårt håll är det
              peer review som vi tror kan bli en framgångsfaktor när det gäller
              att mäta kvalitet. Det är helt enkelt en metod som innebär att
              kolleger går in i varandras verksamheter och granskar den.
            </seg>
            <seg n="56b7d70e">
              Vi i Alliansen är inte färdiga med allt som rör högskola och
              universitet. Vi har gjort stora ekonomiska satsningar, och vi
              har gjort stora förändringar. Vi kommer att fortsätta med dem,
              vi kommer att ta in de uppföljningsresultat som kommer, och vi
              kommer att gå framåt sakta på olika områden.
            </seg>
            <seg n="7c0244e5">
              När det gäller utbildning för studenter från andra länder välkomnar
              vi, precis som tidigare, att många får studera i Sverige. I dag
              får många betala för det, precis som man gör i andra länder. Men
              vi har ett generöst stipendiesystem som är olika beroende på vilket
              land man kommer från. Därmed vill vi ta till vara alla de människor
              och studenter som vill söka sig till Sverige så att de ska få
              en möjlighet.
            </seg>
            <seg n="e7173755">
              Men studenter kräver något från utbildningsprogrammen som jag
              känner att jag gärna vill ta upp här. Vi behöver fler hela utbildningsprogram
              som ges på ett världsspråk. I Sverige är det engelskan som ligger
              närmast till hands. Vi har många lärosäten i landet som på ett
              föredömligt sätt ger kurser och avgränsade delar av utbildningar
              på engelska. Men vi har fortfarande alltför få som ger hela utbildningsprogram
              på engelska. Den dag som vi kan ge det kommer det att attrahera
              många fler studenter från andra länder som vill komma till vårt
              land. Vi i Alliansen vill öppna upp för dessa möjligheter.
            </seg>
            <seg n="b8b4b125">
              Vi vill också betona vikten av att kvaliteten finns hela vägen.
              Det gäller till exempel forskningen. På ett lärosäte med en bra
              lärarutbildning är det viktigt att man också har en förankring
              till den viktiga skolforskningen. Det är därför som vi har lämnat
              den utbildningsvetenskapliga kommittén med ambitionen att få detta
              som vetenskapsområde så att hela denna verksamhet nu ska vara
              möjlig för varje lärosäte.
            </seg>
            <seg n="a9fcda99">
              I och med den utökade möjlighet till autonomi som Alliansen har
              gett lärosätena ger vi förutsättningar för varje lärosäte att
              på ett självständigt sätt forma sin verksamhet i fråga om innehåll
              med ökad kvalitet, med en bättre pedagogik och med andra möjligheter
              som finns. Då ger vi en frihet. Där känner jag att vi skiljer
              oss från oppositionen, som hela tiden tror att vi i detta rum,
              eller åtminstone på andra sidan vattnet, kan avgöra hur pedagogiken
              ska vara och hur man ska ta till sig forskning och annat.
            </seg>
            <seg n="8c4b32a5">
              Ett viktigt konkurrerande medel för oss i Sverige när det gäller
              våra lärosäten, utöver att ge program på engelska och utöver att
              ge de förmånliga villkor som utländska studenter har, är själva
              boendet. Där tror jag att vi har mycket mer att göra, och där
              arbetar regeringen febrilt.
            </seg>
            <seg n="6dfb7fae">
              Boendet är en central del av vår tillvaro, oavsett om man är
              student från Sverige eller från något annat land. Bostadsbristen
              är ett problem. Det är särskilt bekymmersamt när någon har fått
              en utbildningsplats och inte kan ordna med boende. Inför varje
              terminsstart brukar bostadsbristen för studerande vara ytterst
              påtaglig.
            </seg>
            <seg n="1a9a7cf6">
              År 2010 beslutades det om ett pilotprojekt beträffande andrahandsuthyrning
              av bostäder som vissa lärosäten de största får ägna sig åt. Helsingforss
              universitet har gjort det. Detta projekt ska utvärderas 2014.
              Naturligtvis kan många av oss tycka att detta system borde införas
              redan nu. Behövs det egentligen en utvärdering? Men så är det
              sagt, och vi hoppas på ett bra resultat av denna utvärdering.
              Förmodligen kommer detta att kunna permanentas. Det är åtminstone
              min och många andras förhoppning.
            </seg>
            <seg n="194fafd0">
              Sedan finns det naturligtvis andra möjligheter att klara studentboendet.
              Man kan låta universiteten själva få bygga studentbostäder och
              kanske ge ytterligare gynnsamma villkor för studentkårernas egna
              bolag. Det gäller att få en byggare som kanske bygger upp ett
              campus. Det blir ett långt kontrakt, och man hyr ut till studenter.
              Det görs bland annat på Linköpings universitet, och Lunds universitet
              diskuterar denna lösning.
            </seg>
            <seg n="07c9a3ac">
              Vi måste också diskutera och underlätta regelverket. Där har
              regeringen gett Boverket i uppdrag att rensa i regelverket. Endast
              regler som påverkar människors hälsa och säkerhet ska anses självklara.
            </seg>
            <seg n="1c2293da">
              Regeringen gör mycket på detta område, och mer kommer att göras.
            </seg>
            <seg n="5c63a44e">
              Slutligen vill jag återigen säga att vi aldrig ska låta debatten
              om högskola och universitet handla enbart även om det är en mycket
              viktig del om den direkta användningen av utbildningen i arbetslivet.
              Universitet och lärosäten har en stor betydelse för hela vårt
              samhälle och för hela vår kultur när det gäller bildning i vid
              mening. Därför har Alliansen satsat med ett rejält anslag på humaniora
              och samhällsvetenskap.
            </seg>
          </u>
          <note n="c77430fc">
            Därmed yrkar jag bifall till förslaget i betänkandet och avslag
            på samtliga reservationer.
          </note>
          <note n="606a241d">
            Överläggningen var härmed avslutad.
          </note>
          <note n="661f2664">
            9 § Klimatpolitik m.m.
          </note>
          <note n="25f09dfb">
            Föredrogs
          </note>
          <note type="speaker" n="6d5cffc9">
            Anf. 29 SARA KARLSSON (S):
          </note>
          <u who="sara_karlsson_6c50ab" xml:id="i-cf3269df9c35993e-0" n="378d290f" next="i-9dd550887d74f99c-0">
            <seg n="404ba1f6">
              Herr talman! Världen är på väg mot fyra katastrofala graders
              uppvärmning. Under några veckor, eller kanske bara några dagar,
              i höstas diskuterades detta intensivt i medierna, kring köksbord
              och kring fikabord på arbetsplatserna. Sedan upphörde diskussionen
              nästan helt. Varför? Var det på grund av ointresse? Nej, jag tror
              inte det. Det var kanske snarare på grund av uppgivenhet och på
              grund av att medierna inte tillräckligt väl granskar och rapporterar
              om frågorna och kanske framför allt på grund av bristen på politiskt
              ledarskap. Vi måste fortsätta diskutera.
            </seg>
            <seg n="666a42f6">
              I höst släpper FN:s klimatpanel, IPCC, sin nya rapport. Alla
              är överens om att denna rapport kommer att visa att läget är mycket
              allvarligare än vi trodde och vad som visades när IPCC släppte
              sin förra rapport. För första gången kommer rapporten att ta upp
              de återkopplingsmekanismer som finns inbyggda i klimatsystemet
              och som vi absolut inte bör överträda. Det är ett mycket allvarligt
              läge, och för varje dag som ingenting händer skärps allvaret.
            </seg>
            <seg n="4e3c4562">
              Ofta sägs det att klimatet är vår tids ödesfråga. Det är helt
              rätt. Jag invänder inte mot det. Jag brukar också säga det. Men
              vad betyder det egentligen? Det handlar såklart om allvaret i
              frågan. Hur vi lyckas med att hantera frågan är helt avgörande
              för vår framtid och rentav för vår överlevnad. Vi får helt enkelt
              inte misslyckas.
            </seg>
            <seg n="c597b6f3">
              Men det är också just det som man ska komma ihåg. Det betyder
              att vi har en möjlighet att faktiskt lyckas. Ibland när larmen
              duggar tätt kan situationen kännas hopplös. Men så är det inte.
              Vi kan göra något, och vi ska göra något. Det är vårt ansvar att
              göra något och att göra vårt yttersta.
            </seg>
            <seg n="4c42ef96">
              Det handlar inte bara om att stoppa utsläppen. Det skulle vi
              faktiskt rent tekniskt kunna göra mycket snabbt. Den stora utmaningen
              är att avveckla utsläppen och samtidigt fortsätta att utveckla
              samhället och världen, att skapa bättre förutsättningar för människor
              och att skapa rättvisa och jämlikhet. Det är det som klimatpolitiken
              handlar om. Det är inte bara en fråga om vilka energikällor eller
              vilken produktionsteknik vi använder utan om vilket samhälle och
              vilken värld vi vill leva i.
            </seg>
            <seg n="b55d939b">
              Herr talman! Det vi debatterar i dag är miljö- och jordbruksutskottets
              betänkande nr 11 Klimatpolitik m.m. I betänkandet behandlas 75
              motionsyrkanden från allmänna motionstiden 2012 om såväl nationell
              klimatpolitik som klimatpolitik inom ramen för EU-samarbetet och
              det globala samarbetet. Jag vill här beröra några av förslagen.
            </seg>
            <seg n="92756fd3">
              Klimatförändringarna är av naturen gränsöverskridande problem
              och kräver därför gränsöverskridande lösningar. Det måste hänga
              ihop, från den enskilda individen upp till den globala nivån.
              Detta kan kännas tufft. Internationellt fortsätter utsläppen att
              öka, och varje år åker stora delegationer till internationella
              förhandlingar och återkommer i det närmaste tomhänta. Visst går
              det framåt, men sett till de behov som finns är resultaten av
              klimatförhandlingarna helt otillräckliga.
            </seg>
            <seg n="8b0ba985">
              Världens länder enades i Durban om att ta fram ett nytt internationellt
              avtal till 2015, men det ska enligt planen inte börja gälla förrän
              2020. Det betyder att även om man får till ett nytt avtal och
              det har vi inte sett än skjuter vi utsläppsminskningarna framför
              oss. Ju senare de globala utsläppen viker av och börjar minska,
              desto mer dramatisk blir därefter takten vi måste minska utsläppen
              i om vi ska klara tvågradersmålet, vilket är det minsta vi bör
              göra.
            </seg>
            <seg n="fc4244f6">
              Detta reser som sagt varningar om att vi är på väg att inte nå
              upp till de målsättningar vi har satt. Vi är i stället på väg
              in i en värld där temperaturen ökar med tre till fyra grader kanske
              även ännu mer. Enligt FN:s klimatpanel innebär fyra grader att
              öknarna breder ut sig över världen, till exempel i Spanien och
              Sydeuropa, att stora problem med stormar och skogsbränder hotar
              regnskogens existens, att kustöversvämningar kommer att drabba
              miljontals människor och så vidare och vidare i all förskräcklighet.
            </seg>
            <seg n="fa666c3f">
              Hittills har alltså de internationella klimatförhandlingarna
              inte levererat tillräckligt för att skydda människor, och de kan
              inte heller garantera att utsläppen minskar. I stället för att
              fortsätta med den strategi man hittills har haft borde alltså
              regeringen fundera över en ny strategi i klimatförhandlingarna.
              Med en strategi som bygger mindre på hot och mer på förtroende
              och respekt kan vi nå framåt i klimatförhandlingarna.
            </seg>
            <seg n="59bb0d5e">
              En av knäckfrågorna i de internationella förhandlingarna är frågan
              hur utsläppsminskningar och anpassningsarbete i fattiga delar
              av världen ska finansieras. Världens rika länder har varit rätt
              frikostiga med att ställa ut löften som de sedan inte har levt
              upp till. Det skadar inte bara det arbete med anpassning i fattiga
              delar av världen som behöver ske utan undergräver hela CDR-principen,
              som är grundläggande i det internationella klimatarbetet och innebär
              att vi har ett gemensamt, delat ansvar för problemen och lösningarna.
            </seg>
            <seg n="fe6370c7">
              Vi som har stått för de historiska utsläppen och också har störst
              möjligheter att ställa om måste ta detta ansvar, inte bara på
              hemmaplan utan också genom att hjälpa till att finansiera arbetet
              i andra delar av världen. Här måste Sverige ta en mycket tydligare
              roll för att hitta nya finansieringskällor. Där är regeringen
              alldeles för passiv. Vi pekar bland annat på att man ska öronmärka
              intäkterna från ETS och även hitta nya källor, som internationella
              skatter på till exempel flyg och sjöfart. Vi måste diskutera olika
              alternativ betydligt mer konkret, och regeringen måste ta en aktiv
              roll och driva på både inom EU och i det internationella samarbetet.
            </seg>
            <seg n="1bcaefd6">
              Det måste också till en annan strategi för utsläppsminskningarna.
              EU bör inte bara för sin egen skull utan även för att kunna spela
              en mer konstruktiv roll i förhandlingarna skala upp sina målsättningar
              om utsläppsminskningar till åtminstone minus 30 procent till 2020.
              Där har regeringen vacklat betänkligt, eller rättare sagt: Miljöministern
              har vacklat betänkligt. Det är svårt att veta vad den svenska
              regeringens position över huvud taget är.
            </seg>
            <seg n="7ba17570">
              Sverige måste ta en mer aktiv roll inom EU, och EU måste ta en
              mer aktiv roll i världen. Här har Sverige hamnat på efterkälken.
              När det till exempel gäller den reformering av EU:s handel med
              utsläppsrätter som så uppenbart är nödvändig hamnade Sverige tydligt
              på efterkälken. Vi välkomnar såklart att regeringen till slut
              ställde sig bakom de förslag som finns från kommissionen om att
              reformera systemet för att få det att funka, men medan andra länder,
              som Storbritannien, var ute och aktivt drev kommissionen framför
              sig satt Sverige tyst in i det sista innan man tillkännagav sin
              position.
            </seg>
            <seg n="ab441a5f">
              Sverige måste vara mer aktivt, annars blir orden om att vara
              föregångare bara just ord. Detta gäller inte bara internationellt
              och inom EU utan också på nationell nivå. Svensk klimatpolitik
              har tappat takten sedan den borgerliga regeringen tog över. Här
              behövs långsiktighet, och här behövs ambitiösa målsättningar men
              här behövs också konkret politik.
            </seg>
            <seg n="a0811c6a">
              Ett förslag som finns med i betänkandet är ett förslag som förekommer
              under olika namn och som det ofta pratas om under olika namn.
              Man kan välja att kalla det ett klimatpolitiskt ramverk, en klimatbudget
              eller en klimatlag. Det är ett förslag Socialdemokraterna tillsammans
              med Miljöpartiet och Vänsterpartiet står bakom. Det gör vi just
              för att vi ser behovet av långsiktighet i klimatpolitiken. Det
              behövs ordning och reda och förutsägbarhet. Det är så man hanterar
              klimatutmaningen och också använder den för att skapa nya jobb
              och säkra välfärden. Det kan man inte göra med en klimatpolitik
              som svajar hit och dit och är osäker.
            </seg>
            <seg n="cfee8924">
              Klimatpolitiken måste sättas som en ram eller sättas i centrum
              för politiken. Här kan vi hämta inspiration till exempel från
              Storbritannien. Det kan låta tråkigt med ett klimatpolitiskt ramverk,
              men poängen är ju att sätta upp ett långsiktigt mål och dela upp
              det i budgetperioder med tydliga tak för att få styrning på klimatpolitiken
              med en årlig uppföljning som underlag för budgeten. De förslag
              man lägger fram på andra områden måste testas eller prövas mot
              klimatmålet. Vi behöver få ordning på klimatpolitiken.
            </seg>
            <seg n="4cbdb73f">
              När regeringen eller representanter för regeringspartierna tillfrågas
              om behovet av ett sådant styrande ramverk blir man lite fundersam.
              Några säger att den politik som bedrivs nu räcker. Centerpartiet
              säger sig vara för som parti, och samtidigt säger miljöministern
              att det är just detta Naturvårdsverkets arbete med Färdplan 2050
              syftar till. Man blir lite förvirrad. Hur är det? Finns det en
              majoritet i Sveriges riksdag för att genomföra ett klimatpolitiskt
              ramverk? Varför gör vi då inte det?
            </seg>
            <seg n="afceb4fc">
              Jag tror att de partier som ställer sig bakom ett sådant förlag
              inser allvaret i frågan, och vi borde i så fall ta saken i egna
              händer. Eller är det detta som är på gång? Ska man lyssna på miljöministern?
              Är det detta som är på gång? Är det detta regeringen tänker genomföra?
              Det vore bra med ett klargörande på detta område.
            </seg>
          </u>
          <note n="204e021c">
            Herr talman! Jag vill avsluta med att yrka bifall till reservation
            19.
          </note>
          <u who="sara_karlsson_6c50ab" xml:id="i-9dd550887d74f99c-0" n="378d290f" prev="i-cf3269df9c35993e-0">
            <seg n="798d6b54">
              (Applåder)
            </seg>
          </u>
          <note type="speaker" n="c0e28ce2">
            Anf. 30 HELENA LEANDER (MP):
          </note>
          <u who="helena_leander_75e865" xml:id="i-58510a774e50cb4f-0" n="5ea72491">
            <seg n="dd963a32">
              Herr talman! I går kunde vi läsa i tidningen att 80 procent av
              Sveriges unga har klimatångest. Det är ingen sjuklig reaktion
              att ha klimatångest, utan det är tvärtom en ganska frisk reaktion
              när världen rusar på mot fyra graders uppvärmning trots att vi
              vet att fyra graders uppvärmning vore en total katastrof.
            </seg>
            <seg n="638b5017">
              Fortsätter vi så här klarar vi inte tvågradersmålet, och då vet
              vi ändå att redan två grader egentligen är för mycket och att
              vi kanske borde försöka hålla oss under en och en halv grad om
              vi ska undvika katastrofala effekter. Trots att vi vet allt detta
              trots att vi innerst inne vet vad vi borde göra gör vi så lite.
              Inte konstigt att man får ångest! Men mitt i denna ångest finns
              också ett stort hopp: Just för att vi vet allt detta och vet vad
              vi borde göra är det faktiskt bara att göra det.
            </seg>
            <seg n="17cd99b5">
              Redan nu skapar driftiga människor jobb genom att utveckla förnybar
              energi, genom energieffektivisering och genom de andra strategier
              som behövs i omställningen till ett klimatsmart samhälle. Redan
              nu ser vi kloka människor som själva ställer om och visar hur
              man kan hitta andra livsstilar som förenar hög livskvalitet med
              lägre klimatpåverkan. Det som saknas är inte kunskapen eller tekniken,
              utan det är det politiska modet.
            </seg>
            <seg n="2ef1139b">
              Det handlar om modet att inte bara lyssna på dem som ryggar för
              alla förändringar, oavsett i vilken riktning, utan också lyssna
              på alla de ungdomar som inte tycker att politiker tar klimatfrågan
              på allvar i dag. Det handlar om modet att lyssna på de enskilda
              och de företag som redan i dag försöker vara en del av lösningen
              och kräver av sina politiker att vi också ska vara det. Vi ska
              skapa de ramar som gör det lönsamt att ställa om och som gynnar
              den gröna omställningen där det lönar sig att göra de klimatsmarta
              valen både i affären och i bolagens styrelserum.
            </seg>
            <seg n="2cb289b0">
              För att skapa dessa ramar tror jag att vi behöver ett klimatpolitiskt
              ramverk, ungefär på samma sätt som vi har ett finanspolitiskt
              ramverk för att se till att ekonomin inte kajkar i väg. I Storbritannien
              har man sedan ett par år en klimatlag där politiker över alla
              partigränser enas om ett långsiktigt klimatmål och en utsläppsbana
              på vägen dit som man sedan är skyldig att följa.
            </seg>
            <seg n="c3bbbe71">
              När det gäller hur man väljer att göra det är det upp till varje
              regering att utifrån sin politiska hemvist ta fram de konkreta
              åtgärderna. Det man inte kan förhandla med är att man ska nå målen.
              På samma sätt som man inte får tricksa med siffrorna i budgeten
              får man inte tricksa med utsläppssiffrorna. På samma sätt som
              budgeten måste gå ihop i slutändan måste utsläppen gå ned i slutändan
              med den engelska klimatlagen.
            </seg>
            <seg n="dca52c23">
              Till sin hjälp har man ett klimatpolitiskt råd, ungefär som vi
              har ett finanspolitiskt råd i Sverige. Precis som vårt finanspolitiska
              råd granskar politiken ur finanspolitisk synvinkel och ger råd
              till regeringen gör det klimatpolitiska rådet samma sak fast med
              klimatet. Detta ramverk har skapat en stadga i Storbritannien
              en stadga som gör att inte bara politiker och frivilligorganisationer
              utan också näringslivet ställer sig mycket positiv till lagen.
              Det ger en trygghet om man står inför en stor investering. Man
              vet att det kommer att löna sig att göra de klimatsmarta valen
              och ta fram de klimatsmarta lösningarna, för det finns en tydlig
              riktning för klimatpolitiken.
            </seg>
            <seg n="9d20daba">
              Också Sverige behöver en sådan här klimatlag för att ge stadga
              åt klimatpolitiken och för att alla ska veta att det lönar sig
              att satsa på de klimatsmarta lösningarna. Klimatpolitiken får
              inte landa i fluffiga visioner som sedan inte tas på allvar. Det
              måste också bli verkstad på riktigt. Med ett klimatpolitiskt ramverk
              får vi en struktur som ser till att målen kontinuerligt följs
              upp och att styrmedlen justeras så att målen verkligen nås mer
              ordning och reda, helt enkelt.
            </seg>
            <seg n="a2dab14a">
              Nu kanske vän av ordning invänder att Sverige är så litet att
              det inte spelar så stor roll vad vi gör. Och visst är det så;
              vi kan inte ensamma lösa klimatfrågan. Visst måste hela världen
              hjälpas åt utifrån ansvar och förmåga. Men nu är det sällan en
              särskilt vinnande förhandlingsstrategi att åka i väg på klimattoppmötena
              och i allmänna ordalag tala om för andra länder att de ska ta
              sig i kragen. Vår bästa ja, kanske vår enda chans att påverka
              förhandlingsklimatet och få fler länder att höja sina klimatambitioner
              är att visa på det goda exemplet. Vi ska visa att det går att
              ställa om vårt samhälle till ett mer klimatsmart samhälle med
              bibehållen välfärd.
            </seg>
            <seg n="a91bedb6">
              I dag är inte Sverige den förebild vi har så goda förutsättningar
              för att vara. Inför det senaste klimattoppmötet varnade klimatforskare
              och miljöforskare generellt för att Sverige halkar efter i omställningen.
              Andra länder har inte bara sprungit i kapp utan också sprungit
              om oss. Vi hade höga ambitioner tidigt på klimatområdet, men i
              mitten av 2000-talet hände någonting. Ambitionerna sjönk. Men
              det går att ändra på. Sverige kan åter ta ledartröjan i klimatfrågan.
            </seg>
            <seg n="7c11ffe9">
              Men det kräver en klimatpolitik där vi inte bara utlokaliserar
              utsläppsminskningarna utan också tar ansvar på hemmaplan. Det
              handlar inte bara om att det ger oss bättre förutsättningar att
              driva konstruktiva förhandlingar i klimatarbetet. Det är också
              vårt moraliska ansvar som ett land med historiskt höga utsläpp
              och med en ekonomi som gör att vi borde kunna vara föregångare.
            </seg>
            <seg n="bbf9431a">
              Vi har byggt upp vårt välstånd till priset av höga utsläpp. Den
              resan kan inte dagens fattiga länder göra när de vill resa sig
              ur fattigdom, för det klarar inte planeten. Vi måste bidra med
              resurser och med teknik så att de kan resa sig ur fattigdom på
              ett mindre klimatskadligt sätt. Då behöver vi både bidra med pengar
              och göra saker hemma. Vi kan inte bara göra det ena, utan vi behöver
              både och.
            </seg>
            <seg n="eb5be2d4">
              Det finns olika sätt att räkna på hur stort ansvaret är. En modell
              som har tagits fram av Helsingfors Environment Institute är Greenhouse
              Development Rights eller GDR. Den tar hänsyn både till länders
              historiska ansvar och till deras ekonomiska kapacitet. Jag tycker
              att det borde vara en rimlig utgångspunkt för den svenska klimatpolitiken.
            </seg>
            <seg n="9df00a27">
              Ett annat angreppssätt är att titta på vad vi har lovat i internationella
              förhandlingar. Där har de rika länderna lovat att till år 2020
              skala upp klimatfinansieringen till fattiga länder till 100 miljarder
              US-dollar årligen. Det är pengar som ska gå till FN:s gröna fond
              för utsläppsminskningar och klimatanpassning i fattiga länder.
            </seg>
            <seg n="fabec0e4">
              Hittills har Sverige tagit varenda krona från biståndet trots
              att vi har lovat att komma med nya pengar. Trots allt har inte
              behovet av fattigdomsbekämpning minskat bara för att klimatförändringarna
              har kommit som en ytterligare börda för redan hårt prövade länder.
              Vi behöver både vanligt bistånd och nya pengar för klimatsatsningar.
              Att inte stå upp för de löften vi har givit är inget som inger
              förtroende i klimatförhandlingarna. Tvärtom spär det på den misstro
              som har skapats mellan rika och fattiga länder.
            </seg>
            <seg n="13b1a161">
              Här behöver Sverige skärpa sig och presentera nya pengar. Det
              ska inte bara vara från statsbudgeten, antar jag, även om regeringen
              naturligtvis är välkommen. Sverige behöver också bli mer drivande
              i att få fram nya internationella finansieringskällor om vi ska
              kunna leva upp till de stora summor som vi trots allt har lovat.
              Det kan till exempel handla om internationella skatter på flyg-
              och sjöfart, det kan handla om att öronmärka intäkterna från EU:s
              utsläppshandel och det kan handla om internationell skatt på finansiella
              transaktioner. Här behöver vi vara aktiva i stället för att vara
              bromsklossar, som regeringen med Anders Borg i spetsen tyvärr
              har blivit i dag.
            </seg>
            <seg n="1cd06238">
              Förutom att skaka fram de pengar vi har lovat behöver vi göra
              mer på hemmaplan. Om vi ska hålla utsläppsminskningarna under
              1,5 grad behöver hela världen gå ned till i princip noll i utsläpp
              till år 2050. Jag säger i princip helt enkelt därför att det finns
              vissa utsläpp i gränslandet mellan naturlig och mänsklig påverkan.
              Det handlar om visst kolläckage från marker och så vidare som
              kan vara svårt att helt eliminera. Då tycker jag att det är ärligare
              att vi säger det rakt ut i stället för att vi vindlar bort oss
              i någon sorts resonemang om sänkor och att detta skulle kunna
              lagras in i skog och mark.
            </seg>
            <seg n="5002b60d">
              Givetvis är kolinlagringen i skog och mark en viktig sak som
              vi måste jobba med. Vi måste vårda våra kolsänkor, inte minst
              för att ta hand om de utsläpp som redan har gjorts. Men jag vill
              inte öppna för ett resonemang där de förmodade upptagen i skog
              och mark, som är vetenskapligt osäkra, ska kunna legitimera alla
              möjliga sorters utsläpp som vi borde ta itu med på riktigt. Det
              vore ansvarslöst.
            </seg>
            <seg n="4a4eec80">
              Nåväl, det är lätt att ha fina mål långt fram i tiden. Men om
              det ska hända någonting här och nu behöver vi också ha mål på
              närmare håll. Om vi drar en rak linje från i dag till noll utsläpp
              2050 blir det en minskning på ungefär 40 procent till 2020 och
              66 procent till 2030. Det är mål som kanske är mer styrande för
              det vi gör här och nu. Händelsevis säger även regeringen minus
              40 procent till 2020, men man räknar helt annorlunda. Först räknar
              man bort hela industrin och allting som ingår i EU:s utsläppshandel.
              Sedan räknar man dessutom bort en tredjedel som man helt enkelt
              tillgodoräknar sig för att man gör utsläppsminskningar i fattiga
              länder. Det är utsläppsminskningar som vi också är för men som
              vi inte tycker legitimerar att man ska göra mindre på hemmaplan.
              Efter allt detta siffertricksande blev det inte ens 20 procent
              kvar att minska. Med denna takt tar det närmare 200 år innan vi
              får ned utsläppen till någorlunda hållbara nivåer i Sverige.
            </seg>
            <seg n="b812367e">
              En sådan passivitet och ett sådant siffertricksande är helt obegripligt
              i det som vi nästan alla är överens om är en av vår tids stora
              ödesfrågor. Siffertricksandet lurar knappast klimatet. Vi behöver
              en ny klimatpolitik. Vi behöver en klimatlag där politiker från
              alla partier förbinder sig att ta klimatfrågan på allvar på riktigt!
              Därför, herr talman, yrkar jag bifall till reservation nr 19.
            </seg>
          </u>
          <note type="speaker" n="b7a37af8">
            Anf. 31 JOSEF FRANSSON (SD):
          </note>
          <u who="josef_fransson_b32cdd" xml:id="i-10bf219f2a7888e9-0" n="8dcbc046" next="i-777af2135d090b82-0"/>
          <note n="99919a09">
            Herr talman! Jag vill inleda med att yrka bifall till Sverigedemokraternas
            reservationer 6 och 27.
          </note>
          <u who="josef_fransson_b32cdd" xml:id="i-777af2135d090b82-0" n="8dcbc046" prev="i-10bf219f2a7888e9-0">
            <seg n="b3704e3d">
              I dag debatterar vi som sagt återigen klimatpolitik. Det var
              inte så länge sedan vi stod här och hade en extrainsatt debatt
              med anledning av Världsbankens vid den tidpunkten uppmärksammade
              rapport.
            </seg>
            <seg n="c35ac373">
              Jag gjorde den gången ett försök att lyfta fram några delar av
              klimatpolitiken som sällan sägs i debatten. Det är saker som borde
              kunna vara välkomna. Jag tog nämligen upp det faktum att det inte
              på över 15 år har gått att utläsa några signifikanta höjningar
              av den globala temperaturen, vilket för övrigt är ett faktum som
              IPPC:s ordförande Rajendra Pachauri har bekräftat i en tidningsintervju.
              Man skulle kunna tro att detta skulle vara goda nyheter och en
              god utveckling för alla som lever med den ångest för framtiden
              som det har talats om här tidigare. Det kanske inte slår med sådan
              hård kraft som klimatmodellerna har låtit göra gällande. Det kan
              tyda på det. Det indikerar i varje fall någonting.
            </seg>
            <seg n="ef706f1b">
              Jag inser dock att jag, trots att jag höll mig till ganska verifierbara
              enkla fakta, gav uttryck för saker som inte ostraffat får yppas
              i denna debatt. Debatten refererades i en av Sveriges största
              tidningar, Dagens Nyheter, där Socialdemokraternas Matilda Ernkrans
              lät göra gällande att jag i och med mitt debattinlägg placerade
              mig på yttersta, yttersta högerkanten.
            </seg>
            <seg n="13cc59e3">
              Vad Ernkrans nu menade med det är jag något osäker på. Är det
              kanske så att man är fascistoid om man tar upp andra infallsvinklar
              på en mycket komplex fråga än den som Socialdemokraterna framhärdar
              med? Jag visste inte ens att klimatfrågan var en vänsterfråga,
              även om det ofta tycks finnas synergieffekter med att sammanföra
              klimatpolitik med socialistiska plansamhällen.
            </seg>
            <seg n="962f3ebd">
              Miljöminister Lena Ek gjorde vidare i samma artikel gällande
              att mitt anförande var väldigt långt ifrån verkligheten och fullt
              av felaktiga fakta. Det kan vid en första anblick tyckas vara
              ganska betryggande att vår minister sitter på verkligheten i denna
              fråga. Men jag undrar samtidigt om inte hennes självförtroende
              utmynnar i en viss fartblindhet trots allt. Jag lyckas nämligen
              inte utläsa vad det var för faktauppgifter som var felaktiga i
              mitt anförande. Kanske kan jag be ledamöterna som sitter i kammaren
              här i dag hjälpa mig att reda ut det.
            </seg>
            <seg n="a90a27ce">
              De faktauppgifter som jag framförde i denna debatt var i kronologisk
              ordning
            </seg>
            <seg n="f855acb0">
              Det var en liten sammanställning av de faktauppgifter jag framförde
              under den debatten. Skulle det vara så att någonting av det är
              väldigt felaktigt tar jag tacksamt emot rättelse. Fakta är alltid
              fakta, och man får inte blanda ihop fakta med åsikt. Det är väldigt
              viktigt.
            </seg>
            <seg n="433202ee">
              Herr talman! En annan sak som jag tycker är intressant inom forskningen
              är hur man nu kan observera hur jorden blir allt grönare och att
              växtligheten frodas på grund av den högre koncentrationen koldioxid
              i atmosfären. Denna globala förgröning har påvisats i tropikerna,
              den arktiska tundran, på höga höjder och i de alltmer effektiva
              jord- och skogsbruken världen över.
            </seg>
            <seg n="82fbc65f">
              Den högre koldioxidhalten bidrar till att växterna kan invadera
              torrområden och minska ökenutbredningen på jorden. Det tycks alltså
              inte ensidigt vara problem kopplade till användande av fossila
              bränslen, vilket varit bärande i debatten de senaste årtiondena.
              Det är givetvis en helt otroligt glädjande utveckling, i varje
              fall för alla som inte investerat stor trovärdighet i enkelriktade
              utsagor i en mycket komplex vetenskap.
            </seg>
            <seg n="d62a3591">
              I en debattartikel i Expressen för några månader sedan oroade
              sig Miljöpartiets Maria Ferm över de miljontals klimatflyktingar
              världen över som man i framtiden ska hantera. De nya rönen om
              den globala förgröningen kan kanske därför ses som glädjande.
              Kanske kan i varje fall några av alla dessa klimatflyktingar nu
              sadla om och bli entreprenörer inom skogs- och jordbruksnäringarna.
              Allt är med andra ord inte nattsvart.
            </seg>
            <seg n="c8dad01c">
              Herr talman! I Sverigedemokraternas reservation 6 i detta betänkande
              tar vi upp att LULUCF-sektorn, alltså hur man använder skogsarealer,
              ska inkluderas i EU-ländernas EU-interna utsläppsåtagande i enighet
              med Kyotoprotokollet. Det är vår uppfattning. Detta ser vi skulle
              ge goda incitament till en aktiv skogspolitik där mer av Europas
              marker kan återplanteras.
            </seg>
            <seg n="4db1b2d4">
              I Sverige sparkade alla partier utom SD bakut inför förslaget
              när man insåg att detta skulle ge positiva effekter på beräkningarna
              av landets utsläpp och därmed bespara skattebetalarna stora summor
              pengar. Det tycker jag är en märklig politik. För Sverigedemokraterna
              däremot faller det sig naturligt att verka för Sveriges medborgares
              intressen.
            </seg>
            <seg n="0f7a95f2">
              Herr talman! Sist men inte minst skulle jag vilja säga några
              ord om Sverigedemokraternas reservation 27 som handlar om biodrivmedel.
              Det verkar nu som att vi närmar oss att regeringen ska införa
              den kvotplikt man har talat om ett tag, det vill säga en tvingande
              inblandning av etanol och biodiesel i våra drivmedel.
            </seg>
            <seg n="e9827391">
              Det är problematiskt på flera sätt. Det är nämligen inte bara
              så att många äldre bilar kommer att haverera till följd av denna
              inblandning, om man inte kan få tag på annat bränsle. Det är inte
              heller bara så att denna politik lastar Sverige med kostnader
              på några miljarder per år. Det är också dåligt för miljön.
            </seg>
            <seg n="a5c412fb">
              Enligt en uträkning från riksdagens utredningstjänst uppgår skattesubventionerna
              till ungefär 4,5 miljarder per år om regeringen genomdriver den
              föreslagna politiken. För detta får vi förutom en större global
              jordbrukssektor runt om i världen, med allt vad det innebär, dessutom
              ökade utsläpp av koldioxid under tiotals år. Detta beror på den
              koldioxidskuld de nya jordbruksarealerna ger upphov till.
            </seg>
            <seg n="57126f5b">
              Vidare kommer givetvis användandet av mineralgödsel och diverse
              kemikalier att öka i motsvarande utsträckning. Vi betalar alltså
              stora summor pengar för att belasta miljön ytterligare och dessutom
              under kanske 5060 år öka utsläppen av växthusgaser, givetvis lite
              beroende på varifrån vi tar etanolen.
            </seg>
            <seg n="24f335de">
              Det kan tyckas lite kontraproduktivt med tanke på att politikens
              själva syfte är att minska dessa utsläpp. Jag hoppas givetvis
              att regeringen tänker om i frågan och handlar mer utefter miljöns,
              medborgarnas och statskassans intressen.
            </seg>
          </u>
          <note type="speaker" n="d87eaf67">
            Anf. 32 JENS HOLM (V):
          </note>
          <u who="jens_holm_9bd66a" xml:id="i-000200166b01909e-0" n="97136e79">
            <seg n="678595dd">
              Herr talman! Samtidigt som klimattoppmötet i Doha ägde rum i
              slutet av förra året svepte tyfonen Bopha över ön Mindanao i södra
              Filippinerna. Över 100 000 personer blev hemlösa, och tusen personer
              dog. Dessutom förstördes vägar, jordbruk, skolor och annan samhällsbärande
              verksamhet.
            </seg>
            <seg n="cc71f883">
              Jag har tagit upp det exemplet förut i kammaren. Jag gör det
              igen för att varna för den formen av extremt väder som kommer
              att bli allt vanligare i takt med att klimatet blir varmare.
            </seg>
            <seg n="78172682">
              Det finns en djup ironi och orättvisa i detta. Det är vi i den
              rika världen som här och nu släpper ut. Andra får betala notan.
              Det är våra barn och de som lever i dag i den fattiga delen av
              världen, och det är exempelvis de tusentals människor i södra
              Filippinerna som drabbades av tyfonen.
            </seg>
            <seg n="a9c77037">
              Detta är inte acceptabelt. Vi i Vänsterpartiet menar att Sverige
              måste ta ett större ansvar för att minska våra utsläpp än vad
              vi gör i dag. Därför lägger vi i detta betänkande fram konkreta
              förslag på hur Sverige ska kunna skärpa de svenska klimatmålen.
            </seg>
            <seg n="b913f87f">
              Våra förslag från Vänsterpartiet torde vara de mest långtgående
              av alla partiers i denna kammare. Vi i Vänsterpartiet föreslår
              att det svenska klimatmålet skärps till att Sveriges utsläpp ska
              minska med 45 procent till 2020. För den icke handlande sektorn
              blir vårt klimatmål minskningar med 52 procent jämfört med 1990.
            </seg>
            <seg n="f2b686d5">
              Dessutom har vi föreslagit en förbättring av EU:s målsättning.
              Vi har också lagt fram ett konkret förslag om ett helt nytt additionellt
              klimatbistånd för att hjälpa utvecklingsländerna att hantera klimatförändringen.
            </seg>
            <seg n="d9f6a78e">
              Jag ber om ursäkt för att det blir en del procent och siffror,
              men så får det bli när man talar om klimatmål. Det är viktigt
              att vi är noggranna med Sveriges klimatåtaganden.
            </seg>
            <seg n="a242f6e1">
              I ton räknat handlar Vänsterpartiets klimatmål om att vi ska
              minska utsläppen i Sverige med drygt 32 miljoner ton, från 72
              miljoner ton, som det låg på 1990, till knappt 40 miljoner ton
              2020.
            </seg>
            <seg n="3b3e1b1a">
              Vad föreslår då regeringen? Jo, regeringen säger att man vill
              minska utsläppen med 40 procent till 2020. En tredjedel av dessa
              utsläppsminskningar ska göras genom uppköp av osäkra utsläppskrediter
              i andra länder. Räknar vi bort dessa uppköp blir det endast 13
              miljoner ton kvar att minska för den svenska regeringen. Detta
              kan jämföras med vårt förslag på 32 miljoner ton.
            </seg>
            <seg n="4c51fbd5">
              Regeringens klimatmål räcker inte. Därför föreslår Vänsterpartiet
              nya klimatmål, och jag yrkar därför bifall till reservation 18
              där detta förtydligas.
            </seg>
            <seg n="f3148d06">
              Att lägga fram riksdagens mest långtgående klimatmål förpliktar.
              Det är därför som Vänsterpartiet har lagt fram ett helt batteri
              av åtgärder för att vi snabbt ska kunna minska Sveriges utsläpp.
              Det handlar om att i grunden ställa om samhället.
            </seg>
            <seg n="abeea80c">
              Att häri ensidigt förlita sig på så kallade marknadsmekanismer
              är en synnerligen riskabel strategi. Jag instämmer helt med den
              brittiske ekonomen Nicholas Stern, författare till den så kallade
              Sternrapporten, som jag tror kom ut 2007, som menar att klimatförändringarna
              visar på marknadsekonomins största misslyckande.
            </seg>
            <seg n="2f1d9d54">
              Vi behöver riktiga åtgärder som kan minska de svenska utsläppen
              på riktigt. Vänsterpartiet föreslår bland annat höjd koldioxidskatt,
              skatt på långtradartransporter och en flygskatt. Dessa skatter
              bidrar till en finansiering av en kraftfull utbyggnad av järnvägen
              och kollektivtrafiken i Sverige.
            </seg>
            <seg n="4fa7748d">
              Vi vill också ha ett separat klimatprogram för de troligen mest
              omfattande klimatinvesteringarna i våra kommuner och landsting.
            </seg>
            <seg n="c2e69acf">
              Vi vill ha ökat stöd till förnybar energi, klimatrenoveringar
              av de så kallade miljonprogramsområdena, investeringar i grön
              teknik och ökade satsningar på miljö- och klimatforskning.
            </seg>
            <seg n="c697e158">
              Dessutom vill vi ha en handlingsplan för minskad köttkonsumtion.
              Låt mig utveckla detta. Animaliekonsumtionen, det vill säga konsumtionen
              av kött, mjölk och ägg, bidrar till ungefär lika stora utsläpp
              som Sveriges cirka fyra miljoner privatbilar. Nästan en tredjedel
              av hushållens utsläpp kommer från det vi äter, och här är köttkonsumtionen
              den dominerande faktorn.
            </seg>
            <seg n="24229516">
              I så gott som alla andra sektorer i Sverige har vi beslut om
              minskade utsläpp, och vi har konkreta styrmedel för det, dock
              inte när det gäller det vi äter. Den svenska köttkonsumtionen
              har ökat med nästan 50 procent sedan 1990. Det är inte hållbart.
            </seg>
            <seg n="685ea9a3">
              Vänsterpartiet lägger sig inte i vad människor har på tallriken,
              men vi vill att animaliesektorn ska ta sitt klimatansvar. Därför
              har Vänsterpartiet och Miljöpartiet en gemensam reservation där
              vi föreslår ett nationellt mål för en minskad köttkonsumtion.
              Vi vill också ha satsningar på god, näringsrik och klimatvänlig
              vegetarisk mat. Jag yrkar därför bifall till reservation nr 23.
            </seg>
            <seg n="7c11554c">
              För att underlätta arbetet med att minska utsläppen föreslår
              vi rödgröna partier, S, V och MP, ett klimatpolitiskt ramverk.
              Detta har kommenterats tidigare av Sara Karlsson och Helena Leander,
              så jag ska inte gå in alltför mycket i detalj på det.
            </seg>
            <seg n="40e16b51">
              Jag vill dock understryka att det är ett system som redan finns
              och fungerar i Storbritannien. Danmark är i full färd med att
              sätta upp en så kallad klimatbudget eller koldioxidbudget. Man
              kommer att ha ett separat råd som noggrant kommer att följa utvecklingen
              och ge konkreta förslag på minskningar om Danmark är på fel kurs
              i klimatpolitiken.
            </seg>
            <seg n="75f6104d">
              Vänsterpartiet tycker att detta är ett bra förslag. Det ska vara
              ordning och reda i klimatpolitiken. Därför vill vi ha en koldioxidbudget
              och ett så kallat klimatpolitiskt ramverk. Jag yrkar bifall till
              reservation 19, även om det redan har gjorts.
            </seg>
            <seg n="dcba3ada">
              Jag avslutar med att upprepa ett citat som jag tidigare har framfört
              i kammaren. Det kommer från Filippinernas chefsförhandlare Naderev
              Saño. I klimatförhandlingarna i Doha i fjol sade han: Om inte
              vi vem? Om inte nu när? Om inte här var?
            </seg>
            <seg n="38879fba">
              Detta apropå att det är här och nu som vi måste ta tag i klimatförändringarna.
              Det är här och nu som vi måste se till att utsläppen minskar.
            </seg>
          </u>
          <note type="speaker" n="60279a5f">
            Anf. 33 LARS HJÄLMERED (M):
          </note>
          <u who="lars_hjalmered_918893" xml:id="i-155ec9cbd59689fe-0" n="7e384b73">
            <seg n="4aaebb59">
              Herr talman! Jag tänkte börja i en lite mer positiv ton genom
              att konstatera att vi har haft en fantastisk utveckling de senaste
              decennierna. Vi har haft en otrolig ekonomisk utveckling och en
              globalisering som på olika sätt knutit människor och länder närmare
              varandra.
            </seg>
            <seg n="7e2afd16">
              Den ekonomiska utvecklingen och handeln har gjort att världen
              når FN:s millenniemål om halverad fattigdom i världen till 2015.
              Många är de människor i världen i dag som kan ta del av välstånd
              på ett sätt som vi i Sverige länge kunnat ta för självklart.
            </seg>
            <seg n="86aed9fb">
              Men problemen finns där såklart, herr talman. Fortfarande lever
              miljarder människor i fattigdom, och vi har ett fortsatt behov
              av en stark ekonomisk utveckling med nya jobb och nya möjligheter.
              Vi har också stora klimatutmaningar och andra miljömässiga utmaningar
              som kommer i spåren av en sådan utveckling. Vi måste bryta den
              trend som varit där global tillväxt knutits ihop med ständigt
              ökade utsläpp globalt och ständigt ökad användning av fossil energi.
            </seg>
            <seg n="0e4cb5b6">
              Sverige är och ska vara ett föredöme i klimat- och miljöpolitiken.
              Vi har de senaste decennierna visat att vi har kunnat kombinera
              en växande ekonomi med minskade utsläpp. Vi har bland de lägsta
              utsläppen i relation till vår ekonomi. Vi ligger också bra till
              när man jämför de utvecklade länderna inom OECD. Mycket återstår
              dock.
            </seg>
            <seg n="ed0b266d">
              För att bidra till vår del av ansvaret har vi fattat beslut om
              en samlad klimat- och energipolitik i Sverige. Vi ska minska våra
              utsläpp i Sverige med 40 procent till 2020 relativt utsläppen
              i Sverige 1990. Det är ett tydligt utsläppsmål kopplat till konkreta
              åtgärder, krona för krona och gram för gram, för att kunna nå
              det målet.
            </seg>
            <seg n="101c46fe">
              Vi arbetar också med visionen om en fossiloberoende fordonsflotta
              till 2030. Här tar vi oss an en av de stora, viktiga utmaningarna
              för Sverige.
            </seg>
            <seg n="ed5209e4">
              Vi har dessutom det långsiktiga klimatmålet, med sikte på 2050,
              om att inte ha några nettoutsläpp i Sverige och ett pågående så
              kallat färdplansarbete i detta.
            </seg>
            <seg n="cd130ba9">
              Tillsammans med dessa utsläppsmål, åtgärder och långsiktiga visioner
              och arbeten finns energipolitiken där vi vill hålla fast vid ett
              robust energisystem på tre ben med vattenkraft, kärnkraft och
              förnybar energi. Det är ett system som redan i dag är i princip
              koldioxidfritt i produktionen.
            </seg>
            <seg n="a6dee323">
              Till detta ska givetvis läggas ett fortsatt arbete för att få
              det nödvändiga på plats, nämligen en internationell överenskommelse
              med tillräckliga åtaganden om utsläppsreduktioner.
            </seg>
            <seg n="fa3b2272">
              Allt detta vill vi fortsätta kombinera med jobbpolitik och ordning
              och reda i svensk ekonomi eftersom dessa frågor så tydligt hänger
              ihop. Att vi tar ansvar för svensk ekonomi och jobbpolitik gör
              att Sverige, till skillnad från i stort sett varje annat europeiskt
              land, kan gasa i detta konjunkturläge. Vi har råd med viktiga
              välfärdssatsningar och en rejäl miljöbudget. Vi kan också göra
              viktiga framtidsinvesteringar, till exempel på forskningsområdet.
            </seg>
            <seg n="4d0b3108">
              Herr talman! Med den nya forskningspolitiken läggs 1,3 miljarder
              kronor på energiforskning i år. Fullt utbyggd kommer denna forskningspolitik
              omfatta 34 miljarder skattekronor varje år. Det gör Sverige till
              ett av de länder i världen som satsar allra mest på forskning.
              Denna typ av framtidsinvestering är viktig för framtida jobb i
              Sverige och för svensk konkurrenskraft och avgörande för att klara
              viktiga klimatutmaningar och andra miljöutmaningar.
            </seg>
            <seg n="3846873a">
              Runt om i vårt land finns mängder av idéer, lösningar med mera
              som forskats fram. Jag tänkte passa på att fördjupa mig i tre
              exempel.
            </seg>
            <seg n="a99975ed">
              Det första är ett företag som heter Heliospectra. Det erbjuder
              ljuslösningar som i ett slag minskar energiförbrukningen i växthus
              med 50 procent och minimerar det svinn som i dagsläget uppgår
              till kanske en tredjedel i den typen av växtodlingar.
            </seg>
            <seg n="e1e4c3b9">
              Visste ni att det används 50 000 ton koppar varje år till bottenfärg
              till båtar och fartyg? I Göteborg huserar ett företag som heter
              I-Tech. Baserat på forskning vid Göteborgs universitet har de
              tagit fram och patenterat en lösning som de kallar för Selektope,
              något som de själva betecknar som en miljövänlig biocid. Det är
              ett lite konstigt begrepp.
            </seg>
            <seg n="4be820c4">
              Poängen är i alla fall att det här till skillnad från koppar
              och andra lösningar på ett miljövänligt sätt kan hantera den svåra
              beväxning som finns på båtar och fartyg. I tester har de kunnat
              visa att lösningen klarar detta utan att samtidigt ge negativa
              effekter på miljön. Man kan dessutom få en signifikant bränslebesparing
              och minskade utsläpp från sjöfarten, vilket ju är en av våra riktigt
              stora utmaningar.
            </seg>
            <seg n="ba5e89ce">
              Idén med el från strömmande vatten är något som företaget Minesto
              arbetar med. En finurlig vinge som rör sig i vattnet gör att mer
              vatten kan strömma genom turbinen så att man får mer elektricitet.
              Deras lösning testas nu skarpt och ska köras ut i större koncept
              på den europeiska marknaden.
            </seg>
            <seg n="a914e3d9">
              Dessa tre företag som jag tog som exempel det finns naturligtvis
              många fler alltså Heliospectra, I-Tech och Minesto, är alla exempel
              på sådant som har kommit ur forskning. Jag tycker att det är viktigt
              att utöver siffror om 1,3 miljarder till energiforskning och att
              Sverige har en historiskt stor forskningsbudget också lyfta fram
              några konkreta exempel, för det är egentligen det som det handlar
              om i slutändan.
            </seg>
            <seg n="8eb0cd89">
              Ska vi klara klimatutmaningen och andra viktiga miljöutmaningar
              är teknik, kunnande och nyttiggörande av det som kommer ur forskning
              en bärande och avgörande del för att möta detta och även en avgörande
              del i en ansvarsfull klimat- och energipolitik, naturligtvis jämte
              de politiska beslut vi redan har fattat och fortsatt måste fatta
              vad gäller utsläppsmål och åtgärder, som handlar om att på olika
              sätt ställa om jordbruk, transporter, bostäder och andra delar
              av vårt samhälle.
            </seg>
            <seg n="8c883e23">
              Det handlar också om de internationella överenskommelser som
              vi naturligtvis måste få på plats. Vi har nu en fortsättning på
              Kyotoprotokollet. Vi har det viktiga och framgångsrika arbete
              som miljöministern gör med kortlivade klimatgaser, men långsiktigt
              behöver vi en rättslig överenskommelse med helt andra åtaganden
              än vad som nu är uppe på bordet och till diskussion.
            </seg>
            <seg n="f20909ef">
              Sist och slutligen har vi naturligtvis vårt eget personliga ansvarstagande.
            </seg>
            <seg n="bcc9db68">
              Herr talman! Vi har gjort rätt mycket i Sverige. Vi har otroligt
              mycket mer framför oss. Med detta vill jag yrka bifall till förslaget
              i betänkandet och avslag på reservationen.
            </seg>
            <seg n="798d6b54">
              (Applåder)
            </seg>
          </u>
          <note type="speaker" n="4ab921e8">
            Anf. 34 HELENA LEANDER (MP) replik:
          </note>
          <u who="helena_leander_75e865" xml:id="i-58510a774e50cb4f-1" n="5ea72491">
            <seg n="4bc1067c">
              Herr talman! Lars Hjälmered gav i sitt anförande några positiva
              exempel på företag som på basis av proffsig svensk forskning tar
              fram ny miljöteknik som kan vara en del av lösningen i omställningen
              till ett mer klimatsmart samhälle.
            </seg>
            <seg n="79bab58f">
              Det finns många sådana goda exempel på företag i framkant. Men
              det är också företag som förväntar sig att vi politiker tar vår
              del av ansvaret och blir en del av lösningen.
            </seg>
            <seg n="4495e342">
              Under 90-talet hade vi stora ekonomiska problem i Sverige. Politiker
              tog inte ansvar utan var alldeles för kortsiktiga. Då skapade
              man ett finanspolitiskt ramverk, en budgetlag, som numera alla
              i alla fall Moderaterna och några till står bakom. Detta har varit
              en stor framgångssaga som verkligen har bidragit till att få ordning
              på svensk ekonomi.
            </seg>
            <seg n="f9279926">
              Jag skulle därför vilja fråga Lars Hjälmered om han inte tror
              att det skulle kunna vara en idé att ha något motsvarande på klimatpolitikens
              område, alltså ett klimatpolitiskt ramverk, en klimatlag där vi
              sätter ramarna precis som vi gör i budgetpolitiken. Självklart
              får varje parti fylla sin budget med vad de vill så länge plus
              och minus går ihop. Vi har de övergripande ramarna vilket innebär
              att vi inte får vara ansvarslösa och skjuta problemen på framtiden,
              men sedan får vi utifrån politiska prioriteringar forma vår budget
              eller vår klimatpolitik på det sätt vi tycker är bäst.
            </seg>
            <seg n="79f87c27">
              Det här har man gjort i Storbritannien, och fler länder är på
              gång. Är det inte dags att Sverige gör något liknande?
            </seg>
          </u>
          <note type="speaker" n="3ac18e43">
            Anf. 35 LARS HJÄLMERED (M) replik:
          </note>
          <u who="lars_hjalmered_918893" xml:id="i-155ec9cbd59689fe-1" n="7e384b73">
            <seg n="5312e220">
              Herr talman! Jag skulle vilja påstå att vi har ett rätt solitt
              ramverk i Sverige. Vi har mål på kort, medellång och lång sikt.
              Vi har utsläppsmålen i Sverige fram till 2020. Vi har gemensamma
              beslut inom EU, och vi har långsiktiga visioner och arbete i Sverige
              kring fordonsflottan till 2030 och det långsiktiga målet till
              2050. Efter att Naturvårdsverket som myndighet har lagt fram förslag
              på hur vi ska kunna nå detta är det remitterat och bereds nu i
              Regeringskansliet.
            </seg>
            <seg n="18ef445d">
              Med de etappmål som riksdagen har fattat beslut om med konkreta
              åtgärder som lyfts fram tycker jag alltså att vi har ett samlat
              ramverk.
            </seg>
            <seg n="63e3c52e">
              Jag har naturligtvis, likt Helena Leander, tittat på det brittiska
              exemplet och deras lösning. Den är klart intressant, men den väcker
              också en hel del frågor. Vad händer efter 2030? Det har de inte
              riktigt svar på. Vad händer om man inte lever upp till det som
              är sagt i den klimatlagen?
            </seg>
            <seg n="b3c295b5">
              Det är för mig lite oklart, och då tycker jag att vi här och
              nu bättre kan följa upp det svenska ramverket som vi tydligt har
              med mål på olika tidslängder kopplat till konkreta åtgärder.
            </seg>
          </u>
          <note type="speaker" n="ef97c71f">
            Anf. 36 HELENA LEANDER (MP) replik:
          </note>
          <u who="helena_leander_75e865" xml:id="i-58510a774e50cb4f-2" n="5ea72491">
            <seg n="47b43c1f">
              Herr talman! Det är egentligen ingen brist på mål och visioner
              i svensk klimatpolitik, men ibland kan det vara lite otydligt
              vad de egentligen innebär. Vad är en fossiloberoende fordonsflotta?
              Det visste man inte när man satte upp målet. Det ska liksom tolkas
              efter hand. Det var samma sak med nettonollutsläpp till 2050.
              Man började med målet, och sedan ska man fundera på vad det innebär.
            </seg>
            <seg n="6252b7fb">
              Det kan vara en liten brist att man har målvisioner som man inte
              riktigt är överens om vad de innebär. Men även om man skulle vara
              överens om vad de innebär, vilket någonstans är steg ett, måste
              man också se till att politiken hänger ihop med de målen.
            </seg>
            <seg n="97b66481">
              Där brister det i dag. Med den takt som regeringen håller i klimatpolitiken
              kommer vi att nå de långsiktiga målen om så där 200 år. Det är
              lite för sent, tycker jag, och det tror jag nog att även Lars
              Hjälmered tycker.
            </seg>
            <seg n="b62c5184">
              Det är här vi behöver mer konsekvens. Det är det de har lyckats
              med i Storbritannien. De har skarpa åtaganden som innebär att
              om vi ska nå ett mål där borta måste vi ta de här stegen på vägen.
              Då får man ha tydliga utsläppsperioder med mål för varje utsläppsperiod
              som man måste hålla sig till. Det är inte så att någon kommer
              och rycker en i näsan om man misslyckas, men det blir ändå ett
              starkt politiskt åtagande där det blir väldigt pinsamt om man
              misslyckas, på samma sätt som det blir väldigt pinsamt om man
              bryter mot budgetlagen. Det blir ett mycket starkare politiskt
              åtagande än att bara ha fluffiga mål och visioner som inte förpliktar
              till någonting.
            </seg>
            <seg n="72efb5ff">
              Att ha den här stadgan i klimatpolitiken ger också större trygghet,
              inte minst för näringslivet. Det är därför de är så positiva i
              Storbritannien. De vet nämligen vad de kan räkna med. De vet att
              styrmedlen kommer att utvecklas, att klimatpolitiken kommer att
              se till att vi går mot en omställning och att det kommer att löna
              sig att göra klimatsmarta investeringar.
            </seg>
            <seg n="8dda7ad0">
              Den tryggheten finns inte i dag i Sverige, där det kan gå lite
              hur som helst med målen och visionerna. Därför vill jag än en
              gång fråga: Vore det inte bra för Sverige att ha ett ordentligt
              klimatpolitiskt ramverk i stället för lite oklara mål och visioner?
            </seg>
          </u>
          <note type="speaker" n="49de6825">
            Anf. 37 LARS HJÄLMERED (M) replik:
          </note>
          <u who="lars_hjalmered_918893" xml:id="i-155ec9cbd59689fe-2" n="7e384b73">
            <seg n="28712562">
              Herr talman! Jag tycker ärligt talat att vi har ett rätt tydligt
              ramverk i Sverige. Vi får heller inte glömma bort att det världen
              behöver är en rättslig överenskommelse med tillräckliga åtaganden
              om utsläppsreduktioner. Det är det samlade svaret för att klara
              utmaningen globalt, för den här utmaningen är global.
            </seg>
            <seg n="8610ef94">
              Sedan handlar det om att vi utifrån detta gemensamt i Europa
              och nationellt i Sverige måste bryta ned och se vad våra mål och
              åtgärderna kopplade till dessa mål är. Det har vi gjort inom de
              internationella förhandlingar som har varit. Riksdagen har fattat
              beslut om en samlad klimat- och energipolitik med utsläppsmål
              till 2020, med kopplade åtgärder krona för krona och gram för
              gram för att kunna klara det målet, en tydlig kontrollstation
              2015 och naturligtvis en årlig uppföljning från Naturvårdsverket
              och andra expertmyndigheter för att se hur vi ska klara vägen
              fram till 2020 måste fler saker vidtas för att klara det målet?
            </seg>
            <seg n="da0579d6">
              Detta gäller också om vi blickar framåt till 2030 med omställningen
              av transportsektorn och det långsiktiga målet 2050. Det är riktigt
              som Helena Leander säger att allt inte är definierat när det gäller
              detta. Alla åtgärder är inte på plats nu, men det är arbetet med
              hur Sverige ska ta sikte på 2050 med hjälp av olika åtgärder som
              pågår i Regeringskansliet utifrån förslag från bland annat Naturvårdsverket.
            </seg>
            <seg n="0f7a2e65">
              Då tycker jag att vi får en långsiktighet som kan riktas både
              till mig som enskild och till näringslivet och att vi också får
              det ramverk samlat och solitt som vi så tydligt behöver.
            </seg>
          </u>
          <note type="speaker" n="afb0a057">
            Anf. 38 JENS HOLM (V) replik:
          </note>
          <u who="jens_holm_9bd66a" xml:id="i-000200166b01909e-1" n="97136e79">
            <seg n="c0ce16b5">
              Herr talman! Jag har två frågor till Lars Hjälmered. Den ena
              rör regeringens minskningsmål. Som jag sade i mitt anförande,
              och det är ingen hemlighet, så vill ni minska med 20 miljoner
              ton varav en tredjedel, det vill säga ungefär 7 miljoner ton,
              görs genom uppköp av billiga utsläppskrediter i andra länder.
            </seg>
            <seg n="82a970f8">
              Det är inte bara jag som tycker att det här är en tveksam metod.
              Dels innebär det egentligen bara att man skjuter den stora klimatomställningen
              här på hemmaplan på framtiden, dels innebär det en stor osäkerhet
              om de här projekten i sig verkligen kommer att leverera någonting.
              EU:s klimatkommissionär Connie Hedegaard har tagit upp frågan
              flera gånger. Och jag tror inte att det är någon slump att stora,
              viktiga länder som Tyskland, Storbritannien och Danmark alla har
              bestämt sig för att göra sina utsläppsreduktioner på hemmaplan.
              De köper inte billiga utsläppsrätter.
            </seg>
            <seg n="0153bdfd">
              Jag skulle vilja veta om Lars Hjälmered tycker att det blir fler
              eller färre klimatinvesteringar ifall en tredjedel av klimatmålet
              ska klaras av genom uppköp i andra länder. Anser Lars Hjälmered
              att det är ett säkrare sätt att arbeta, som regeringen gör, genom
              uppköp? Vore det inte säkrare ur klimatperspektiv att göra alla
              minskningar på hemmaplan?
            </seg>
            <seg n="cfe40e48">
              Det är bra att Lars Hjälmered tar upp frågan om forskning och
              ny teknik, men där anser jag att regeringen totalt sviker på solenergiområdet.
              Solenergi är en teknik som håller på att växa nu. Vi ser hur det
              i andra länder är ett område som växer. Svenska företag flyttar
              tyvärr till exempelvis Tyskland, där det finns en stor solenergimarknad.
              Men det gör det inte här i Sverige. Ni har exempelvis dragit in
              det riktade solvärmebidraget. Varför har ni gjort så?
            </seg>
          </u>
          <note type="speaker" n="5bd76ab1">
            Anf. 39 LARS HJÄLMERED (M) replik:
          </note>
          <u who="lars_hjalmered_918893" xml:id="i-155ec9cbd59689fe-3" n="7e384b73">
            <seg n="b977c458">
              Herr talman! Den typen av investeringar som Sverige gör, att
              bidra med pengar och teknik till andra länder, är en avgörande
              och viktig del i en ansvarsfull klimat- och energipolitik.
            </seg>
            <seg n="bea6badc">
              Vi gör en majoritet av de saker som vi har sagt fram till 2020.
              Vi vidtar åtgärder i Sverige i snart sagt varje del i samhället,
              med omställning av transportsektorn, jordbruket och annat, och
              ungefär en tredjedel i andra delar av världen. Det är för att
              möta ett behov som finns i många länder av pengar och hjälp med
              teknik för att kunna anpassa och också minska utsläppen av växthusgaser.
              Jag skulle säga att det är en avgörande och viktig del i en ansvarsfull
              klimat- och energipolitik. Vi vill fortsätta att använda den typen
              av system, och vi ska göra det utifrån de FN-krav som finns på
              att det ska vara additionellt, hållbart och ge lokala arbeten.
              Då måste systemet naturligtvis utvecklas för detta.
            </seg>
            <seg n="d510d46d">
              Jens Holm säger: Ska man inte göra allting hemma och nationellt?
              Nej, jag tycker faktiskt inte det. Det här är en internationell
              utmaning. Svaret måste vara att ansvaret är globalt. Sverige ska
              ta sin del av ansvaret genom att göra en majoritet av sakerna
              här hemma. Vi ska vara ett föredöme som land och visa på de möjligheter
              som finns och som vi har åstadkommit med en växande ekonomi och
              sjunkande utsläpp. Vi ska bidra med pengar och teknik till andra
              delar av världen. Men detta är ett samlat ansvar, och då ska Sverige
              vara ett föredöme.
            </seg>
            <seg n="3aef09db">
              När det gäller energifrågorna har Sverige valt en lösning med
              certifikatsystem för att på det sättet möjliggöra mer av förnybar
              energi och till detta historiskt stora forskningssatsningar för
              att få fram nya lösningar inom energi och andra områden.
            </seg>
          </u>
          <note type="speaker" n="dc3aff11">
            Anf. 40 JENS HOLM (V) replik:
          </note>
          <u who="jens_holm_9bd66a" xml:id="i-000200166b01909e-2" n="97136e79">
            <seg n="6ba0dbf6">
              Herr talman! Att köpa billiga utsläppskrediter i andra länder
              handlar inte om att hjälpa andra länder. Det är tvärtom så att
              de länderna hjälper er att nå ert minskningsmål.
            </seg>
            <seg n="cca42d5e">
              Vi i Vänsterpartiet tycker att det är otroligt viktigt att vi
              har ett globalt samarbete. Det är därför som vi avsätter pengar
              till ett helt nytt additionellt klimatbistånd för att kunna hjälpa
              utvecklingsländerna. Vi gör inte, som ni gör, så att vi tar pengar
              från det ordinarie biståndet och sedan kallar det för ett klimatbistånd.
            </seg>
            <seg n="74289569">
              Jag tycker inte riktigt att Lars Hjälmered svarade på min huvudfråga,
              nämligen om det blir fler eller färre klimatinvesteringar här
              på hemmaplan ifall en tredjedel av klimatmålet ska uppnås i andra
              länder. För mig är det i alla fall helt uppenbart att när så mycket
              som en tredjedel av vårt klimatmål uppnås i andra länder skjuter
              vi den viktiga klimatomställningen på framtiden.
            </seg>
            <seg n="6ac6d618">
              Jag tycker att länder som Storbritannien, Danmark och Tyskland
              är viktiga referensländer i klimatpolitiken. Dessa tre länder
              har bestämt sig för att göra allting för att uppnå sina klimatmål
              på hemmaplan.
            </seg>
            <seg n="5cae35c6">
              När det gäller solenergin får den i praktiken inte ett öre, nästan
              ingenting, från elcertifikatssystemet. Så är det bara. Det är
              därför som det behövs ett riktat stöd till solenergin. Det finns
              ett solcellsbidrag, men det minskar ni nästa år. Nu när intresset
              är enormt, när alla vill sätta upp solceller och bli egenproducenter
              av el, drar ni ned på bidraget från och med nästa år. Och det
              riktade stödet till solvärmen har ni helt och hållet avskaffat.
              Flera företag inom den här branschen har nyligen gått i konkurs,
              därför att ni har fört en så dålig politik.
            </seg>
            <seg n="6f425d6b">
              Jag tycker att ni måste tänka om på det här området, så att inte
              fler företag går i konkurs eller flyttar till andra länder.
            </seg>
          </u>
          <note type="speaker" n="099367b0">
            Anf. 41 LARS HJÄLMERED (M) replik:
          </note>
          <u who="lars_hjalmered_918893" xml:id="i-155ec9cbd59689fe-4" n="7e384b73">
            <seg n="3965fa2b">
              Herr talman! Vad världen behöver är en rättslig överenskommelse
              med tillräckliga åtaganden om utsläppsreduktioner. Vi får inte
              tappa det konceptet på något sätt, för det är det som världen
              behöver. Då ska Sverige naturligtvis ta en väldigt stor del av
              sitt ansvar, baserat på historik och annat, på det sätt som vi
              redan har gjort och på andra sätt. En viktig del i den här typen
              av förhandlingar handlar om förtroende och arbete länder emellan
              och mellan olika delar av världen. Där har Sverige agerat och
              ska fortsätta att agera.
            </seg>
            <seg n="10a62d16">
              Ett exempel på det, herr talman, är det som har skett efter det
              möte som var i Köpenhamn för några år sedan. Då talade man om
              snabbstartsfinansiering. Sverige är ett av få länder som verkligen
              har levt upp till det som vi har sagt. Sverige har bidragit med
              ungefär 10 procent av EU:s samlade finansiering till detta. Vi
              sade 8 miljarder, och det blev uppemot 9 miljarder kronor som
              vi använde för att bidra i enlighet med vad vi hade sagt. Det
              skapar förtroende i de internationella klimatförhandlingarna.
            </seg>
            <seg n="f46a2858">
              Vi har använt biståndspengar för detta, för vi tycker just att
              arbete med miljö och klimat ska gå hand i hand med utvecklingspolitiken.
              Inte sällan riktas den och även de flexibla mekanismerna in på
              just fattigdomsbekämpning kopplat till klimatanpassningsåtgärder,
              till exempel inom jordbruket. Jag ser det som fortsatt viktigt
              att bidra med kunskap och pengar till detta.
            </seg>
            <seg n="c9670a98">
              Jag tror, herr talman, att jag och Jens Holm har lite skiftande
              syn i delar av klimat- och energipolitiken. Jens talar om stora
              satsningar som han vill göra. Problemet är att de och ekonomin
              inte riktigt hänger ihop. Föreslår man uppemot 90 miljarder i
              skattehöjningar och gör det dyrare att anställa och att starta
              och driva företag kommer Sverige att tappa jobbtillfällen. Det
              tror jag inte riktigt kan gå hand i hand med den typ av satsningar
              som han här vill ge sken av att han tänker göra.
            </seg>
          </u>
          <note type="speaker" n="35b29f2b">
            Anf. 42 SARA KARLSSON (S) replik:
          </note>
          <u who="sara_karlsson_6c50ab" xml:id="i-f98a8d3c62938c7f-0" n="378d290f">
            <seg n="64eac1d7">
              Herr talman! Lars Hjälmered vill vara positiv. Och, visst, för
              all del finns det skäl att också vara positiv. Men Moderaterna
              framstår här som oroväckande nöjda.
            </seg>
            <seg n="89ca3eac">
              Lars Hjälmered pekar på färdplanen som Naturvårdsverket har tagit
              fram och på målet om en fossiloberoende fordonsflotta. Men det
              betyder ju rätt lite om det inte är styrande, om politiken inte
              hänger ihop, om de konkreta åtgärder som behövs inte kommer på
              plats. Det var därför lite konstigt att Lars Hjälmered i replikskiftet
              med Helena Leander ville ge sken av att det finns ett styrande
              ramverk på plats. Det finns det ju inte om man till och med fortfarande
              utreder vad målen innebär.
            </seg>
            <seg n="e0abbe5f">
              Det jag menar, och som jag tror att vi är överens om i oppositionen,
              är att vi behöver ett ramverk som ger långsiktighet och styrning
              som gör att klimatpolitiken hänger ihop, och det finns inte på
              plats. Det fiffiga med ett sådant ramverk är att vi inte behöver
              vara överens om alla åtgärder, för det vet vi att vi inte är.
              Vi vill satsa på mycket av lokalt klimatarbete och koppla ihop
              det nationella och lokala klimatarbetet, en åtgärd som Moderaterna
              tillbakavisar. Detta behöver vi inte vara överens om, men vi skulle
              kunna komma överens om att sätta klimatpolitiken i ett ramverk
              som gör att det blir styrande för politiken.
            </seg>
            <seg n="4a191170">
              Menar Lars Hjälmered att detta finns på plats? Om han inte gör
              det: Varför ska det inte finnas?
            </seg>
          </u>
          <note type="speaker" n="c4005992">
            Anf. 43 LARS HJÄLMERED (M) replik:
          </note>
          <u who="lars_hjalmered_918893" xml:id="i-155ec9cbd59689fe-5" n="7e384b73">
            <seg n="89679db3">
              Herr talman! Jag skulle vilja säga att vi har ett ramverk för
              klimatpolitiken i Sverige med de utsläppsmål, etappmål och åtgärder
              som riksdagen har fattat beslut om, med de presenterade visionerna
              till 2030 vad gäller transportsektorn och samlat det till 2050
              så kallade färdplansarbetet.
            </seg>
            <seg n="4fb088cb">
              Det är riktigt att allt i detta inte är fullt ut definierat.
              Det är riktigt att vi inte har alla förslag till åtgärder på plats
              för hur Sverige stegvis ska kunna ta sig fram till 2050. Men jag
              ser framför mig att bland annat underlaget från Naturvårdsverket,
              som har varit ute på remiss och som bereds i Regeringskansliet,
              senare kommer att koka ned till konkreta saker som ska göras.
              Rimligen sätts det också upp mål för Sverige på klimatområdet
              till 2030 och 2040, så att vi får en tydlig inriktning framåt.
              Det är något som jag skulle välkomna. Jag menar att det sammantaget
              ger oss ett rimligt regelverk med en långsiktighet vad gäller
              vart Sverige är på väg och kopplat till olika saker som vi behöver
              göra inom transport, jordbruk och andra delar av samhället för
              att kunna klara vår del av åtagandena.
            </seg>
            <seg n="599fb8b9">
              Vi får inte glömma bort att det ska göras en stor avstämning
              av det beslut riksdagen fattade 2009 om en samlad klimat- och
              energipolitik. År 2015 är det sagt att det ska göras när det gäller
              riksdagsbeslutet för att se vart vi är på väg, hur långt vi har
              kommit och om vi behöver vidta extra åtgärder för att klara våra
              mål till 2020. Regeringen kommer under mandatperioden att återkomma
              i någon form vad gäller klimatpolitik och siktet framåt.
            </seg>
          </u>
          <note type="speaker" n="a48b16f2">
            Anf. 44 SARA KARLSSON (S) replik:
          </note>
          <u who="sara_karlsson_6c50ab" xml:id="i-f98a8d3c62938c7f-1" n="378d290f">
            <seg n="7a0a3af5">
              Herr talman! Jag tycker att Lars Hjälmereds svar visar att vi
              inte är överens om vad som behövs. Det som Lars Hjälmered hänvisar
              till är inte den typ av ramverk som jag menar är nödvändigt för
              att komma till rätta klimatproblemen.
            </seg>
            <seg n="bc1454c0">
              Klimatpolitik är delvis ett område för sig där man kan koppla
              konkreta åtgärder till målen, men all politik behöver genomsyras
              av klimatarbetet för att vi ska kunna nå målen. Det är därför
              vi behöver den typ av ramverk som gör att alla förslag måste prövas
              mot klimatmålet. Anser inte Lars Hjälmered att det är nödvändigt?
              I annat fall tror jag att han inte är överens med sina kolleger
              som sitter här och som om en stund ska ge sin syn på klimatpolitiken.
            </seg>
            <seg n="32bba113">
              Jag kan inte låta bli att fråga om Moderaternas inställning till
              EU:s klimatpolitik. Jag och andra har diskuterat mycket med framför
              allt Centerpartiet synen på EU:s målsättningar och på reformeringen
              av EU:s handel med utsläppsrätter. Där får man lätt känslan av
              att vi är tämligen överens om att EU behöver ta på sig mer i form
              av skarpare målsättningar oavsett vad andra länder gör. Det finns
              stora behov av att reformera handeln med utsläppsrätter och gå
              ännu längre än vad kommissionen föreslår, kanske i linje med vad
              Storbritannien föreslår.
            </seg>
            <seg n="f1c7181b">
              Då är frågan vad det är som hindrar. Jag tror knappast att det
              är Kristdemokraterna eller Folkpartiet som sätter sig som bromsklossar
              i frågan, utan det är Moderaterna. Därför skulle jag vilja höra
              om Lars Hjälmereds syn på det. Varför ska inte EU ta på sig målet
              minus 30 procent oavsett vad andra länder gör? Vad är det som
              gör att Moderaterna inte driver på reformering av EU:s handel
              med utsläppsrätter?
            </seg>
          </u>
          <note type="speaker" n="030e7b20">
            Anf. 45 LARS HJÄLMERED (M) replik:
          </note>
          <u who="lars_hjalmered_918893" xml:id="i-ffee480b9c6ca3ed-0" n="7e384b73" next="i-46edb666ed40ee0d-0">
            <seg n="5452e4c1">
              Herr talman! Låt mig vara tydlig med att det var två fel från
              Sara Karlssons sida. Hon säger att vi inte vill höja målet till
              30 procent. Vi vill inte utveckla och reformera utsläppshandelssystemet
              i Europa. Båda är fel, det är någonting vi tvärtom vill göra.
              Vi tycker att EU borde gå mot ett 30-procentsmål i en internationell
              överenskommelse. Vi vill reformera utsläppshandelssystemet. Skulle
              man skärpa EU:s mål till 30 procent skulle det få en ökad styrkraft
              också i handelssystemet. Det vore den bästa vägen för att reformera
              systemet och få en bättre styrverkan. Det är vi absolut beredda
              att göra.
            </seg>
            <seg n="7ce3762b">
              När det gäller frågan om ramverk vill jag komma tillbaka till
              att jag tycker att vi med de beslut som vi har fattat och det
              så kallade färdplansarbetet har ett samlat ramverk för klimatpolitiken
              i Sverige. Sedan får man se var detta konkret landar. I Naturvårdsverkets
              underlag är ett bland många förslag från deras sida till exempel
              att olika förslag på alla områden ska inte bara klimatbedömas
              utan klimat- och miljöbedömas. Det är ett förslag som sagt från
              deras sida. Man täcker in det i alla delar av beslutsfattande.
              Vi får se var det landar, men vi tycker att man då får ett samlat
              ramverk, som är det viktiga.
            </seg>
            <seg n="d006448f">
              Avslutningsvis tycker vi att det väsentliga är att vi fortsätter
              arbeta aktivt i Sverige, fullfölja de åtaganden vi har sagt att
              vi ska göra nationellt, finansiera aktiviteter i andra länder,
              leva upp till det vi har beslutat inom ramen för FN-beslut och
              fullfölja arbetet för att på sikt kunna nå en internationell överenskommelse.
              Då vill jag återigen, som jag gjorde i talarstolen förut, trycka
              på det viktiga och framgångsrika arbete miljöministern har gjort
              och gör när det gäller kortlivade klimatgaser. Jag tror att det
              kan vara en framkomlig väg om det är låst i de internationella
              förhandlingarna om de stora och viktiga avtal som behöver komma
              på plats när det gäller sot, partiklar, metan och så vidare, och
              vi har fått med väldigt många länder. Det tror jag, tillsammans
              med att vi i Sverige fullföljer det vi har sagt vi kan göra, gör
              att vi kan skapa förtroende och ha fortsatt inflytande i klimat-
              och energipolitiken internationellt.
            </seg>
          </u>
          <note n="e70b563f">
            Anf. 46 ANITA BRODÉN (FP):
          </note>
          <u who="lars_hjalmered_918893" xml:id="i-46edb666ed40ee0d-0" n="7e384b73" prev="i-ffee480b9c6ca3ed-0">
            <seg n="a4d872e4">
              Herr talman! Att klimatutmaningen är vår tids största utmaning
              är nog de flesta av oss överens om, liksom om att det finns ett
              samband mellan ekosystemen och klimatförändringarna. Ekosystemens
              välmående påverkar våra möjligheter att stävja klimatförändringar.
              Klimatfrågan kan ändå inte ses separat; den måste ses i ett sammanhang
              tillsammans med miljön och den biologiska mångfalden men också
              tillsammans med energifrågorna.
            </seg>
            <seg n="d89ea6e3">
              Folkpartiets tidigare partiledare Bengt Westerberg myntade begreppet:
              Det behövs både hjärna och hjärta i politiken. Det är ett begrepp
              som har bäring inom alla politikområden, inte minst inom klimatområdet,
              som vi i dag debatterar.
            </seg>
            <seg n="8e9901f9">
              Att vi ska dra nytta av våra framstående forskarhjärnor Lars
              Hjälmered har pekat på en hel del konkreta och positiva exempel
              och att vi ska använda smarta ekonomiska styrmedel nya forskningsinnovationer,
              grön teknik och internationella överenskommelser är lika viktigt
              som att vi i maggropen, i hjärtat ska känna och inse att dessa
              ansträngningar krävs för kommande generationers skull, för att
              vi även framöver ska få njuta av den obeskrivliga skönhet och
              rikedom som finns i naturen, för att de allra fattigaste i de
              mest utsatta områden ska slippa accelererande klimatförändringar
              med extrema oväder som följd och för att vi alla, ja, alla, ska
              få tillgång till hållbar och trygg energiförsörjning.
            </seg>
            <seg n="b58cc7f1">
              Herr talman! I september kommer återigen IPCC, FN:s klimatpanel,
              att presentera sin nya rapport. Det kommer man att göra här i
              Helsingfors. Det hyses farhågor, stora sådana hos många av oss,
              om att rapporten kommer att vara en mer dramatisk läsning än tidigare,
              och många av oss ställer in sig mentalt på att målet 2 grader
              kan behöva skärpas ytterligare.
            </seg>
            <seg n="ab97464b">
              I detta betänkande lyfts klimatförhandlingarna upp. Ofta uttrycks
              besvikelser, många gånger med rätta, och en frustration över att
              vi inte kunnat ta de beslut och steg som vi upplever är helt nödvändiga.
              Sällan framförs de framsteg som faktiskt har gjorts, till exempel
              förlängt Kyotoavtal, den gröna fonden och alla de beslut som vi
              inom EU har fattat om gemensamma klimat- och miljömål och alla
              de gemensamma och nationella forskningsinsatser som vi har varit
              beredda att göra. Nästan aldrig, herr talman, tas det upp vad
              som händer mellan klimatförhandlingarna, där inte minst svenska
              klimatförhandlare och nordiska samarbetspartner har framgångsrika
              bilaterala möten, vilkas dialog och förtroendeskapande utgjort
              och utgör värdefulla plattformar inför kommande klimatmöten.
            </seg>
            <seg n="d54d8270">
              Sara Karlsson nämnde i sitt anförande att det krävs en ny strategi
              för förtroende och respektfulla möten, något i den stilen. Jag
              skulle säga att den strategin finns på plats. Det finns konkreta
              exempel. Bolivia har till exempel fullständigt vänt, 180 grader,
              i sin syn på och i sitt engagemang i klimatfrågor. Det kan vi
              till stor del tacka den svenska klimatförhandlaren för. Där skapades
              förutsättningarna.
            </seg>
            <seg n="91e3c2f1">
              Herr talman! Under den gångna veckan hade jag förmånen att delta
              vid ett Climate Parliament-möte i Bryssel. Det var delegater från
              1718 länder. Vår gemensamma agenda handlade om utbyggnad av förnybar
              energi och smarta nät, nät med hög kapacitet att ta emot och distribuera
              el. För att detta ska kunna ske krävs utöver en politisk insikt
              och vilja gemensamma resurser. Det är det som många av oss nu
              jobbar för.
            </seg>
            <seg n="6d562b76">
              De politiska prioriteringar som nu sker i samband med EU-budgeten,
              där bland annat en del av CAP-stödet, jordbruksstödet, kommer
              att kanaliseras till forskning, är en konkret satsning och ett
              viktigt steg i rätt riktning.
            </seg>
            <seg n="e2b7ad93">
              Herr talman! Det krävs tuffa politiska beslut om att agera så
              att fossilsubventionerna snabbt fasas ut. Den frågan har tagits
              upp många gånger här i kammaren. Det kommer att krävas en hel
              del. Det handlar om 400 miljarder dollar årligen. Vi vet också
              att det finns många människor som är beroende av detta i de allra
              fattigaste länderna. Därför måste en del av de pengarna användas
              till ett direktstöd till de allra fattigaste människorna. Vi skulle
              också kunna använda en hel del av de här pengarna till att gemensamt
              bygga ut de smarta näten. Då kan vi koppla ihop många av de olika
              energisatsningar som finns.
            </seg>
            <seg n="2877c5f1">
              Som svenska politiker lever vi inte på en isolerad ö, utan vi
              har en plikt, en skyldighet, att ta reda på hur andra löser problemen
              och att samverka.
            </seg>
            <seg n="920c4a34">
              England har nämnts här. Jag hade möjlighet att vara med när tankesmedjan
              Global Utmaning helt nyligen anordnade ett seminarium. Där tog
              de upp den engelska klimatlagen som lägger fokus på ekonomi. Det
              är fokus i de olika sektorerna. Man har ett prisgolv för koldioxidutsläpp
              och en skatt för att upprätthålla priset. Där finns det skarpa
              klimatmål inom varje sektor som också följs upp mycket noggrant,
              precis som har redovisats här. Det har också visat sig att utvecklingen
              har gått snabbare och i en mer positiv riktning än vad man kunde
              ana från början.
            </seg>
            <seg n="884ac34e">
              Jag tycker att det här är viktigt. Vi ska absolut följa detta.
              Vi ska ta till oss alla goda idéer. Vi ska också vara medvetna
              om att vi ibland glömmer bort vilka mål vi själva sätter upp.
              I England är målet minus 80 procent till 2050. Vårt mål är noll
              utsläpp i Sverige till 2050, så vi är inte så dåliga.
            </seg>
            <seg n="94a1352c">
              Det har nämnts här att vi skulle ha ett ramverk. Jag håller med
              Lars Hjälmered om att vi har planering och en uppföljningsplan,
              men det fortsatta arbetet med Färdplan 2050 kommer självfallet
              att innebära ytterligare konkretisering. Det är det hela den här
              processen kommer att handla om. Vi som politiker har ett ansvar
              för att se till att det blir av. Vi kan kalla det ramverk, planering,
              uppföljning eller målsättning. Låt oss titta på det. Det är det
              som är grejen.
            </seg>
            <seg n="1804cb1f">
              Herr talman! Om vi fortsätter att se oss om kan vi se att vi
              givetvis inte ännu har kunnat utläsa de klimatmässiga effekterna
              efter energibeslutet i Tyskland. Det beslutet fattades ju nyligen.
              Men vi kan ändå vara övertygade om att koldioxidutsläppen kommer
              att öka på kort sikt. De kommer att tvingas använda främst kolkraft
              men också gas. Samtidigt med detta pågår det en snabb utbyggnad
              av såväl vind- som solenergi. Där har man använt feed-in-tariffer
              och garantipris som har haft stor betydelse.
            </seg>
            <seg n="75fb9d32">
              Men man kan ändå drista sig att ställa frågan om det inte hade
              varit klokare utifrån ett klimatperspektiv att de hade hejdat
              sig när det gäller snabbstoppet för kärnkraft och i stället använt
              den befintliga kärnkraften som en brygga från det fossila till
              det förnybara samhället samtidigt som man bygger upp det förnybara
              i snabb takt. Jag tycker att den frågan är berättigad. Mer grön
              energi hade kunnat konkurrera ut mycket av den fossila användningen.
            </seg>
            <seg n="4eb62464">
              Herr talman! Vi ska också lyfta fram det positiva som sker i
              vårt land. Vi har lyckats fördubbla vår tillväxt samtidigt som
              utsläppen nästan halverats. Det låter som, och är till viss del,
              en framgångssaga, men vi kan inte blunda för den totala konsumtionen,
              inklusive de utsläpp som den förorsakar i andra länder. Det går
              förstås inte att räkna bort dem, utan vi måste se klimatfrågan
              i ett globalt sammanhang. Det är därför som globala klimatöverenskommelser
              är så viktiga.
            </seg>
            <seg n="2d542864">
              Vi anser att EU:s klimatstrategi 20-20-20 måste skärpas. Vi har
              pratat om 30 procent. Det är oerhört angeläget att vi driver på
              så att det verkligen sker inom ramen för EU, och det gäller även
              energieffektiviseringsmålet. Där har vi mycket att hämta, och
              vi måste också vara pådrivande i den frågan.
            </seg>
            <seg n="100d9580">
              Herr talman! Regeringen har visat stort intresse för Gröna fonden.
              Den har lyfts fram här i dag också. Det är pengar för bland annat
              klimatanpassningsåtgärder till de allra fattigaste. Det är viktigt
              att den nu tar form. Här har vi funnits med. Vi har en delegat
              i styrelsen. Vi har tillfört 5 miljoner för att man ska kunna
              bygga upp en strategi för att komma i gång med ett styrsystem.
              Det är viktigt att det kommer på plats så fort som möjligt. Vi
              är fullt eniga om att dessa pengar, 100 miljarder dollar, ska
              finnas på plats. De ska finnas där årligen från 2020. Vi ska också
              hitta smarta finansieringsmekanismer i Gröna fonden. Vi drev på
              detta under det svenska ordförandeskapet. Vårt engagemang för
              att få en operationell fond på plats är oerhört viktigt och angeläget
              för Sverige.
            </seg>
            <seg n="842aa83e">
              Det är också viktigt att hela tiden säga att det humanitära biståndet
              är angeläget. Vi vill att det ska fortsätta att vara högt. Men
              det humanitära biståndet måste också vara klimat- och miljösmart.
              Vi är också mycket positiva till det additionella klimatbiståndet
              och tycker att det är viktigt.
            </seg>
            <seg n="77e0af21">
              Herr talman! Om en liten stund kommer jag att åka till Karlstad.
              Där kommer jag att prata om Arktis. Det är något som engagerar
              väldigt många människor. Det finns en stor oro och ett stort engagemang,
              inte minst med tanke på det som har hänt.
            </seg>
            <seg n="349e14ce">
              Josef Fransson ville ha bevis på att det har skett en temperaturförhöjning.
              Jag kan informera Josef Fransson om att en tredjedel av sommarisen
              i Arktis har smält sedan 1970. Hälften av den fleråriga isen i
              Arktis har smält under den senaste tioårsperioden. Jag tycker
              att det talar sitt tydliga språk, herr talman.
            </seg>
            <seg n="af73b598">
              Nu finns det ett ökat intresse för prospektering av olja och
              gas. Det är viktigt att vi tillsammans skyddar de allra sköraste
              områdena, och där arbetar vi väldigt mycket inom ramen för Nordiska
              rådet, Nordiska ministerrådet och Arktiska rådet. Där får det
              inte ske prospektering, och vi ska förhindra att utvinning sker
              där. Det handlar också om att förhindra att en olycka sker, och
              skulle någonting hända måste det finnas en stor kapacitet.
            </seg>
            <seg n="8f4221ef">
              Det är genom arbetet inom Norden, EU, på global nivå och på nationell
              nivå som vi sammantaget måste bemästra, och ska bemästra, klimatutmaningen.
            </seg>
          </u>
          <note n="e2a3457b">
            Herr talman! Med detta yrkar jag bifall till förslaget i betänkandet
            och avslag på samtliga andra yrkanden.
          </note>
          <note type="speaker" n="f8c37fd2">
            Anf. 47 HELENA LEANDER (MP) replik:
          </note>
          <u who="helena_leander_75e865" xml:id="i-3b3d0210ce8a47cd-0" n="5ea72491" next="i-159deb09d512d32a-0">
            <seg n="45acdccf">
              Herr talman! Till att börja med vill jag tacka Anita Brodén för
              den öppenhet som jag uppfattar finns vad gäller möjligheten att
              ha någon form av klimatpolitiskt ramverk också i Sverige, även
              om vi än så länge kanske lägger lite olika betydelser i begreppet.
              Att det finns en öppenhet tycker jag är lovande. Dessutom är det
              glädjande att Anita Brodén tar upp frågan om Arktis. Där ser vi
              tydligt konsekvenserna av klimatförändringarna. Samtidigt har
              vi den paradoxala situationen att man utnyttjar det faktum att
              isen drar sig tillbaka. Man börjar borra efter ny olja och förvärrar
              därmed situationen ytterligare.
            </seg>
            <seg n="e04de103">
              Jag vet att Anita Brodén personligen har engagerat sig för att
              skydda åtminstone de allra känsligaste bitarna om man nu kan peka
              ut några bitar som okänsliga i den känsliga arktiska miljön; det
              i sig är ju lite märkligt. Tyvärr har Sveriges utrikesminister
              inte alls tagit vara på den möjligheten under Sveriges ordförandeskap
              i Arktiska rådet. Sverige har under två år varit ordförande i
              Arktiska rådet, och några begränsningar för oljeprospektering
              har inte blivit av. Överenskommelsen om att begränsa skadorna,
              eller i alla fall öka beredskapen för skador, vid oljekatastrofer
              har ju kritiserats starkt från miljöhåll för att vara alldeles
              för tunn. Här har Sveriges Arktisbeting tyvärr blivit en flopp.
            </seg>
            <seg n="eb415700">
              Hur ser Anita Brodén på det? Kan vi försöka skärpa Arktispolitiken
              så att vi inte endast tar hand om olyckorna när de väl skett och
              inte bara skyddar de mest känsliga områdena, vilket vi inte ens
              lyckats få igenom ännu, utan också försöker få ett skydd av Arktis
              på samma sätt som av Antarktis så att man lämnar Arktis i fred
              och inte går in och borrar i Ishavet på ett sätt som kan medföra
              helt ohejdbara konsekvenser både för den lokala, känsliga miljön
              och för det globala klimatet?
            </seg>
          </u>
          <note n="85205535">
            Anf. 48 ANITA BRODÉN (FP) replik:
          </note>
          <u who="helena_leander_75e865" xml:id="i-159deb09d512d32a-0" n="5ea72491" prev="i-3b3d0210ce8a47cd-0">
            <seg n="71de1dca">
              Herr talman! Tack, Helena Leander, för frågorna! Jag börjar med
              frågan om ramverket, för det verkar vara den stora oppositionsfrågan.
              Jag håller med Lars Hjälmered om att vi har utsläppsmål, vi har
              etappmål och vi arbetar konkret med Färdplan 2050. Det sammantaget
              antingen vi kallar det för ett gemensamt ramverk eller inte kommer
              att utmynna i många konkreta förslag. Vi måste åtminstone vart
              tionde år göra avstämningar för att se vad som kommer att hända.
              De olika sektorerna kommer givetvis att komma med sina planer
              för att uppnå målet om noll utsläpp år 2050. Låt oss därför återkomma
              till det. Vad vi kallar det hela är egentligen det minst viktiga.
              Det viktigaste för oss är att se till att uppnå målet. Det var
              det ena.
            </seg>
            <seg n="c69e90ca">
              Det andra gällde Arktis. Det är viktigt med internationella avtal.
              Den svenska positionen har skrivits in i den första svenska arktiska
              strategi som någonsin presenterats. Den har levererats för två
              år sedan. Ett antal marina reservat är viktiga. Vi har bärighet
              och kan jobba i de internationella delarna. Att tänka sig ett
              reservat över hela Arktis, ja då vet man inte hur Arktis ser ut
              geografiskt. I så fall skulle en stor del av Sverige hamna i ett
              reservat.
            </seg>
            <seg n="6e20fe85">
              Jag hoppas att jag kan återkomma i nästa replik, för jag ser
              att min repliktid är slut.
            </seg>
          </u>
          <note type="speaker" n="d016a1bb">
            Anf. 49 HELENA LEANDER (MP) replik:
          </note>
          <u who="helena_leander_75e865" xml:id="i-58510a774e50cb4f-3" n="5ea72491">
            <seg n="b170e0a6">
              Herr talman! Med en definition av Arktis som allt norr om polcirkeln
              är Kiruna en del av Arktis, och oljeborrningen i Kiruna är som
              bekant ganska begränsad. Jag tror att vi kan enas om en hanterbar
              definition av vad som är en problematisk oljeborrning i Arktis
              och som inte får ett löjets skimmer över sig. Det tror jag inte
              är något problem.
            </seg>
            <seg n="d77f4d11">
              Problemet är att få till stånd en sådan överenskommelse på riktigt.
              Man har lyckats göra Antarktis till ett skyddat område. Det är
              förvisso en kontinent med vatten runt omkring i stället för land,
              men det visar att om den internationella viljan finns går det
              att nå överenskommelser för att skydda en känslig miljö. Jag skulle
              gärna se att man försökte göra något liknande med Arktis.
            </seg>
            <seg n="beed3006">
              När det gäller ramverket får vi väl helt enkelt diskutera vad
              vi ställer för krav på ett sådant, om det räcker att vi har långsiktiga
              mål, vilka kontrollstationer vi behöver på vägen, på vilket sätt
              vi behöver hålla politiker ansvariga för att nå målet, på vilket
              sätt vi behöver bindande utsläppstak, och inte minst om vi är
              överens om vilka mål vi siktar mot.
            </seg>
            <seg n="d209099a">
              Det är spännande att höra Anita Brodén säga att det ska vara
              noll utsläpp år 2050. Det gläder mig mycket. Regeringens linje
              har ju varit att det ska vara noll nettoutsläpp, vilket innebär
              att man kan handla bort dem lite hur som helst om man tror att
              det finns någon att handla med, eller kan räkna med kolsänkor
              på mer eller mindre vetenskapliga sätt. Det kan göra stor skillnad,
              alltså hur många ton vi egentligen måste minska med om man säger
              noll eller om man säger noll nettoutsläpp. Om Folkpartiet står
              bakom noll utsläpp till 2050 vill jag i så fall gärna höra det.
            </seg>
          </u>
          <note n="0fc33fec" type="speaker">
            Anf. 50 ANITA BRODÉN (FP) replik:
          </note>
          <u who="anita_broden_4cdea0" xml:id="i-90fa325b89f0619b-0" n="90fa325b">
            <seg n="87222af7"/>
            <seg n="4168c5e8">
              Herr talman! Låt oss börja med Arktis. Där är vi överens. Det
              handlar om den marina delen av Arktis. Därför har vi tagit fram
              ett antal marina reservat, skyddade områden, där det är nödvändigt
              och där vi kan jobba internationellt för att få acceptans för
              det. De frågorna har drivits när vi arktiska parlamentariker har
              mötts under våra överläggningar.
            </seg>
            <seg n="a4981199">
              Det är viktigt att påpeka att Sverige som ordförandeland i Arktiska
              rådet lyckats få gehör för det första bindande avtalet någonsin.
              I maj hålls nästa möte. Då är ett andra bindande avtal på gång.
              Det visar att det går att komma överens. Norge och Ryssland har
              jobbat bilateralt med gemensamma frågor. Mycket fokus ligger på
              Arktis, och det ska det göra. Jag tycker att Sverige drivit på
              i rätt riktning. Det är jätteviktigt.
            </seg>
            <seg n="9f3afa9b">
              Självklart har vi utmaningar. Vi har utmaningar till exempel
              när det gäller den ökade turismen. Det är oerhört många fartyg
              som nu finns i området. Skulle det hända en katastrof vore det
              verkligen allvarligt, för där finns inte räddningsberedskap på
              samma sätt som på andra håll.
            </seg>
            <seg n="f14492d2">
              Sedan var frågan om det gällde nettoutsläpp eller nollutsläpp.
              Jag måste vara noggrann med orden. Det handlar om nettoutsläpp.
              Det är viktigt att säga. Här är det viktigt att vi ständigt är
              realistiska. Det hela måste kunna balanseras. Det handlar alltså
              om nettoutsläpp. Att ha målsättningen noll nettoutsläpp år 2050
              är en gigantisk utmaning.
            </seg>
          </u>
          <note type="speaker" n="e32100b3">
            Anf. 51 JENS HOLM (V) replik:
          </note>
          <u who="jens_holm_9bd66a" xml:id="i-d3a5c9d9d6df7d32-0" n="97136e79" next="i-e651c3ef5738b0a8-0">
            <seg n="f5913beb">
              Herr talman! Jag förstod inte riktigt vad Anita Brodén menade
              när hon sade att Bolivia har gjort en kovändning i klimatpolitiken.
              Visst har deras klimatpolitik förändrats. De röstade exempelvis
              inte emot resolutionen i Doha, vilket de gjort tidigare. I allt
              väsentligt tycker jag att Bolivia har en intressant klimatpolitik
              där de kritiserar den utvecklade världen, alltså de rika länderna,
              för att dessa inte tar tillräckligt stort klimatansvar. De kritiserar
              bland annat den stora användningen av så kallade flexibla mekanismer.
            </seg>
            <seg n="49219c61">
              Anita Brodén menar att vi kan tacka den svenska regeringens chefsförhandlare
              i det här avseendet. Det kom ett förslag från Sidas generaldirektör
              nyligen om att helt och hållet skrota biståndet till alla latinamerikanska
              länder, därmed även Bolivia. Kommer Folkpartiet att motsätta sig
              det förslaget och verka för att biståndet till Bolivia ska finnas
              kvar? Det vore intressant att få veta.
            </seg>
            <seg n="63ff3275">
              Anita Brodén talade också om den gröna klimatfonden och vikten
              av finansiering av den, liksom av andra multilaterala fonder.
              Det tycker också jag är viktigt. När jag gav riksdagens utredningstjänst
              i uppdrag att titta på Sveriges direkta bidrag till de globala
              miljö- och klimatfonderna visade det sig att vårt direkta bidrag
              gått ned från 755 miljoner kronor år 2010 till endast 500 miljoner
              kronor, budgeterat, i år.
            </seg>
            <seg n="a5a63dec">
              Därför vill jag fråga om Folkpartiet kommer att verka för att
              det anslås mer pengar till de globala miljö- och klimatfonderna
              och om de kommer att verka för nya och additionella medel, så
              att man inte stjäl från biståndsbudgeten.
            </seg>
          </u>
          <note n="24be9903">
            Anf. 52 ANITA BRODÉN (FP) replik:
          </note>
          <u who="jens_holm_9bd66a" xml:id="i-e651c3ef5738b0a8-0" n="97136e79" prev="i-d3a5c9d9d6df7d32-0">
            <seg n="f58a5af0">
              Herr talman! Tack för frågorna! Jag börjar med Bolivia. I Mexiko
              ställde sig Bolivia i ett hörn. De ville inte vara med i omröstningarna.
              Jag minns det mycket väl. Jag var inte där, men jag följde det
              mycket noga på tv; jag undrar om inte Jens Holm faktiskt var där.
              Den kvinnliga ordföranden klubbade ganska resolut, och det blev
              ett rejält beslut trots att ett av länderna, Bolivia, ställde
              sig vid sidan av. Efter det har det förts mycket fruktbara bilaterala
              samtal. Bolivia hade en idé. Man ville ha moder jords rättighetslag.
              Den gav Sverige stöd till. Den fördes in i förhandlingar, och
              den fördes in i texterna. Det skapade ett förtroende.
            </seg>
            <seg n="e1674e14">
              För bara någon månad sedan drygt var vi ett par riksdagsledamöter
              som hade möjlighet att träffa Bolivias klimattoppförhandlare tillsammans
              med Sveriges klimattoppförhandlare Anna Lindstedt. Det var fascinerande
              att höra och se. Man har nu drivit igenom den lagen. Man är oerhört
              angelägen och aktiv vad gäller klimatfrågorna. Under en tid stoppade
              man till och med i Bolivia subventioner till fossilanvändning.
              Det blev starka protester, varför man fick dra tillbaka det. Men
              det visar ändå att man vill jobba mycket framåt vad gäller klimatfrågorna.
            </seg>
            <seg n="6b867e84">
              Vad gäller pengar till bistånd upplever inte jag att man snor
              pengar. Jag tycker att det är ett vårdslöst uttryck. Det handlar
              om hur vi förvaltar de gemensamma pengar vi har. Det är ingen
              hemlighet att Folkpartiet och flera av oss folkpartister ska jag
              säga för att vara riktigt, riktigt rättvis är väldigt positiva
              till och angelägna om additionellt klimatbistånd.
            </seg>
          </u>
          <note type="speaker" n="6eadd07f">
            Anf. 53 JENS HOLM (V) replik:
          </note>
          <u who="jens_holm_9bd66a" xml:id="i-d3a5c9d9d6df7d32-1" n="97136e79" next="i-e651c3ef5738b0a8-1">
            <seg n="8ba5b7ac">
              Herr talman! Det vore bra om vi fick ett additionellt klimatbistånd
              på riktigt också, inte bara att ni i Folkpartiet gärna vill det.
              Det är ju resultatet som räknas.
            </seg>
            <seg n="4f02e13d">
              Vad gäller det direkta multilaterala bidraget drar Sverige ned
              det från ungefär 750 miljoner kronor till 500 miljoner kronor
              i år. Det tycker jag inte är acceptabelt.
            </seg>
            <seg n="b6622ad6">
              Sedan tycker jag att det är jättebra att ni reser till Bolivia
              som har en socialistisk president, Evo Morales, som jag tycker
              har lyckats åstadkomma otroligt mycket vad gäller både miljö och
              fattigdomsbekämpning under extremt svåra omständigheter. Där behövs
              det ett fortsatt svenskt bistånd. Det är därför jag är så oroad
              över Sidas förslag att avskaffa biståndet till Bolivia. Det vore
              väldigt bra med en tydlig markering från Folkpartiet i det här
              avseendet, där man understryker vikten av att ha kvar biståndet
              till Bolivia. Det får Anita Brodén gärna berätta här och nu i
              den här kammaren.
            </seg>
            <seg n="d6b83bde">
              Sedan skulle jag vilja ta upp en annan fråga, eftersom Anita
              Brodén talade om andra länders klimatmål, Tysklands, Storbritanniens
              och så vidare. Den stora skillnaden i förhållande till de länderna
              är att de gör allting på hemmaplan. De tricksar inte med utsläppsstatistiken
              och vidtar stora åtgärder i andra länder. Där tror jag att de
              vinner väldigt mycket trovärdighet.
            </seg>
            <seg n="b005f14e">
              Jag tycker att det blir symtomatiskt när ni på den borgerliga
              kanten liksom inte riktigt kan definiera målet till 2050 utan
              måste prata om nettoutsläpp, vilket innebär att man ska fortsätta
              att tillgodoräkna sig en mängd åtgärder i andra länder. Det tycker
              jag inte är trovärdig klimatpolitik.
            </seg>
          </u>
          <note n="6fdf43c6">
            Anf. 54 ANITA BRODÉN (FP) replik:
          </note>
          <u who="jens_holm_9bd66a" xml:id="i-e651c3ef5738b0a8-1" n="97136e79" prev="i-d3a5c9d9d6df7d32-1">
            <seg n="19119043">
              Herr talman! Den trovärdigaste klimatpolitiken är när vi kan
              presentera hur vi använder varenda krona. Jag skulle vilja säga
              att det inte alltid handlar om påsens storlek, men det handlar
              om att varenda krona i den påsen används optimalt. Då är det smart,
              då är det vettigt att också satsa på insatser i andra länder,
              i utvecklingsländer där pengarna förvaltas, där en krona förmeras.
              Det är mycket därför jag tycker att Jens Holm, Vänsterpartiet,
              ibland glömmer att förvaltandet, vad vi kan göra med pengarna,
              inte alltid handlar om summan, utan det handlar om innehållet.
            </seg>
            <seg n="0208bd7d">
              Vad gäller biståndet till Bolivia kan jag säga att det jag särskilt
              var och besökte och tittade närmare på handlade mycket om samverkan
              mellan universitet och högskolor. Den samverkan hoppas jag verkligen
              att vi på något sätt kan fortsätta. Det handlar bland annat om
              hur Sverige, Linköpings universitet och Högskolan Väst, har bidragit
              och stimulerat till att ett urfolksuniversitet har startat. Man
              har tagit vara på den kompetensen. Det är dialoger och utbyte
              som har oerhört stor betydelse.
            </seg>
            <seg n="2cc17b07">
              För övrigt får diskussionen om vilka länder det är fråga om fortsätta
              internt. Det är vettigt många gånger. Här vill jag verkligen säga
              att den diskussionen tar vi i partiet och i Alliansen. Men rent
              generellt måste man också ha möjlighet som regering att se till
              att använda pengarna där de gör den allra största nyttan. Det
              är väl den helhetsbedömningen som man får göra och som inte minst
              UD får göra. Vi fortsätter som sagt den debatten internt.
            </seg>
          </u>
          <note type="speaker" n="5950ed46">
            Anf. 55 ROGER TIEFENSEE (C):
          </note>
          <u who="roger_tiefensee_08d100" xml:id="i-771d6262cc13de2c-0" n="a38a81b9">
            <seg n="8d5f80c1">
              Herr talman, ledamöter och åhörare på distans! Vi diskuterar
              miljö- och jordbruksutskottets betänkande nr 11 om klimatpolitik
              med mera. En dag som denna är det särskilt viktigt att göra skillnad
              mellan väder och klimat. Alla önskar vi väl att våren ska sluta
              tveka. Kalla dagar som en sådan marsdag som i dag kommer gärna
              argument och påståenden upp om att klimatförändringarna orsakade
              av mänsklig aktivitet bara är påhitt. Vi har ju haft tre rejäla
              vintrar på raken. Dagar som dessa har vi kallt väder, men det
              säger inget om klimatet.
            </seg>
            <seg n="09a2502e">
              Klimatförändringar ser vi, herr talman, i att fästingar breder
              ut sig alltmer i Sverige. Jag som småbarnsförälder behöver fundera
              på att vaccinera mig och mina barn mot TBE. Allt oftare ser vi
              extremt väder i världen, ökad nederbörd och översvämningar på
              vissa håll, ökad torka och dåliga skördar till följd av det på
              andra håll. Precis som Anita Brodén sade har istäcket i Arktis
              under sommaren minskat med en tredjedel sedan 1970-talet. Vi ska
              komma ihåg att saltis smälter vid minus 1,6 grader. Det behöver
              inte ens vara plusgrader för att saltis ska börja smälta. Det
              man ser är att sommaren, issmältningssäsongen, blir längre. Våren
              kommer lite tidigare, och vintern kommer lite senare. Därför,
              herr talman, är det viktigt med klimatpolitik, och det är nödvändigt
              för Sverige, för Europa och för världen.
            </seg>
            <seg n="1ed7e9fd">
              Jag hade tillsammans med Jens Holm möjligheten att representera
              riksdagen vid klimatförhandlingarna i Doha i december. På plats
              vid klimatförhandlingarna, herr talman, kan man känna en stor
              frustration, en brist på globalt ledarskap och ansvarstagande.
              Man lurpassar på varandra i stället för att se det gemensamma
              ansvaret.
            </seg>
            <seg n="03bc5d46">
              Jag fick själv uppleva i en arbetsgrupp hur en representant från
              Kina blockerade förhandlingarna och inte ville binda sig för åtaganden
              därför att man i en annan arbetsgrupp inte hade kommit fram till
              något. Då gick jag till ett parallellt seminarium. Där fanns näringslivsföreträdare
              från många länder, inklusive Kina, som slog sig för bröstet över
              hur mycket man gör på hemmaplan. Den paradoxen, att man blockerar
              förhandlingarna och samtidigt gör väldigt mycket på hemmaplan,
              är otroligt frustrerande.
            </seg>
            <seg n="9798ca13">
              Herr talman! Förhandlingarna i Doha klarade skamgränsen. Man
              fick till en andra åtagandeperiod för Kyotoprotokollet och en
              fortsatt process för ett globalt avtal som ska beslutas 2015,
              ett avtal som ska omfatta alla länder och alla klimatutsläpp.
              Kyotoprotokollet, som vi då har en andra åtagandeperiod för, omfattar
              enbart 15 procent av världens utsläpp. EU står för 11 procent
              av de 15.
            </seg>
            <seg n="a4be4f3c">
              Två frågor som är avgörande för att nå framgångar i internationella
              klimatförhandlingar är dels åtaganden för att minska utsläpp,
              dels åtaganden för att finansiera klimatinvesteringar i utvecklingsländer.
              Båda delarna har vi varit inne på i debatten tidigare.
            </seg>
            <seg n="e05d579a">
              Herr talman! Det Sverige gör, har gjort och aviserar att göra
              väcker respekt, både när det gäller utsläppsminskningar och när
              det gäller klimatfinansieringar. Det märkte jag på plats i Doha,
              även om den svenska debatten både här i dag och i övrigt låter
              lite annorlunda.
            </seg>
            <seg n="6f7bffdb">
              Regeringen jobbar nu med en färdplan för att Sverige 2050 ska
              ha noll utsläpp netto av klimatgaser. Parallellt jobbas det också
              med målet om en fossiloberoende fordonsflotta till 2030. I underlagsrapporten
              från Naturvårdsverket jämför man den svenska klimatplanen med
              andra länders klimatarbete.
            </seg>
            <seg n="37e7e8b4">
              I debatten har Storbritanniens klimatplan, Climate Change Act,
              kommit upp. Det är viktigt att jämföra och se vad vi kan lära
              av Storbritannien. I Naturvårdsverkets underlag trycker man mycket
              på uppföljning och styrning. Samtidigt skulle jag vara lite försiktig
              med att ta en blåkopia av vad Storbritannien gör. Det är oklart
              vad landet ska göra efter 2030.
            </seg>
            <seg n="4fc88078">
              Alla som har gått på toaletten på ett hotell i London vet att
              det är svinkallt där. De har många lågt hängande frukter att plocka.
              Det är sådant som vi har gjort i Sverige. Till synes kan det framstå
              som att de gör massor av saker nu, men Sverige har gjort massor
              av saker redan tidigare. Vi behöver fortsätta att göra saker.
              Det är därför som färdplansarbetet kommer att innebära att vi
              behöver sätta upp mål för 2030 och 2040 inför det långsiktiga
              målet 2050. Vi ska lära oss av vad Storbritannien och andra länder
              gör.
            </seg>
            <seg n="96bafe52">
              För någon vecka sedan hade jag tillsammans med Åsa Romson ett
              seminarium där vi benchmarkade Storbritanniens och Sveriges arbete.
              Storbritanniens representant sade sig ha översålt Storbritanniens
              arbete och var glad åt samarbetet på andra områden med Sverige.
              Jag känner också att reservanterna översäljer det Storbritannien
              gör. Jag skulle inte vara beredd att göra en blåkopia av deras
              arbete. Det innebär exempelvis vad Anita Brodén var inne på, nämligen
              att sänka vårt mål och minska klimatutsläppen med 80 procent till
              2050 i stället för målet noll utsläpp netto till 2050.
            </seg>
            <seg n="a428e125">
              Herr talman! Vad Sverige och EU gör har stor betydelse. Vi behöver
              öka våra åtaganden i fråga om utsläppsminskningar i EU till 30
              procent. Det tror jag är helt nödvändigt för att vi ska nå fram
              till ett globalt avtal. Strategin hittills har varit att för att
              få ett globalt avtal ska vi gå upp till 30 procent. Jag tror att
              EU behöver ett mandat vid kommande klimatförhandlingar att kunna
              avisera antingen innan eller under förhandlingen att vi kan gå
              upp. Nu är det fråga om att komma i efterhand. För att lösa detta
              bör vi komma i förhand.
            </seg>
            <seg n="3a22a1fc">
              Sedan var det frågan om klimatfinansiering. Sverige har Lars
              Hjälmered var inne på det hållit vad vi har lovat när det gäller
              snabbstartspengar. Vi lovade 8 miljarder 20102012, och vi överträffade
              det. Finansieringen av den gröna fonden ska uppgå till 100 miljarder
              US-dollar från 2020 och framåt per år. Sveriges första prio har
              varit att få ramverket på plats. För både den som ger och som
              får pengar från klimatfinansiering är det viktigt med ett ramverk
              som funkar, som är transparent så att det går att lita på så att
              det blir effekt av pengarna.
            </seg>
            <seg n="17e370fe">
              Herr talman! Flera har varit inne på frågan om nya finansieringskällor,
              till exempel skatt på internationell flygfart och internationell
              sjöfart. Jag bejakar dem. Det intressanta är EU:s arbete med att
              ta in flygfarten i handelssystemet. Man får inte lägga skatt på
              flygbränsle. Det är ett post-krigstrauma efter andra världskriget.
              Det är en del av Marshallplanen att vi inte kan ta ut skatt på
              flyg- och sjöfartsbränsle. Jag tycker att vi borde ha kommit ur
              post-krigstraumat.
            </seg>
            <seg n="415736cc">
              Men likafullt, när EU har startat arbetet har man nu fått kalla
              fötter inom ICAO och börjat diskutera inom den internationella
              flygfartsorganisationen att kanske lägga skatt på flygbränsle.
            </seg>
            <seg n="687a28c0">
              När alliansregeringen tillträdde fanns ett förslag om att lägga
              skatt på flygstolar eller flygbiljetter. Herr talman! Jag tror
              mig kunna påstå att den skatten inte hade stressat ICAO. Vårt
              budskap var då att vänta på att EU tar in flyget i handelssystemet
              med utsläppsrätter. Vi ser följdeffekter. Nu kanske vi kan öppna
              diskussionen för skatt på bränsle på internationell flygfart och
              sjöfart. Så kan man driva aktiv klimatpolitik som ger resultat,
              inte bara sådant som är snyggt på plakat.
            </seg>
            <seg n="1c4de89d">
              En annan fråga, herr talman, är CDM. I dag finns en avgift på
              CDM, Clean Development Mechanism, på 2, möjligtvis 3, procent,
              som går till FN:s anpassningsfond. Jag anser att en höjning av
              avgiften är en möjlig väg att skapa en klimatfinansiering. Men
              man blir, som Jens Holm, inte trovärdig om man ena stunden avfärdar
              CDM och nästa gång anser att man kan ha en avgift på CDM för att
              fixa klimatfinansiering. Det gäller att bestämma sig för vilket
              ben man ska stå på. För att få ett globalt klimatavtal behöver
              vi system för utsläppshandel. Där är CDM en viktig del. Den var
              det redan i Kyotoprotokollet, och den kommer att bli det för det
              avtal jag ser fram emot att besluta om 2015.
            </seg>
            <seg n="9574ef07">
              Herr talman! Klimatfinansiering måste gå hand i hand med FN:s
              hållbarhetsmål. Vi behöver få en bättre styrning på det generella
              biståndet så att det också gör klimatnytta. Det behövs bättre
              klimatkompetens både på Sida och på UD. Det kan jag som centerpartist
              konstatera.
            </seg>
            <seg n="1a7f2563">
              Vi behöver också ta fram nya finansieringskällor. Vi behöver
              i den statliga budgeten få ett särskilt klimatfinansieringsanslag.
              Tillsammans med det arbete som Sverige, Norge och Storbritannien
              gör för att lyfta fram vinsterna av att gå före, benefits of action,
              Ekenplanen, apropå Lena Ek, miljöministern, tror jag att det arbetet
              kan skapa förutsättningar för att Sverige kan fortsätta att vara
              ledare och se till att EU bär en ledartröja. Vad Sverige och EU
              gör har otroligt stor betydelse för att få till ett globalt bindande
              klimatavtal.
            </seg>
          </u>
          <note n="e4667cd9">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="ae2904a1">
            Anf. 56 JENS HOLM (V) replik:
          </note>
          <u who="jens_holm_9bd66a" xml:id="i-000200166b01909e-3" n="97136e79">
            <seg n="4b7b330f">
              Herr talman! Anser Roger Tiefensee fortfarande att Sverige har
              Europas mest ambitiösa klimatmål? Jag vet att han sade det i en
              replik till mig i en debattartikel i Dagens Samhälle för ett par
              veckor sedan.
            </seg>
            <seg n="ac141171">
              Sedan var det frågan om avgiften på CDM. Både Roger Tiefensee
              och jag var på plats i Doha. Sverige motarbetade förslaget att
              höja avgiften på CDM. Det var ingenting som fanns med i den svenska
              linjen. Jag blir lite förvånad när jag hör att Centerpartiet ett
              par månader efter toppmötet i Doha nu är för att höja en sådan
              avgift.
            </seg>
            <seg n="d3ffffd6">
              Min huvudkritik mot CDM-systemet är inte projekten i sig. Många
              av dem är tveksamma. Vi vet inte om de levererar. Men det faktum
              att vi kan avräkna projekten på vårt nationella klimatmål innebär
              att när ni säger att vårt nationella klimatmål är 40 procent är
              det i själva verket bara 27 procent som sker på hemmaplan. Vi
              gör inte som Storbritannien, Danmark och Tyskland som gör allt
              på hemmaplan. De skjuter inte den stora omställningen på framtiden.
              Det är en viktig trovärdighetsfråga i klimatpolitiken.
            </seg>
          </u>
          <note type="speaker" n="e9232e5e">
            Anf. 57 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-74646f4ce6b25ced-0" n="a38a81b9" next="i-4120985dd04bd241-0"/>
          <note n="75e3a685">
            Herr talman! Tack, Jens Holm, för frågorna!
          </note>
          <u who="roger_tiefensee_08d100" xml:id="i-4120985dd04bd241-0" n="a38a81b9" prev="i-74646f4ce6b25ced-0">
            <seg n="e8fb5774">
              Först var det en fråga om ramverket och hur den gröna fonden
              ska fyllas med innehåll. Jag sade i mitt anförande att Sveriges
              och den svenska regeringens prio ett har varit att få ramverket
              för den gröna fonden på plats. Vi tycker inte att det är ansvarsfullt
              att lova ut eller skicka i väg pengar och inte veta var de hamnar
              och inte veta att de får effekt. Vi är rädda om skattebetalarnas
              pengar. Ramverket formades under klimatförhandlingarna. Nu när
              ramverket är på plats kan vi börja fundera över hur vi ska hitta
              nya finansieringskällor.
            </seg>
            <seg n="09a64e85">
              Sedan var det klimatmålen. Jag tycker inte att Storbritanniens
              mål om en minskning med 80 procent till 2050 är bättre än Sveriges
              mål om noll utsläpp netto. Jag vidhåller att vi har Europas mest
              ambitiösa klimatmål. Sedan kan du ju mäta till 2020 eller så.
              Vi har ännu inte några mål för 2030 och 2040. Men det är väldigt
              osäkert vad till exempel Storbritannien ska göra efter 2030.
            </seg>
          </u>
          <note type="speaker" n="a3ec82ba">
            Anf. 58 JENS HOLM (V) replik:
          </note>
          <u who="jens_holm_9bd66a" xml:id="i-000200166b01909e-4" n="97136e79">
            <seg n="3b7a9144">
              Herr talman! Jag ställde en fråga om höjningen av avgiften på
              CDM som går till anpassningsfonden, som är en fond som har funnits
              under ganska lång tid. Det är alltså inte den nya gröna klimatfonden.
              Jag tycker att det är märkligt att man står i riksdagens kammare
              och säger att man vill höja den avgiften när man för ett par månader
              sedan hade en regering som inte biträdde den linjen då det verkligen
              gällde i Doha.
            </seg>
            <seg n="a16ca0b4">
              Vad sedan gäller Europas så kallade mest ambitiösa klimatmål
              får jag inte ihop det, Roger. Danmark ska minska sina utsläpp
              med 40 procent. De gör allting på hemmaplan. De förlitar sig inte
              på utsläppskrediter i andra länder. Tyskland ska minska sina utsläpp
              med 40 procent. De gör allting på hemmaplan. Storbritannien ska
              minska med 32 procent. De gör också allting på hemmaplan. Vi minskar
              på hemmaplan med 27 procent. Storbritannien säger att de ska minska
              med 80 procent till 2050. Ni säger att ni vill ha nettonollutsläpp,
              och det innebär att ni öppnar för att ni ska kunna fortsätta att
              tillgodoräkna er en mängd utsläpp som görs på andra områden.
            </seg>
            <seg n="3d71e729">
              Då måste jag återigen få fråga: Menar du verkligen att det är
              mer ambitiöst att minska 27 procent här i Sverige mot 40 procent
              i Danmark, mot 40 procent i Tyskland och mot 32 procent i Storbritannien?
            </seg>
          </u>
          <note type="speaker" n="08734e2b">
            Anf. 59 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-771d6262cc13de2c-1" n="a38a81b9">
            <seg n="25a46c3e">
              Herr talman! När det gäller höjd avgift på CDM tog jag exemplet
              att avgiften i dag går till anpassningsfonden. Mitt exempel gick
              ut på att vi skulle kunna höja den avgiften och föra över till
              den gröna fonden. Det var klargörande i den delen. Jag tycker
              att Jens Holm inte är riktigt trovärdig när han ena gången dissar
              CDM:s varande och nästa gång vill höja avgiften på CDM för att
              finansiera anpassning eller klimatinvesteringar. Jag får det inte
              att gå ihop.
            </seg>
            <seg n="96e7cc9a">
              Sedan gällde det Storbritanniens mål och Sveriges mål nettonollutsläpp.
              Det handlar om olika sektorer. Jag är från Sörmland, och SSAB
              i Oxelösund är den största punktkällan av koldioxid. Kol är en
              aktiv del i ståltillverkningen. Jag tror och tycker att vi ska
              ha en stålindustri även 2050, och då behöver andra sektorer vara
              netto minus därav netto noll. Det är inte nollutsläpp. Med nollutsläpp
              har du stängt SSAB i Oxelösund, och det vill inte jag göra.
            </seg>
          </u>
          <note type="speaker" n="64e271f9">
            Anf. 60 HELENA LEANDER (MP) replik:
          </note>
          <u who="helena_leander_75e865" xml:id="i-58510a774e50cb4f-4" n="5ea72491">
            <seg n="8b8ae601">
              Herr talman! Är fem myror fler än fyra elefanter? Det är en fråga
              som barn grubblade över när jag var liten. Och det är lite den
              känslan jag får nu när man jämför mål som uttrycks på så olika
              sätt.
            </seg>
            <seg n="3964ea81">
              Roger Tiefensee pratar om 40 procent, som när man pillar bort
              de där sakerna som man gör någon annanstans och det som inte är
              med egentligen bara är knappt 20 procent. Han pratar om netto
              noll, som i praktiken i alla fall med ett av Naturvårdsverkets
              scenarier inte ens når upp till Storbritanniens 80 procent.
            </seg>
            <seg n="85b55106">
              Det är väldigt lätt att man kollras bort bland myror och elefanter,
              och saker och ting framstår som mycket bättre, eller mycket sämre,
              än vad de egentligen är.
            </seg>
            <seg n="1adc1acc">
              Här tror jag att vi har ett av grundproblemen i klimatdebatten,
              att vi tricksar så mycket med siffrorna att ingen vet vad vi snackar
              om och tappar intresset. Det är inte riktigt det vi behöver i
              klimatpolitiken. Vi behöver enas om ett mål som vi uttrycker på
              samma sätt, så att vi vet vad vi pratar om, och sedan kan vi börja
              dividera om vilka åtgärder vi ska ha för att nå dit.
            </seg>
            <seg n="6d1c3ff2">
              Det var det de gjorde i Storbritannien. Jag kanske översäljer
              Storbritanniens klimatlag det är möjligt men vad de gjorde var
              att i alla fall enas om samma sätt att räkna, samma mål som de
              ska till. Sedan kan man fylla det med olika innehåll.
            </seg>
            <seg n="87af82b7">
              Vi kommer att fortsätta att dividera om vilka skatter vi ska
              ha, hur mycket vi ska lägga på järnvägen och så, men om vi i alla
              fall är överens om hur vi räknar och vart vi ska tror jag att
              vi kommer mycket längre än nu, när vi har en klimatdebatt som
              sjabblas bort genom att vi pratar om helt olika siffror.
            </seg>
            <seg n="4221398b">
              Jag tror att en klimatlag, ett klimatpolitiskt ramverk, skulle
              ge den skjuts åt klimatpolitiken som vi verkligen behöver, där
              vi tvingas ta ansvar för klimatpolitiken, där vi tvingas koncentrera
              oss på vilka åtgärder vi behöver för att nå målen, i stället för
              att kollra bort varandra med konstiga siffror som inte räknas
              på samma sätt.
            </seg>
            <seg n="667b1223">
              Jag vill därför ta chansen att fråga Roger Tiefensee, precis
              som jag har frågat alla andra, om detta med ett klimatpolitiskt
              ramverk: Behöver vi inte göra någonting som ändå ger lite mer
              stadga än de lite mer oklara mål vi har i dag?
            </seg>
          </u>
          <note type="speaker" n="989dc7ad">
            Anf. 61 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-771d6262cc13de2c-2" n="a38a81b9">
            <seg n="5500d158">
              Herr talman! Ja, fem myror är fler än fyra elefanter. För mig
              är netto noll till 2050 mer än minus 80 procent.
            </seg>
            <seg n="d6a344d6">
              Även om Naturvårdsverket har haft olika scenarier ser jag att
              vi inte ska nå målet 2050 med internationella utsläppskrediter.
              Då når vi inte de globala utsläppsmålen.
            </seg>
            <seg n="8290dd01">
              Däremot tycker jag att det är helt rätt att en del av vårt mål
              nu är att vi köper internationella utsläppskrediter, för då bidrar
              vi till fungerande klimatmarknader. Det var en viktig del av Kyotoprotokollet.
              Jag tror att det kommer att vara en viktig del av klimatöverenskommelsen
              från 2015. På så sätt bidrar vi, med höga mål och genom att vi
              köper utsläppskrediter på en global marknad, till att vi får fungerande
              klimatmarknader. Det kommer att innebära att vi också kan få ett
              globalt bindande avtal.
            </seg>
            <seg n="494973eb">
              Färdplan 2050 är ett klimatramverk. Jag tror inte att skillnaderna
              är så stora. Färdplan 2050 är mer inne på vad vi behöver göra.
              Klimatramverket är inne på hur vi administrativt ska fixa det.
              I Färdplan 2050-arbetet kommer det att vara viktigt att bryta
              ned mål sektor för sektor, precis som Storbritannien gör.
            </seg>
            <seg n="a325492f">
              Det som är intressant, och som det skulle vara intressant att
              höra Helena Leanders syn på, är att Storbritannien köper utsläppskrediter
              om de inte når sina mål. Det är semantik. Om de inte når sina
              mål måste de köpa utsläppskrediter för att kompensera det. Vi
              har för 2020-målet valt att lägga en del av våra mål i utsläppskrediter.
              Storbritannien lägger utsläppskrediterna i efterhand om de inte
              når sina mål.
            </seg>
          </u>
          <note type="speaker" n="7d6ee5f7">
            Anf. 62 HELENA LEANDER (MP) replik:
          </note>
          <u who="helena_leander_75e865" xml:id="i-58510a774e50cb4f-5" n="5ea72491">
            <seg n="e0f01293">
              Herr talman! 80 procent och netto noll ja, det blir lite klurigt
              där. Men om man tittar på Naturvårdsverkets scenarier är ett scenario
              att vi i Sverige 2050 fortfarande ska ha mer än 20 miljoner ton
              i utsläpp. Det är fortfarande en minskning som är mindre än 80
              procent. Med det scenariot blir vårt nettonollmål mindre ambitiöst
              än 80 procent.
            </seg>
            <seg n="43601b34">
              Det finns ett annat scenario, utan den här internationella handeln,
              som är mer ambitiöst, och om man åtminstone kunde få besked från
              regeringen att det är det som gäller skulle det vara ett positivt
              steg framåt. Än så länge har vi ju ett mål vi styr mot som vi
              inte riktigt vet vad det är. Det är i sig ett problem.
            </seg>
            <seg n="15638b91">
              Sedan har vi 2020-målet, där regeringen på förhand har sagt att
              en tredjedel av utsläppen ska täckas genom att man köper insatser
              utomlands. Vi i Miljöpartiet är inte på något sätt emot att man
              gör insatser utomlands tvärtom vill vi ge mer pengar till den
              gröna fonden för insatser utomlands. Men det vi är emot är att
              man använder CDM-krediterna, som de kallas, för att göra mindre
              i Sverige inte som Storbritannien, som har det som en nödlösning
              om man på grund av diverse oförutsedda händelser inte lyckas nå
              sina mål. Man kalkylerar helt kallt med att en tredjedel av utsläppen
              ska vi inte bry oss om i Sverige, utan vi ska bara tillgodoräkna
              oss att vi gör saker utomlands. Det är det jag tycker är problematiskt.
              Vi är beredda att göra både och.
            </seg>
            <seg n="9b8059cf">
              I Storbritannien har man ändå ett tydligt mål. Det blir en kostnad
              om man inte når målet, för då måste man köpa utsläppsrätterna
              utomlands. Framför allt blir det väldigt pinsamt, på samma sätt
              som det blir väldigt pinsamt om man inte lever upp till budgetlagen
              i Sverige. Det blir en betydligt större stadga än att bara ha
              en oklar målsättning för 2050 som man inte ens vet vad den betyder
              och där man kan ha en klimatpolitik som innebär att vi i nuvarande
              takt skulle klara målen om så där 200 år och ingenting händer.
              Det är inte okej. Därför behöver vi ett tydligt klimatpolitiskt
              ramverk.
            </seg>
          </u>
          <note type="speaker" n="1aa5f874">
            Anf. 63 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-771d6262cc13de2c-3" n="a38a81b9">
            <seg n="a64fc671">
              Herr talman! Jag kan upprepa det jag sade i mitt första inlägg
              i det här replikskiftet. Det Centerpartiet och jag förordar är
              ett scenario där vi inte uppnår 2050-målen med utsläppskrediter.
              När vi däremot säger netto noll innebär det att när vi sätter
              upp sektorsmål för att till exempel kunna ha en stålindustri i
              Sverige behöver andra sektorer ha negativa utsläpp. Det kan handla
              om skogen, om jordbruket och om andra sektorer. Det kan till exempel
              vara ett biobränsleeldat kraftvärmeverk där man tar in biokolet
              och koldioxiden åker ut.
            </seg>
            <seg n="f16b1bc3">
              Aga kan göra gas till kolsyra av det, man kan göra metanol eller
              man kan skicka ned det i berggrunden och göra CCS-teknik. I vilket
              fall som helst behöver man få vissa sektorer som har ett nettoupptag
              av koldioxid. Just sektorsmålen är den stora likheten mellan hur
              regeringen avser att jobba med Färdplan 2050 och hur Storbritannien
              jobbar.
            </seg>
            <seg n="b301425a">
              Jag vill varna Helena Leander för att göra en blåkopia av Storbritanniens
              arbete. Till exempel bygger Storbritanniens mål med klimatarbetet
              på att man subventionerar kärnkraft. Det har jag inte hört Helena
              Leander säga något om i sitt anförande. Jag vill varna. Vi ska
              lära oss av andra länder, men vi ska inte översälja andra länders
              arbete. I stället ska vi dra goda erfarenheter och använda dem
              i vårt eget arbete.
            </seg>
          </u>
          <note type="speaker" n="9be37934">
            Anf. 64 SARA KARLSSON (S) replik:
          </note>
          <u who="sara_karlsson_6c50ab" xml:id="i-f98a8d3c62938c7f-2" n="378d290f">
            <seg n="da6c4a7a">
              Herr talman! Jag hade egentligen inte tänkt begära replik, men
              Roger Tiefensee jagade upp mig.
            </seg>
            <seg n="839cbc92">
              Jag talade i mitt anförande om att vi behöver byta strategi i
              de internationella förhandlingarna. EU måste höja sina ambitioner
              oavsett vad andra gör i stället för att sätta villkoret att också
              andra höjer sina ambitioner. Dels är det för att vi inom EU ska
              få en rimligare kurva, dels, och framför allt, är det en strategi.
            </seg>
            <seg n="8e7c38f3">
              Jag uppfattade att Roger Tiefensee i sitt anförande stämde in
              i detta och betonade hur viktig spelare EU är internationellt.
              Bra, men jag frågade också Lars Hjälmered om hans syn på detta,
              och jag lyssnade noga på hans svar. Hans svar var att Moderaterna
              också tycker att EU ska skala upp till minus 30 procent inom ramen
              för internationella överenskommelser. Hur ska jag tolka detta?
              Vad är den gemensamma positionen från regeringspartierna?
            </seg>
          </u>
          <note type="speaker" n="bcf9973b">
            Anf. 65 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-771d6262cc13de2c-4" n="a38a81b9">
            <seg n="09c2374a">
              Herr talman! Jag lyssnade också på vad Lars Hjälmered sade. Han
              sade att EU ska skala upp till minus 30 procent som en del i en
              internationell överenskommelse.
            </seg>
            <seg n="d5a54c42">
              EU:s internationella klimatstrategi formades inför Köpenhamnsmötet
              2009. EU:s åtagande där var minus 20 procent, och strategin var
              att om det blev ett internationellt avtal skulle vi skala upp
              till minus 30 procent i efterhand.
            </seg>
            <seg n="19d14acb">
              Jag menar att EU behöver kunna komma till internationella klimatmöten
              och ha mandatet att antingen inför eller under mötet kunna gå
              upp till 30 procent. Löftet om att i efterhand höja till minus
              30 är inget spelkort längre. Det ger inte effekt. Jag såg det
              väldigt tydligt.
            </seg>
            <seg n="de5a0a73">
              Det är två saker man behöver kunna ge vid ett klimatmöte. Det
              är antingen utsläppsåtaganden eller finansieringsåtaganden.
            </seg>
          </u>
          <note type="speaker" n="61f1ad2f">
            Anf. 66 SARA KARLSSON (S) replik:
          </note>
          <u who="sara_karlsson_6c50ab" xml:id="i-f98a8d3c62938c7f-3" n="378d290f">
            <seg n="995a81d8">
              Herr talman! Tack, Roger Tiefensee, för svaret! Jag uppfattar
              att vi är helt överens om detta och att vi inte är överens med
              Lars Hjälmered och Moderaterna. Det tror jag att också Roger Tiefensee
              är medveten om. Roger Tiefensee gick också inför klimattoppmötet
              i Doha tillsammans med miljöminister Lena Ek ut med en debattartikel
              i opposition mot övriga regeringen eller mot Moderaterna på just
              detta tema.
            </seg>
            <seg n="ca3f1e5d">
              Det är klart att man som partier tycker olika, men regeringen
              måste ju ha en gemensam linje. Regeringspartierna måste i en riksdagsdebatt
              kunna ge något slags gemensamt besked om man gör anspråk på att
              vara en samlad allians som har en gemensam politik. Jag frågar
              mig hur regeringen har tänkt sig bygga trovärdighet kring sin
              klimatpolitik om man inte själv kan redogöra för vad den innebär.
            </seg>
          </u>
          <note type="speaker" n="859e194a">
            Anf. 67 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-771d6262cc13de2c-5" n="a38a81b9">
            <seg n="949e53c2">
              Herr talman! Som jag sade formades EU:s klimatstrategi inför
              klimatmötet 2009 och gällde till 2012. Just nu är det lite limboläge
              när det gäller vad som är EU:s klimatstrategi. Vi håller på och
              formar den, och det är just därför jag säger att EU måste ha ett
              mandat att vid ett kommande klimatmöte, helst i Warszawa i december,
              kunna spela ut ett kort som är aktivt och inte bara gäller åtaganden
              i efterhand.
            </seg>
            <seg n="e74dca3b">
              Jag ser inga skillnader mellan Centerpartiets och Moderaternas
              hållning i detta. Vi vill använda detta med att gå från 20 till
              30 procent som en aktiv möjlighet i internationella klimatförhandlingar.
              Min erfarenhet från förhandlingen i Doha var att det inte duger
              att bara säga att andra måste göra först och så gör vi i efterhand,
              utan vi behöver vara först.
            </seg>
          </u>
          <note type="speaker" n="3f7a5df1">
            Anf. 68 IRENE OSKARSSON (KD):
          </note>
          <u who="christina_oskarsson_9f59a4" xml:id="i-e77a235184cca40c-0" n="3ca9924b">
            <seg n="bc7d7109">
              Herr talman! Ansvar, förvalta, förnya, teknikutveckling, nytänkande,
              förändra vårt eget beteende, kunskap som leder till förändring,
              drivkrafter är det detta som hörs från den här kammaren i dag
              när vi debatterar klimat, miljö och vår gemensamma framtid?
            </seg>
            <seg n="5563ff4e">
              Jag roade mig med att titta på vad ordet kris betyder. Ganska
              många står i denna talarstol och säger att det är kris nu. Kris
              kan vara detsamma som fara eller hot om man ingenting gör. Då
              kan man köra huvudet i sanden. Men kris är också möjligheten om
              man bearbetar och jobbar vidare. Då leder det in i något nytt.
            </seg>
            <seg n="a55f85e8">
              Det vi just nu ser i vår värld och det vi debatterar här är ett
              medvetandegörande om att vi inte kan hålla på som vi har gjort
              när det gäller hur vi behandlar vårt klimat och vår miljö.
            </seg>
            <seg n="f85839bf">
              Vad gäller då för Sverige? För Sverige gäller följande. Det övergripande
              målet för miljöpolitiken är att till nästa generation lämna över
              ett samhälle där de stora miljöproblemen är lösta utan att orsaka
              ökade miljö- och hälsoproblem utanför Sveriges gränser. Det är
              generationsmålet i miljöarbetet, men det skulle kunna vara överskriften
              för allt vi gör.
            </seg>
            <seg n="900a02be">
              Det gör också att det för mig, precis som också flera av mina
              allianskolleger har sagt, blir mycket knepigt när oppositionen
              och framför allt Vänsterpartiet diskuterar vad vi gör internationellt
              och vad vi gör i Sverige. Som en god förvaltare av det kapital
              vi har att använda ska vi se till att använda det där det gör
              bäst nytta. Alltså ska vi kunna investera en stor del också internationellt
              på det sätt som avnämarna ser som lämpligt. Det ska vara tydligt
              och transparent. Här ska mycket mer göras än vad som har gjorts
              hittills. Vi ska kunna se hur dessa resurser används.
            </seg>
            <seg n="91627ca1">
              Vi ska också, som flera av kollegerna sagt i sina inlägg tidigare,
              kunna använda en liten del av resurserna för att föra över till
              den gröna fonden. Jag undrar ibland om våra åhörare riktigt hänger
              med. Vi börjar ju använda förkortningar och beteckningar som gör
              att man nästan skulle behöva ha en uppslagsbok med sig.
            </seg>
            <seg n="7948f5bc">
              I sammanhanget är det viktigt att se att ett gemensamt åtagande
              måste ha ett tydligt ramverk och tydlig inriktning. Det som nu
              görs i den gröna fonden, där vi har förmånen att ha svenskar med
              som leder och styr arbetet med att bygga upp fonden, gör att jag
              med god tilltro till det arbetet vågar säga att alliansregeringen
              kommer att bidra med den finansieringsdel som är Sveriges ansvar
              när vi ser att detta är funktionellt på plats. Jag tillhör inte
              dem som gärna köper grisen i säcken, om uttrycket tillåts, utan
              jag vill veta att det vi gör kan göra nytta först.
            </seg>
            <seg n="2e170479">
              Mycket har också diskuterats om hur vi ska se på regelverk och
              ramlagstiftning. I det underlag som Naturvårdsverket har tagit
              fram för arbetet mot 2050 skriver man att nationell politik i
              form av propositioner, utredningar och skrivelser bör miljö- och
              kvalitetsbedömas, utvärderas och så vidare mot färdplanens målvisioner
              2050. Man skriver att de bör följas upp och utvärderas regelbundet.
              Det bör tillskapas indikatorer och utsläppsmål, till exempel för
              2030 och 2040.
            </seg>
            <seg n="504d56a9">
              Vad är detta om inte ett förslag till ett ramverk att förhålla
              sig till? Jag har mycket svårt att se skillnaden på det och det
              som ett föredömligt seminarium över blockgränserna hade häromveckan.
              Jag ser inte den skillnaden.
            </seg>
            <seg n="500f0fb5">
              Jag säger inte nu att det kommer att bli exakt som det står här,
              för det här är naturligtvis ute på en bred dialog i Sverige på
              typiskt svenskt manér. Vi vill ha en så bred bas runt de här frågorna
              som möjligt. Då har vi alltså åstadkommit en kunskapshöjning.
              Vi har åstadkommit en gemensam målbild, och vi kommer att ha regelverk
              att förhålla oss till under resan fram till 2050.
            </seg>
            <seg n="e7466233">
              Jag har stor tilltro till att det vår miljöminister nu gör och
              det alliansregeringen har tagit initiativ till kommer att leda
              till att vi får förändringar på det här området. Det är precis
              i samma linje som man i Storbritannien har valt sin modell, utifrån
              sina förutsättningar.
            </seg>
            <seg n="4e5e85f8">
              Herr talman! Det har också talats mycket om de ämnesområden som
              jag brinner lite extra för. Landsbygd, kan det sammanfattas som.
              Det är skogen och de areella näringarna. Men jag har hört ett
              nytt ord i dag, tror jag: animaliesektorn. Animalier som talar
              för sig själva har jag lite svårt för. Vi förvaltar dem, som människor.
            </seg>
            <seg n="6606ebc3">
              Vad händer inom jordbrukssektorn? Händer det något över huvud
              taget? Det undrar en del. Det har gjorts otroligt mycket, och
              det görs mycket, för att vi ska få ett mer klimatsmart jordbruk
              i Sverige än vad vi redan har. Och det är förebilder för många
              andra.
            </seg>
            <seg n="1f51d476">
              Jag skulle önska, herr talman, att vi åt mer svenskt kött. Men
              nästa sats blir då: Det kan vi göra om vi minskar vår totala köttkonsumtion.
              Låt Norrlands inland och kustland få betas, så att vi bevarar
              den biologiska mångfalden. Låt mina hemtrakter få ha ett jordbruk
              som fungerar och som gör att vi också kan njuta de dagar vi får
              vara på annan ort än Helsingfors för att se hur våren någon gång
              är i antågande.
            </seg>
            <seg n="980802c7">
              Jag tittar ut genom fönstret just nu, herr talman, och kan konstatera
              att det blåser snålkallt där ute.
            </seg>
            <seg n="a6770883">
              Det finns också många andra bitar som har lyfts fram i det här
              sammanhanget. Men klimatet känner inga gränser. Därför är det
              oerhört centralt att regeringen fortsätter att aktivt vara en
              part i det gemensamma arbetet på EU-nivå. Flera av mina allianskolleger
              har redan berört den frågan. Det är också fråga om politisk slughet
              och taktik. Som kristdemokrat ser jag gärna att EU i morgon lyfter
              det till 30 procent. Då var det också klarlagt.
            </seg>
          </u>
          <note n="4d867920">
            Med det yrkar jag bifall till förslaget i betänkandet och avslag
            på samtliga motioner.
          </note>
          <note type="speaker" n="c69e608d">
            Anf. 69 HELENA LEANDER (MP) replik:
          </note>
          <u who="helena_leander_75e865" xml:id="i-58510a774e50cb4f-6" n="5ea72491">
            <seg n="cb881f27">
              Herr talman! Jag ska väl tjata lite om klimatpolitiskt ramverk
              med dig också, Irene Oskarsson.
            </seg>
            <seg n="f2fb262b">
              Visst finns det små frön i den här färdplanen, som Naturvårdsverket
              har tagit fram, som skulle kunna bli små delar av ett ramverk.
              Tittar man däremot på det brittiska exemplet kan man se att det
              handlar om lite mer än bara att granska politiken ur ett klimatperspektiv.
              Det är ju också de här tydliga mekanismerna, där man förbinder
              sig att ha ett utsläppstak som politikerna måste hålla sig under
              på ett eller annat sätt.
            </seg>
            <seg n="67438a1e">
              Och för att svara på en tidigare replik kan jag säga att kärnkraftssubventioner
              inte behöver vara en sådan del bara för att man inspireras av
              det brittiska ramverket.
            </seg>
            <seg n="ff2ccc29">
              Jag vill ändå höra om Irene Oskarsson kan tänka sig att ta lite
              fler steg mot ett sådant här stadigt ramverk.
            </seg>
            <seg n="0a7644a7">
              Sedan tyckte jag att det var lite roligt att Irene Oskarsson
              tog upp jordbruket och jordbrukets bidrag när det gäller klimatpåverkan.
              Det kan ju vara både plus och minus, om man tittar på kolinlagring.
              Men det handlar också inte minst om den påverkan som kommer från
              djuren.
            </seg>
            <seg n="0e6c772f">
              Det var framför allt glädjande att höra att Irene Oskarsson var
              positiv till en minskad köttkonsumtion även om en större andel
              av köttet skulle vara svenskt. Det kan vi faktiskt vara rörande
              överens om.
            </seg>
            <seg n="0ba2b4a0">
              Jag ser att de svenska betesdjur som betar i artrika hagmarker
              gör en viktig insats för biologisk mångfald. Men när det gäller
              den stora mängd kött som äts i Sverige, där de flesta djur inte
              varit i närheten av en artrik hagmark, är det någonting helt annat.
              Där är klimateffekterna och de sammantagna miljöeffekterna negativa.
            </seg>
            <seg n="fc01dc17">
              Därför undrar jag egentligen: Finns det någon öppning här? Vi
              har en reservation om en minskad köttkonsumtion och en minskad
              klimatpåverkan från köttkonsumtionen med 25 procent. Är det någonting
              som vi kanske kan få med oss Kristdemokraterna på en vacker dag,
              om vi också är väldigt tydliga med att vi samtidigt vill gynna
              naturbetet, där djur gör en viktig insats för den biologiska mångfalden?
            </seg>
          </u>
          <note type="speaker" n="2bbe1a6c">
            Anf. 70 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-e77a235184cca40c-1" n="3ca9924b">
            <seg n="c20b4048">
              Herr talman! Helena Leander! Det är roligt att få lite repliker
              även om man försöker provocera fram dem från annat håll också
              ibland.
            </seg>
            <seg n="d977f585">
              Jag ser att frön oftast växer till plantor om vi göder dem på
              rätt sätt med rätt näring. Jag tror mig se att i 2050-strategin,
              som vi nu har förslag till att hantera, finns allt det som både
              du, Helena Leander, och övriga i oppositionen frågar efter.
            </seg>
            <seg n="d0ca750c">
              Jag tog upp ett litet utdrag och konstaterade att där finns förslag
              om att vi ska sätta tydliga mål till 30 och 40 för att så småningom
              nå 50. Det handlar om att få hela kedjan att fungera.
            </seg>
            <seg n="992a7e41">
              Jag tror att det är ett gott underlag för den fortsatta diskussionen.
              Det handlar om att förfina det, att tillföra något ytterligare
              och kanske ta bort något för att få det strategiska ramverk som
              vi behöver.
            </seg>
            <seg n="f120311c">
              Herr talman! Helena Leander berör köttkonsumtionen. Jag brukar
              säga så här: När jag var 15 år konsumerades det betydligt mindre
              kött, och det har inte någon mått dåligt av.
            </seg>
            <seg n="11f8ab0c">
              Jag hävdar med emfas att vi ska konsumera mer svenskt kött. Jag
              hävdar också med emfas att vi ska göra detta genom kunskapsupplysning,
              dialog och förståelse. Jag tror inte på piskor i det här sammanhanget,
              det vill säga lagstiftning om köttskatter eller annat.
            </seg>
          </u>
          <note type="speaker" n="5aa9e544">
            Anf. 71 HELENA LEANDER (MP) replik:
          </note>
          <u who="helena_leander_75e865" xml:id="i-58510a774e50cb4f-7" n="5ea72491">
            <seg n="6b094f97">
              Herr talman! I just det här sammanhanget handlade det faktiskt
              bara om ett litet oskyldigt mål om minskad konsumtion och minskad
              klimatpåverkan från den konsumtionen. Så där kanske vi ändå kan
              nå varandra.
            </seg>
            <seg n="3d831e9b">
              Sedan var det frågan om det större klimatpolitiska ramverket.
              Jag ser ändå ett bekymmer med att det är så oklart vad det är
              för mål vi styr mot med det arbete som Naturvårdsverket tagit
              fram inom färdplanen. Vi pratar om netto noll. Det är lite olika
              syn på vad det egentligen innebär. Och med den politik som förs
              i dag skulle det ta 200 år, typ, innan vi ens är i närheten av
              det.
            </seg>
            <seg n="c2da9862">
              Det tycker jag är bekymmersamt. Jag tror att vi behöver ha mer
              av struktur, ett ramverk där vi har tydliga utsläppsperioder,
              inte bara på tio års sikt eller så. Det handlar om att man har
              ungefär en mandatperiod eller någonting sådant där man har en
              utsläppsbudget som man får förhålla sig till. Sedan får man såklart
              fylla den med innehåll utifrån politisk färg.
            </seg>
            <seg n="2e4eb715">
              Men vi är då ändå skyldiga att ta klimatpolitiken på allvar i
              stället för att ha lite oklara mål och lite oklara siffror som
              vi tolkar på lite olika sätt. Och det finns egentligen ingen skyldighet
              att nå upp till målen.
            </seg>
            <seg n="8e17cb20">
              Det här tycker inte jag är värdigt vår tids stora ödesfråga.
              Därför vill jag i alla fall hoppas att de här fröna kan läggas
              på en hel åker tills vi har ett ordentligt och stadigt klimatpolitiskt
              ramverk.
            </seg>
          </u>
          <note type="speaker" n="61d6cd28">
            Anf. 72 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-e77a235184cca40c-2" n="3ca9924b">
            <seg n="00ff7dd0">
              Herr talman! Netto noll är inte så svårt för mig att förstå.
              Det är netto noll. Det är precis som Roger Tiefensee och andra
              har varit inne på. Skulle vi ha absolut noll skulle mycket av
              det som är svensk basnäring i dag inte existera. Vill vi ha kvar
              den måste vi naturligtvis göra mer på andra områden, och då blir
              nettot noll.
            </seg>
            <seg n="c55a6dcf">
              I det här arbetet är det oerhört centralt att detta genomsyrar
              allt vad som görs från riksdag och ut till vårt eget hem. Däremellan
              finns det andra politiska nivåer. Men det gäller också det som
              vi gör globalt och internationellt.
            </seg>
            <seg n="f86f3f7e">
              Då är det inte så svårt att se, tycker jag, att ett ramverk i
              den bemärkelsen, som en strategi är tydlig i att göra, driver
              på detta arbete. Då möjliggör det också att det här kommer att
              genomsyra all verksamhet i det som görs. Där kommer vi bland annat,
              tror jag, att kunna se betydligt mer teknikutveckling och resurser
              inom forskning och utveckling till grön teknik som också ger underlag
              för fortsatt utveckling. Vi vet inte i dag hur världen ser ut
              om 5, 10 eller 30 år.
            </seg>
            <seg n="d9ebf85f">
              Titta i backspegeln! Ingen av oss hade kunnat ana det om vi räknar
              tidsperioder åt andra hållet.
            </seg>
            <seg n="c0731416">
              Herr talman! För mig är det arbete som nu pågår med 2050-strategin
              just ett led i det arbete vi behöver göra gemensamt.
            </seg>
          </u>
          <note n="606a241d">
            Överläggningen var härmed avslutad.
          </note>
          <note n="7d3c7a48">
            10 § Mineralpolitiska frågor
          </note>
          <note n="25f09dfb">
            Föredrogs
          </note>
          <note type="speaker" n="cc027cb2">
            Anf. 73 KARIN ÅSTRÖM (S):
          </note>
          <u who="karin_astrom_a1d5e2" xml:id="i-6975488a9f7176da-0" n="ad629953">
            <seg n="812bd7e3">
              Herr talman! Vi ska nu debattera mineralpolitiken.
            </seg>
            <seg n="3e4a76d5">
              För ett år sedan i denna kammare fick vi majoritet för att regeringen
              skulle ta fram ett strategiskt program för gruvnäringen. Regeringen
              har nu i februari presenterat sin mineralstrategi. Det är en mineralstrategi
              som innehåller 20 åtgärdspunkter. Jag kan tycka att det är en
              god början, men samtidigt frågar jag vilken legitimitet och vilken
              tyngd strategin kommer att få, eftersom regeringen inte har gett
              riksdagen möjlighet att ta ställning till den.
            </seg>
            <seg n="a2397d23">
              I Finland antog man en liknande strategi för ett antal år sedan.
              Där gjorde man på samma sätt: Man gick inte till finska riksdagen
              med strategin, så att de kunde ta ställning till den. Nu hörs
              kritiken i Finland. Man säger att det inte blev mycket annat än
              en hyllvärmare och att det inte händer särskilt mycket för vare
              sig gruvnäringen eller de samhällen som finns i Finland.
            </seg>
            <seg n="0e81aa98">
              Sverige däremot, som Europas största gruvnation, är värd och
              behöver ett sammanhållet nationellt program för en framåtsyftande,
              offensiv gruvnäring, ett program som riksdagen borde få ta ställning
              till för att det ska få full legitimitet.
            </seg>
            <seg n="f8954aaa">
              Herr talman! I början av augusti 2005 var jag i Junosuando. Jag
              var med ett gäng från den lokala S-föreningen. Vi hade samlats
              runt eldstaden ute på gårdsplanen hos Vesa Hiltonen.
            </seg>
            <seg n="bea88a2c">
              Vesa och hans fru bor på en liten bergsknabbe. Vesa har under
              stora delar av sitt liv letat efter mineraler. Bäst som vi satt
              där och småpratade och drack det goda skogskaffet reste sig Vesa
              upp och började berätta för mig hur han under många år hade letat
              mineraler i området. Han pekade med handen ut över de vidsträckta
              myrmarker och skogshyggen som fanns runt omkring. Han pekade och
              berättade att det fanns stora järnmalmsfyndigheter.
            </seg>
            <seg n="4aca9de9">
              Han berättade med ett oerhört engagemang hur han för sitt inre
              såg en blomstrande gruvnäring i Pajala och hur det skulle bli
              för hela regionen och inte minst för landet. Han var en fantastisk,
              målande konstnär, där han stod och beskrev den utveckling som
              han såg då.
            </seg>
            <seg n="e0005b1d">
              Vid det tillfället var vi faktiskt inte så många som trodde på
              Vesas beskrivning. Men faktum var att drygt ett år senare hade
              prospekteringar i området påbörjats, och sju år senare, i oktober
              2012, var jag tillsammans med Vesa och många fler med när första
              sprängsalvan avlossades och det första av tre dagbrott i Kaunisvaara
              öppnades.
            </seg>
            <seg n="cea6c6de">
              Vi är oerhört många som har sett och följt den positiva utveckling
              som sker i Pajala och hela regionen. Många av riksdagens ledamöter
              och ministrar har varit dit och beskådat vad som händer. Själv
              möter jag väldigt många människor i bygden och hela regionen som
              har varit mycket positivt inställda och haft framtidshopp inför
              det som sker.
            </seg>
            <seg n="03a5dad1">
              Men myntet har också en baksida. Det finns naturligtvis många
              svårigheter. Just nu känner vi allihop till den situation som
              bolaget Northland Resources är ställt inför, med svårigheter med
              finanserna. Men oavsett bolag och hur det kommer att se ut i framtiden
              kan vi vara absolut säkra på att gruvan finns där och att ytterligare
              två gruvor är på väg att öppnas. Brytningen kommer alltså att
              fortsätta, och vi måste naturligtvis förhålla oss till det och
              göra det bästa av situationen.
            </seg>
            <seg n="17563719">
              Herr talman! Pajala får för mig här representera många andra
              småkommuner som just nu befinner sig i samma situation. Pajala
              är en kommun som under 50 år bakåt i tiden har minskat sin befolkning
              med två tredjedelar, och nu är man ca 6 000 invånare. Kommunen
              har ett stort ansvar när en gruva etableras. Många jobb kommer
              till, och bostäder, skolor, barnomsorg och annan offentlig service
              behöver utvecklas.
            </seg>
            <seg n="f8310c99">
              För den lilla kommunen Pajala är detta oerhört tufft, inte minst
              ekonomiskt. Man har genom hårda nypor i ekonomin klarat av investeringar
              på 15 miljoner. Enligt plan behövs det ytterligare 340 miljoner
              under åren 20132016. Det är omöjligt för lilla Pajala att klara
              av detta i dagsläget.
            </seg>
            <seg n="e3c6458f">
              Pajala är inte den enda kommunen med den här positiva utvecklingsfasen
              och samtidigt så stora svårigheter att klara den förändring som
              primärt behöver göras i gruvsamhällena på en mängd områden. Vi
              har Malmfältskommunerna i norr, inlandskommunerna i Västerbotten
              och många småkommuner i Bergslagen. Alla har samma typ av utmaningar
              framför sig, men problemen kan te sig mycket olika från kommun
              till kommun. Det är viktigt att man ser varje gruva och det omgivande
              samhället var för sig, eftersom det är så specifikt och kan se
              så olika ut, hur man behöver lösa de problem som kan uppstå.
            </seg>
            <seg n="5211e430">
              Vi menar att kommunerna måste få betydligt mer uppmärksamhet
              från staten, så att de klarar av den omställning som behövs. Ett
              nationellt sammanhållet program kräver enligt vår mening en samverkan
              mellan näringarna, samhället, utbildningsanordnare och facken.
              Det behöver antas på nationell nivå, helt givet. Det behöver antas
              av denna riksdag, för att få den legitimitet och seriositet som
              näringen och samhällena behöver och för att hålla långsiktigt
              över flera mandatperioder. Det är trots allt nationella riksintressen
              som vi debatterar här i dag.
            </seg>
            <seg n="7369b3f8">
              Herr talman! Minister Ewa Björling innehar det här året ordförandeskapet
              för Nordiska ministerrådet. Ministern har i sitt ordförandeskapsprogram
              sjösatt ett nordiskt mineralpolitiskt samarbete. Det tycker vi
              är bra.
            </seg>
            <seg n="3e1cfe81">
              Nationsgränserna staplar ofta onödiga hinder på varandra och
              hämmar en god utveckling och samverkan, exempelvis vid byggande
              av gemensam, nödvändig infrastruktur, gemensamma yrkesutbildningar
              etcetera, men det gäller också att stimulera ett mer ambitiöst
              nordiskt miljöarbete inom gruvnäringen, med forskning och innovation.
              Där finns det så oerhört mycket mer att göra tillsammans för att
              stärka miljöaspekterna och särskilt konkurrenskraften för våra
              nordiska företag inom miljöteknikområdet. Även den delen skulle
              få betydligt större legitimitet om den behandlades här i denna
              kammare av oss riksdagsledamöter.
            </seg>
            <seg n="519a77d2">
              Till sist, herr talman, som jag sagt vid ett flertal tillfällen:
              Våra naturtillgångar är nationella och ska användas på ett långsiktigt,
              hållbart sätt.
            </seg>
            <seg n="b4a3a3e5">
              Det krävs att vi gör en ganska stringent och tydlig ansvarsfördelning
              mellan staten och själva näringen.
            </seg>
            <seg n="20751c68">
              I medierna har det under ett antal veckor pågått en debatt om
              att införa gruvskatt, höja mineralavgifter etcetera. Vi tycker
              givetvis att det är oerhört viktigt att vi hanterar dessa frågor
              på ett mycket seriöst och bra sätt. Vi behöver ha glasögonen på
              så att vi ser och förstår helheten med gruvnäringen och samhällsutvecklingen
              och på vilket sätt de hänger ihop. Det är oerhört viktigt att
              vi hanterar frågan seriöst.
            </seg>
            <seg n="2232692a">
              Den stora expansion som vi nu ser inom gruvsektorn talar för
              att det faktiskt finns all anledning att göra en förutsättningslös
              och seriös översyn av mineralavgifterna i syfte att successivt
              komma fram till att dessa ska höjas.
            </seg>
          </u>
          <note n="8e46ff6d">
            Herr talman! Jag yrkar bifall till samtliga våra reservationer
            3, 6 och 9.
          </note>
          <note type="speaker" n="3f4b22ae">
            Anf. 74 JONAS ERIKSSON (MP):
          </note>
          <u who="jonas_eriksson_d455a5" xml:id="i-31aaaae7b998f476-0" n="63fbac57">
            <seg n="46152a49">
              Herr talman! Jag är uppvuxen i Bergslagen, en trakt starkt präglad
              av gruvnäringen. Sedan medeltiden och fram till modern tid har
              bergshantering, brytning och smältning av malmer haft en stark
              ställning i området.
            </seg>
            <seg n="50b6be5d">
              Men efterkrigstidens ökade globalisering och sjunkande järnmalmspriser
              ledde till att samtliga järnmalmsgruvor i Bergslagen lades ned.
              De bergsbruk och järnbruk som tog hand om malmen från Bergslagens
              gruvor gick samma öde till mötes.
            </seg>
            <seg n="7e027ec9">
              Samhällen i Bergslagen har gått under, och många kommuner lider
              fortfarande av stora problem på grund av gruvindustrins nedläggning.
              Gruvnäringen har samtidigt skapat många kulturhistoriskt intressanta
              miljöer men också många tickande miljöbomber.
            </seg>
            <seg n="05236ab6">
              Denna utveckling har inte varit unik för Bergslagen. Under de
              senaste 100 åren har antalet gruvor i Sverige minskat från runt
              500 till under 20. Antalet sysselsatta inom gruvindustrin har
              följt samma utveckling.
            </seg>
            <seg n="fede4ff8">
              De senaste åren har dock utvecklingen vänt. En ökad global efterfrågan
              på metaller och mineraler har kraftigt ökat intresset för de svenska
              mineraltillgångarna.
            </seg>
            <seg n="49698e4f">
              Trots att antalet aktiva gruvor och anställda är litet har det
              aldrig producerats så mycket malm som i dag.
            </seg>
            <seg n="9e8571f7">
              Tidigare nedlagda gruvor i Bergslagen har på nytt blivit intressanta,
              likaså gruvor på andra platser och de stråk av mineraliseringar
              som finns i södra och norra Sverige. Detta väcker förstås stora
              förhoppningar i gamla tynande gruvkommuner om nya arbetstillfällen.
            </seg>
            <seg n="23ce1ccd">
              I flera internationella jämförelser framstår Sverige som ett
              av de mest fördelaktiga länderna i världen att prospektera och
              starta gruvor i.
            </seg>
            <seg n="c7d81d76">
              I slutet av 2012 fanns drygt 1 100 gällande undersökningstillstånd.
              Enligt uppgifter från Sveriges geologiska institut kan det inom
              några år finnas dubbelt så många gruvor i Sverige som i dag och
              på sikt ännu fler.
            </seg>
            <seg n="a95c7740">
              Dagens gruvindustri skiljer sig på många sätt från den som under
              flera hundra år drevs i mina hemtrakter.
            </seg>
            <seg n="a8b22d58">
              Man kan räkna med att livslängden för en gruva blir betydligt
              kortare på grund av teknikutveckling och produktivitetsökning
              som varit enorm. Färre arbetstillfällen krävs för att utvinna
              mer.
            </seg>
            <seg n="904a69ec">
              Efterfrågan på mineraler och prisbilden kan snabbt förändras.
              Det är därför inte ologiskt för gruvbolagen att på så kort tid
              som möjligt utvinna så mycket som möjligt för att i tid ta vara
              på det fördelaktiga fönster som man med säkerhet ser framför sig.
            </seg>
            <seg n="9b5899f3">
              Högre världsmarknadspriser gör det företagsekonomiskt lönsamt
              att bryta malm med lägre mineralinnehåll än tidigare och i områden
              längre bort från befintliga transportvägar.
            </seg>
            <seg n="3cc6c322">
              Gruvorna blir större, gruvavfallet och dess miljöpåverkan likaså.
            </seg>
            <seg n="c6b5f00f">
              Samtidigt kan kraftiga prissvängningar på världsmarknaden snabbt
              förändra lönsamheten för enskilda gruvor.
            </seg>
            <seg n="f1a82a62">
              Sverige står inför ett exploateringstryck av sällan skådat slag
              och helt nya utmaningar. Även om kunskapen om gruvnäringens miljöpåverkan
              och kraven på samhällshänsyn och miljöhänsyn har ökat väcker det
              ökade intresset för svenska mineraler stor oro och många konflikter.
              Jobben är viktiga, men till vilket pris?
            </seg>
            <seg n="3f7aaece">
              En ohämmad och överhettad expansion inom gruvnäringen gagnar
              inte samhället.
            </seg>
            <seg n="f05e8c2c">
              Herr talman! Förra året gav riksdagen regeringen i uppdrag att
              ta fram ett program för en sammanhållen gruv- och mineralindustri.
              Programmet skulle bland annat belysa förhållandet mellan gruv-
              och mineralindustrins expansion å ena sidan och nuvarande riksintressen,
              miljömål och ny kunskap om näringens påverkan på miljön och omgivningen
              å andra sidan.
            </seg>
            <seg n="fc6fe636">
              Riksdagen ville också att det omgivande regionala och lokala
              samhällets förutsättningar och behov av stöd för att möta de utmaningar
              som följer av en ny gruva skulle belysas. Det handlar om tillgång
              till infrastruktur, kompetensförsörjning, konkurrens om arbetskraft,
              bostadsförsörjning och kommunal service.
            </seg>
            <seg n="9ae08336">
              För att möta det ökade intresset för Sverige som gruvnation och
              nå en långsiktigt hållbar utveckling krävs tydliga och långsiktiga
              spelregler. Regeringen har nyligen presenterat en mineralstrategi
              som man menar tillgodoser riksdagens krav och förväntningar.
            </seg>
            <seg n="6e16ab33">
              Enligt min uppfattning är dock regeringen långt ifrån målet att
              ge de besked samhällets olika aktörer, prospektörer, exploatörer,
              övrigt näringsliv och medborgare behöver för att vi ska uppnå
              ett hållbart nyttjande av Sveriges naturresurser.
            </seg>
            <seg n="c851ef55">
              Regeringens mineralstrategi brister i flera delar.
            </seg>
            <seg n="dd0c8cf1">
              I sin strategi väger regeringen inte in det faktum att oavsett
              om mineraltillgångarna i Sverige är stora är de i grunden en ändlig
              resurs. Ett hållbart nyttjande av Sveriges mineraltillgångar behöver
              en strategi med större fokus på hur vi på ett bättre sätt än i
              dag kan ta vara på de metaller och mineraler som redan har utvunnits.
            </seg>
            <seg n="26f3cdaa">
              För att öka incitamenten till ett effektivt resursutnyttjande
              och en långsiktigt hållbar ekonomi får de ändliga resurserna inte
              vara för billiga.
            </seg>
            <seg n="2d593725">
              Vid bedömning av en näringsverksamhets hållbarhet behöver man
              även se till de långsiktiga effekterna på samhället och miljön.
            </seg>
            <seg n="aa53962e">
              En långsiktig hushållning med mark och vatten kräver betydligt
              längre tidsperspektiv och bredare analys än vad regeringen presenterar.
              Regioner och kommuner behöver stöd till regional utveckling för
              att inte bli ensidigt beroende av en näring som man på förhand
              vet har en begränsad livslängd. Värdet av utvunna naturresurser
              behöver i större utsträckning komma hela samhället till del.
            </seg>
            <seg n="e1dbc39b">
              Även om den ökade globala efterfrågan innebär ett behov av jungfrulig
              malm under en lång tid framöver, måste vi för att uppnå en långsiktig
              hållbarhet sluta kretsloppen för metaller och mineraler. Inom
              detta område finns en stor potential för innovation, nya arbetstillfällen
              och svensk export. Men för en sådan utveckling krävs också statliga
              satsningar.
            </seg>
            <seg n="d6f7dc18">
              Styrningen mot ett hållbart utnyttjande av våra naturresurser
              och behoven av framtidsinvesteringar kan lämpligen finansieras
              genom en ökad mineralersättning eller, som Miljöpartiet har föreslagit,
              genom en form av naturresursskatt.
            </seg>
            <seg n="899ec67e">
              Herr talman! Mineralstrategin presenterar flera utmaningar och
              hot men på ett alltför förenklat sätt. Existerande målkonflikter
              förminskas, och konkreta och trovärdiga förslag till hur de ska
              hanteras saknas.
            </seg>
            <seg n="f72ab364">
              En långsiktigt hållbar utveckling nås inte genom vackra formuleringar
              om att ökande produktion av mineraler och metaller måste balanseras
              mot ett ökat skydd och vård av naturen och utan avkall på uppfyllelsen
              av miljökvalitetsmål.
            </seg>
            <seg n="27d04219">
              Regeringens faktiska politik tycks gå i en helt annan riktning
              mot att försvaga miljöbalken och miljöprövningsprocessen och göra
              det lättare för gruvbolag att få sina tillstånd.
            </seg>
            <seg n="a7805de0">
              Att det i dag finns brister i prövningen av vilka bolag som ska
              få bearbetningskoncession och i de villkor som ges för brytning
              är uppenbart. Ett exempel på detta är den tidigare gruvverksamheten
              i Ersmarksberget och Svartträsk. Samhället tvingas nu att till
              stora kostnader för skattebetalarna städa upp efter de konkursade
              bolagen.
            </seg>
            <seg n="e0054772">
              För att nå den hållbarhet regeringen omskriver behöver miljöhänsynen
              och samhällets intressen tydligt stärkas, inte försvagas. Det
              behöver ställas högre krav på lönsamhetsbedömningar vid tillståndsgivning,
              och jag vill se ett krav på en obligatorisk återställande- och
              saneringsförsäkring för all gruv- och täktverksamhet.
            </seg>
            <seg n="eb92f952">
              Herr talman! En annan konflikt regeringen inte tar på allvar
              är markintressekonflikten mellan gruv- och rennäring. En ökad
              dialog mellan gruvbolagen och samebyarna, som regeringen föreslår,
              lär inte lösa denna konflikt. Maktförhållandena är alltför olika,
              och lagstiftningen som den ser ut i dag står på exploatörernas
              sida. Möjligheten och ansvaret att väga in kumulativa effekter
              av alla olika typer av exploateringar som sker i området är begränsat
              och otydligt. Det måste främst vara statens uppgift att ta ansvar
              för de långsiktiga intressena. Den samiska kulturen och samernas
              rättigheter behöver stärkas och skyddas.
            </seg>
            <seg n="620bdac1">
              Inte heller den utmaning som följer av LKAB:s verksamhet i Kiruna
              och Malmberget kommer särskilt mycket närmare en lösning med regeringens
              mineralstrategi. Tusentals bostäder och andra fastigheter måste
              flyttas på grund av gruvverksamheten. Expropriationslagen garanterar
              den som tvingas lämna sin fastighet en ersättning som motsvarar
              fastighetens marknadsvärde plus 25 procent. I det fall det handlar
              om någon enstaka fastighet skulle lagen troligen utgöra en trygghet
              för dem som förhandlar med LKAB eller andra gruvbolag, men när
              det handlar om en så stor stadsomvandling som i detta fall och
              när tillgången till likvärdiga bostäder och fastigheter är i det
              närmaste obefintlig är det svårt att se hur enskilda och företag
              skulle undslippa förmögenhetsskada. Regeringen behöver återkomma
              med en fördjupad analys och förslag på hur detta problem ska lösas.
            </seg>
            <seg n="15831d90">
              Herr talman! Vi är alla medvetna om behovet av att snabbt minska
              vår klimatpåverkan och fasa ut vår användning av fossil energi.
              Trots detta läggs det enorma resurser på att prospektera efter
              olja och gas. Inte minst har intresset för att utvinna skiffergas
              ökat globalt, men även i Sverige. Vi behöver inte mer investeringar
              i fossil energi. Vad vi behöver är satsningar på energisystem
              baserade på 100 procent förnybart.
            </seg>
            <seg n="64617e8b">
              Utvinningen av skiffergas är också högst tvivelaktig av andra
              skäl än klimatet. För att utvinna gasen måste berggrunden spräckas
              sönder genom högt tryck och injektioner av sand, vatten och kemiska
              tillsatser. Stora risker finns att grundvatten förorenas och giftiga
              kemikalier läcker ut i miljön. Utvinning av skiffergas är inte
              lösningen på världens eller våra egna energi-, miljö- eller klimatproblem.
              Det finns inget skäl till att utvinna skiffergas i Sverige. Sverige
              bör därför liksom flera andra länder förbjuda fracking som utvinningsmetod.
            </seg>
          </u>
          <note n="d9f89531">
            Till sist: Jag står förstås bakom samtliga undertecknade reservationer
            i betänkandet men yrkar för tids vinnande endast bifall till reservationerna
            1 och 8.
          </note>
          <note type="speaker" n="96857f3a">
            Anf. 75 ANNA HAGWALL (SD):
          </note>
          <u who="anna_hagwall_738c73" xml:id="i-1bb52adce96f8345-0" n="135460eb">
            <seg n="63541f6c">
              Herr talman! Jag vill börja med att yrka bifall till reservation
              2.
            </seg>
            <seg n="9ebe10fc">
              Gruvnäringen har en lång och stolt tradition i Sverige och gjorde
              oss en gång till ett rikt land. Sverige har en mycket hög geologisk
              potential och i huvudsak bra minerallagar, och vi ser i dag mineralnäringens
              stora betydelse för den svenska ekonomin. År 2011 levererade LKAB
              26 miljoner ton järnmalmsprodukter, och Boliden bröt 34 miljoner
              ton kopparmalm. År 2011 bidrog gruvindustrin med 26 miljarder
              till Sveriges bnp. Den svenska gruvnäringen bidrar med 10 000
              direkta och 35 000 indirekta arbetstillfällen samt med en stor
              del av industriinvesteringarna.
            </seg>
            <seg n="7804b592">
              Svensk gruvindustri är en bidragande del till vår välfärd men
              även en viktig del av Europas självförsörjande, med ca 90 procent
              av järnmalmsproduktionen och 30 procent av blymalmsproduktionen.
              Rätt hanterad kan vår gruvindustri få mindre orter i glesbygden
              att blomstra, bidra med ännu fler arbetstillfällen samt skapa
              stora exportintäkter för staten.
            </seg>
            <seg n="41ce4249">
              EU:s ambitioner angående mineraler är att öka självförsörjningen,
              men vi ser en del orosmoln i den europeiska ekonomin. Importen
              av stål är en viss måttstock på medlemsstaters välmående, och
              vi ser att detta kan få negativ effekt på svensk export vid en
              europeisk ekonomisk kräftgång. Vi måste ligga i framkant gällande
              konkurrens i alla dess former, som ekonomi, kvalitet och leveranssäkerhet.
              Även viktiga aspekter som CSR är dock en del av en hållbar produktion
              för att säkerställa svensk exportkraft.
            </seg>
            <seg n="d3b041fe">
              Herr talman! Behoven av järnvägssatsningar är stora i såväl Norrbotten
              som Bergslagen, där gruvnäringen leder till stor belastning på
              infrastrukturen. Vi ser prioriteringar på en utbyggnad av ytterligare
              mötesspår på Malmbanan samt en samhällsekonomisk analys av en
              ny sträckning mellan Pajala och Svappavaara innan beslut tas för
              vidare åtgärder. Viktigt att påpeka är att banavgifterna bör hållas
              på en rimlig nivå för att inte utkonkurrera tåget som transportmedel.
              I sammanhanget måste det även poängteras att Finland och Norge
              är starka gruvnationer och att stora mängder malm transporteras
              till djuphamnen i Narvik. En koordinering med våra grannländer
              vad avser satsningar på infrastruktur faller sig därmed fullt
              naturlig.
            </seg>
            <seg n="cd02a318">
              Gruvnäringen sysselsätter fler människor än någonsin, och flera
              gruvor står inför antingen nystart eller expansion. Arbetsmarknaden
              har dock haft svårt att erbjuda den kompetens som näringen så
              väl behöver. Vi ser skyndsamma satsningar på de utbildningar som
              näringen behöver, alltifrån längre ingenjörsutbildningar till
              kortare kvalificerade yrkesutbildningar, exempelvis maskinoperatörer
              och dylikt.
            </seg>
            <seg n="ebe7c343">
              För att våra gruvkommuner även ska kunna attrahera varaktig arbetskraft
              krävs fundamentala saker såsom bostäder och en fullgod kommunal
              service i övrigt, exempelvis barnomsorg. Vi ser en reformerad
              mineralersättning där kommunerna får ett större värde från gruvorna
              och därmed en ökad möjlighet att finansiera och attrahera varaktig
              arbetskraft.
            </seg>
            <seg n="a6d0eb9e">
              Vår syn är att det finns ett ömsesidigt intresse mellan stat,
              kommun och landsting samt markägare och gruvbolag gällande en
              reformering av mineralersättningen. Att kommuner och landsting
              kompenseras för denna ökade efterfrågan i den offentliga servicen
              tycker vi är självklart, och vi vill därmed justera mineralersättningen
              så att de erhåller ett rimligt värde av det som bryts. Vi ser
              även att markägaren får rätt till en större del av värdet på det
              som bryts, för de eventuella olägenheter som en prospektering
              faktiskt medför.
            </seg>
            <seg n="1c1641ff">
              Om staten ska ha större möjligheter och incitament att bedriva
              en aktiv och gruvvänlig politik måste den även tillföras mer resurser
              för detta ändamål. Statens roll ska vara att bygga lämplig infrastruktur
              och bedriva en aktiv utbildnings- och arbetsmarknadspolitik, en
              aktiv prospektering samt skyndsamt behandla frågor om koncessionstillstånd
              och prospekteringsrättigheter med högt satta miljömål. Enligt
              vår mening bör staten erhålla en större andel av det värde som
              bryts i en gruva.
            </seg>
            <seg n="6aed95d9">
              Herr talman! Sveriges geologiska undersökning har en nyckelfunktion
              inom en aktiv gruvpolitik. Utöver att vara expertmyndighet för
              berg, jord och grundvatten vill vi ge SGU en mer proaktiv roll
              i själva prospekteringsarbetet, i likhet med de norska och finska
              motsvarigheterna. Dessutom ser vi positivt på satsningar inom
              forskning i syfte att utveckla och införa ny kunskap och nya metoder
              i SGU:s verksamhet.
            </seg>
            <seg n="a5f4b9f0">
              Även Bergsstaten har en nyckelroll i vår aktiva gruvpolitik.
              Vår ambition är att Bergsstaten måste bli mer effektiv i sin roll
              som koncessionstilldelare. Våra miljömål ska vara högt satta,
              och för att kvaliteten i Bergsstatens verksamhet inte ska bli
              lidande ser vi att erforderliga resurser tillsätts.
            </seg>
            <seg n="b45382a0">
              Sverige har genom sin tradition som gruvnation en stark kompetens
              inom gruvnäringen. Denna kompetens är dock inte given för alltid,
              utan vi måste kontinuerligt hävda vår position. Vi önskar anslå
              medel till ett nytt forskningscentrum för att flytta fram våra
              positioner inom mineralogi och geovetenskap.
            </seg>
            <seg n="83540b4a">
              Detta förutsätter såklart en vilja hos våra grannländer, men
              vår övertygelse är att vi blir mycket starkare och mer konkurrenskraftiga
              om vi söker samordna våra forskningsresurser.
            </seg>
            <seg n="ab68f006">
              Sverigedemokraterna har en pragmatisk och öppen inställning till
              uranbrytning i Sverige. Det finns potentiella värden i en eventuell
              framtida brytning av uran, men vi respekterar det kommunala självstyret
              och ser positivt på att kommunerna fortsättningsvis får behålla
              vetorätten mot eventuell brytning.
            </seg>
            <seg n="cd358683">
              Vi ser betydande utmaningar med utvinning av skiffergas i dagsläget.
              Man bör därför noggrant följa utvecklingen på området och ta del
              av de utredningar och den kompetens som finns att tillgå. Då utvinning
              av skiffergas är relativt nytt i Sverige är det av största vikt
              att gå varsamt till väga.
            </seg>
            <seg n="8f5ef0cc">
              Gällande den nu framtagna mineralstrategin ser vi positivt på
              att den är klar och att det finns något att utgå ifrån. Givetvis
              finns det delar som bör belysas ännu mer, till exempel tillståndsprocesserna.
              Men en framtagen strategi är bättre än ingen strategi alls.
            </seg>
          </u>
          <note type="speaker" n="05e3fb51">
            Anf. 76 KENT PERSSON (V):
          </note>
          <u who="kent_persson_8dd737" xml:id="i-cd41bb445b0d52fb-0" n="fbee8104">
            <seg n="1b9abdbe">
              Herr talman! Dagens debatt handlar om mineralpolitiska frågor.
              Vänsterpartiet har i två motioner tagit upp yrkanden som berör
              mineralnäringen och närliggande frågor. Jag kommer i mitt anförande
              att beröra frågan om mineralersättningens storlek och frågan om
              uranbrytningen.
            </seg>
            <seg n="f9a71594">
              Men innan dess ska vi komma ihåg att ett modernt samhälle som
              det vi i dag lever i är helt beroende av mineraler och metaller.
              Det är bara att titta på våra Ipadar, mobiltelefoner, tv-apparater
              och vindkraftverk. Alla dessa innehåller mineraler i olika mängder.
              Därför är det också viktigt att förstå och ha en politik som tar
              utgångspunkt i nödvändigheten av att hantera dessa frågor med
              största omsorg.
            </seg>
            <seg n="5ba03476">
              Innan jag kommer in på själva frågan om mineralersättning ska
              vi komma ihåg att svensk gruvnäring också är historien om Sveriges
              framväxt som industrination och välfärdsland. Genom århundraden
              har vi utvecklat svensk gruvnäring till att bli den moderna gruvindustri
              som den är i dag. Vi har haft de grundläggande förutsättningarna.
              Vi har haft skogen och vi har haft vattenkraften som har varit
              en förutsättning för att vi på ett framgångsrikt sätt ska kunna
              bryta och bearbeta våra mineraltillgångar.
            </seg>
            <seg n="08fadf3c">
              Ur denna verksamhet har det också växt fram en världsledande
              verkstadsindustri som i sin tur har skapat välfärd, ekonomisk
              tillväxt och arbetstillfällen i hela landet. Detta är någonting
              som vi kan vara stolta över. Det har inte skett bara av nödvändighet,
              utan det har skett genom en upparbetning av kunskap genom generationer
              och en medveten satsning på de naturresurser som vi har använt
              genom historien.
            </seg>
            <seg n="6de1531a">
              Men det har inte alltid varit så. Vi har haft perioder när gruvnäringen
              verkligen har varit ifrågasatt och där vi också har ifrågasatt
              själva existensen för industripolitiken här i Sverige. Det var
              tjänstesamhället som skulle lyfta oss inte den gammalmodiga industripolitiken.
              Under 60-, 70- och 80-talen kallade man Bergslagen för rostbältet
              i mycket negativ bemärkelse. Det fanns ingen framtid. Gruvorna
              lades ned, hyttorna stängdes och stålverken var utsatta för internationell
              konkurrens.
            </seg>
            <seg n="87ea945c">
              I dag är tongångarna helt andra. I dag har gruvnäringen fått
              en renässans som saknar motstycke i svensk historia inte tack
              vare vår historia utan tack vare att det finns en ekonomisk tillväxt,
              en växande befolkning i världen och växande ekonomier framför
              allt i Asien, Kina, Indien och Brasilien. Detta gör att efterfrågan
              på mineraler ökar, och det har också fått återspeglingar på Sverige.
            </seg>
            <seg n="ee5e34fd">
              Detta är givetvis i grunden positivt. Jag kan försäkra er att
              det i många gamla gruvsamhällen finns luttrade kommunpolitiker
              som har sett nedgångarna, befolkningsomflyttningarna och befolkningsminskningarna.
              De ser nu en framtid med ökad befolkning, ökade skatteinkomster
              och en växande framtidstro.
            </seg>
            <seg n="ad68df21">
              Det finns anledning till framtidstro. Detta är i grunden någonting
              positivt. Men om man vänder på myntet och kikar lite grann på
              baksidan ser man också en rad utmaningar som kommunerna står inför
              och som man måste ta på allvar. Vi ska komma ihåg att gruvverksamhet
              och gruvnäring är extremt miljöpåverkande. Vi kan bara titta på
              det stora experimentet med uranbrytning i Sverige i slutet av
              60- och början av 70-talet i Ranstad. Där ligger dagbrottet som
              ett öppet sår som fortfarande varar. Det belastar fortfarande
              samhället med miljökostnader. Det är kostnader och utmaningar
              som vi inte ser slutet på. Därför måste man ta människors oro
              på allvar när det gäller uranbrytning i Jämtland och i Oviken.
            </seg>
            <seg n="535a7942">
              För Vänsterpartiet är inte detta några konstigheter. Vi vill
              avveckla kärnkraften. Alltså behöver vi inte heller bryta uran
              eller prospektera efter uran. Därför yrkar jag bifall till reservation
              6, där uranbrytning tas upp.
            </seg>
            <seg n="972ad0b8">
              Vi ser också andra konsekvenser. Jonas tog upp de två konkurserna
              i Västerbotten. Det var ett gruvbolag som via sitt dotterbolag
              satte två verksamheter i konkurs. Det fanns ekonomiska orsaker,
              men framför allt kunde man inte lösa de miljöproblem som man hade
              när det gäller gruvverksamheten. Och vad gjorde man? Man försatte
              det i konkurs och lämnade över hela kostnaden på samhället och
              skattebetalarna. Det är oanständigt.
            </seg>
            <seg n="abde9365">
              Det går att göra någonting åt den här delen. Om man införde ett
              ansvarsgenombrott skulle moderbolaget ha kunnat få stå för hela
              saneringskostnaden. Det hade varit rimligt. Nu får skattebetalarna
              stå för det, och staten får i sista hand möjligtvis skjuta till
              pengar.
            </seg>
            <seg n="3764823b">
              Det finns också andra utmaningar och konfliktytor. Det handlar
              om markanvändningen och om konflikten mellan industripolitik,
              rennäringen och den växande besöksnäringen. Vad ska marken användas
              till, och på vilket sätt ska den exploateras?
            </seg>
            <seg n="23890fe8">
              Det finns även något annat som vi måste se när vi talar om utvecklingen
              av gruvbygderna. Hur ska man ersätta de fastigheter som blir beslagtagna
              och som ska köpas ut? Den nya expropriationslagen som antogs 2010
              innebär att man ersätter en sakägare med marknadsvärdet plus 25
              procent. Vi har konflikter i Gällivare i dag när det gäller detta.
              Jag kan försäkra att det inte på långa vägar täcker nyproduktion
              av nya hus för dessa villaägare. Marknadsvärde plus 25 procent
              kan röra sig om högst 1 ½ miljon. En nybyggd likvärdig villa går
              på runt 23 miljoner. Det är lika dyrt att bygga uppe i Gällivare
              som nere i Helsingforsstrakten. Skillnaden är markpriset. Annars
              är det lika dyrt.
            </seg>
            <seg n="348d0cda">
              Detta måste man lösa, men regeringen har inte gjort någonting
              åt det trots att man tillsatte en utredning 2006 som fick förlängt
              uppdrag till 2008 eller 2010, tror jag att det var. Det var Boverket
              som skulle titta på de här sakerna. Ännu har man inte gjort något.
              I mineralstrategin kommer man fram till att man nog måste se över
              hur man ska lösa byggnationen i gruvkommunerna.
            </seg>
            <seg n="7cd6d925">
              Det är en svaghet. Problemet finns och är väl analyserat. Förslagen
              finns inte minst från småkommunsamverkan i landsbygdskommunerna.
              De har lämnat förslag på hur det ska se ut, och ingenting har
              gjorts.
            </seg>
            <seg n="dd0ddc08">
              Det finns också andra konfliktytor som man måste lösa och som
              inte är lösta. Det gäller infrastrukturen. Vem ska stå för den?
              Den är nödvändig för att man ska kunna låta malmvagnarna återigen
              rulla från Bergslagen eller där nya gruvor öppnas i Norrbotten.
              Det gäller skolan och allmän servicetillgång.
            </seg>
            <seg n="4d079dc5">
              Det är väl ingen här som vill ha baracksamhällen i de nya gruvsamhällen
              som byggs upp eller fly-in-fly-out som för oljeborrplattformsarbetare.
              En grundförutsättning för en växande kommun med framtidstro är
              givetvis att så många som möjligt som får jobb i gruvkommunerna
              också bosätter sig där. Men då måste också samhällena kunna erbjuda
              någonting med bostäder, samhällsservice och infrastruktur.
            </seg>
            <seg n="b893a591">
              Här har staten en viktig roll att spela. Vi menar från Vänsterpartiet
              att det är rimligt att höja mineralersättningen från dagens 2
              promille av uppfordrad malm under ett år till 10 procent, som
              vi har föreslagit senare.
            </seg>
            <seg n="c68c51d8">
              Det är rimligt att utveckla och bygga upp regionala fonder som
              man använder för att motverka just den problembild som jag tagit
              upp och lösa de konfliktytor som finns.
            </seg>
            <seg n="40a49d92">
              Om vi ser till mineralpolitiken är den också historien om kampen
              om våra naturresurser. Så har det varit från 1300-talet när de
              första privilegiebreven kom fram till dagens minerallagstiftning.
            </seg>
            <seg n="95bf4140">
              Vem ska äga naturtillgångarna? Är det markägare, gruvägare eller
              staten? Det har reglerats genom historien. Det har sett olika
              ut beroende på vad det varit för maktkoncentrationer.
            </seg>
            <seg n="db6c8ae1">
              På 1600-talet var det behov av att staten fick in så mycket som
              möjligt av detta. Vi hade krig som vi förde som skulle betalas
              med tillgångar från Falu koppargruva och Sala silvergruva.
            </seg>
            <seg n="5f15bf4f">
              Så här har det sett ut. Ända fram till 1993 hade vi en kronoandel
              på 50 procent av vinsterna som tillföll staten. Det ändrades 2005.
              Nu är det 2 promille.
            </seg>
            <seg n="868beddc">
              Herr talman! Det är dags att rikedomarna också kommer gruvsamhällena
              och de regionala delarna av Sverige till del. Genom att höja ersättningen
              och införa en gruvfond har vi möjlighet att möta utvecklingen
              och de utmaningar vi står inför.
            </seg>
          </u>
          <note type="speaker" n="4dd49ce1">
            Anf. 77 JOHAN JOHANSSON (M):
          </note>
          <u who="johan_johansson_241f8c" xml:id="i-ad29dacd9e4857b3-0" n="d5dc57cb">
            <seg n="9f770c54">
              Herr talman! När fler reser sig ur fattigdom, bostäder byggs
              och industrier utvecklas ökar efterfrågan på mineraler och metaller.
              Sverige har ett ansvar att bidra till den globala försörjningen
              av dessa metaller och mineraler.
            </seg>
            <seg n="d4d532a4">
              Det är bra. Det ökar levnadsstandarden för människor världen
              över. Det är bra för miljön och den svenska gruv- och metallindustrin
              som lever upp till hårda miljökrav. Det ger arbetstillfällen på
              de orter där mineraler bryts eller där metaller smälts och i hela
              värdekedjan som börjar på orterna och slutar här i Helsingfors
              med it-konsulter, advokatbyråer och reklambyråer. En stor del
              av vår svenska välfärd kommer från råvaror som finns i vår berggrund.
            </seg>
            <seg n="9a0b9707">
              Sverige är i dag en ledande gruv- och mineralnation. Naturligtvis
              är de geologiska förutsättningarna avgörande, men det är även
              politiken. Att riksdagen 1992 ställde sig bakom den borgerliga
              regeringens förslag om att prospektering inte längre skulle äga
              rum i statlig regi eller med statliga medel har varit betydelsefullt.
            </seg>
            <seg n="949bbeca">
              Ett viktigt motiv då var att statens roll är att skapa goda förutsättningar
              för företagande, inte att ge särskilt stöd till prospektering.
              Ledtiderna är långa i gruvnäringen. Många av de prospekteringar
              som har påbörjats under de senaste två decennierna börjar nu ge
              resultat i nya gruvor.
            </seg>
            <seg n="6d68b75e">
              Herr talman! Allt fler partier vill utveckla mineralavgiften
              till en gruvskatt. Ofta förs det fram att det är kortsiktigt utländskt
              riskkapital bakom investeringarna, och undertonen är att dessa
              företag tar våra tillgångar utan att betala för sig. Ingenting
              kan vara mer fel.
            </seg>
            <seg n="878caf5e">
              En investering i en gruva är ett högriskprojekt. Miljarder investeras
              innan produktionen startar. Som exempel kan nämnas att gruvprojektet
              i Pajala startade 2005. Nära 8 miljarder har investerats, och
              det ser ut som att det behövs 2 miljarder till för att projektet
              ska komma i hamn.
            </seg>
            <seg n="c4b56570">
              Ofta tar det åratal innan lönsamhet nås, och under den tiden
              måste ägarna finansiera verksamheten. Att då hävda att det internationella
              riskkapitalet drivs av en jakt efter snabb avkastning kan inte
              beskrivas som annat än okunnigt eller kanske rent av populism.
              Investeringarna i en gruva är mycket långsiktiga. Det tar decennier
              innan investerarna har fått tillbaka sina pengar.
            </seg>
            <seg n="7bfdb245">
              I dag har vi två partier som tydligt förordar en förändring av
              mineralavgiften. Det är Miljöpartiet och Vänsterpartiet, samt
              i debatten som pågår utanför riksdagshuset även ett antal socialdemokrater.
            </seg>
            <seg n="41c8e534">
              Vänsterpartiet går längst. Vi har nyss hört Kent Persson säga
              att 10 procent av värdet på mineral som bryts och uppfordras är
              en lämplig nivå. En sådan hög skatt innebär att gruvor med svag
              lönsamhet kommer att avvecklas och nya gruvor blir svårare att
              finansiera.
            </seg>
            <seg n="88805a61">
              Skälet är helt enkelt att företagets kostnadsbild är det enda
              som företagsledningen kan kontrollera. Intäkterna bestäms av en
              nyckfull världsmarknad. Om skillnaden mellan kostnad och intäkt
              är liten uteblir investeringen. Om kostnaderna är högre än intäkterna
              läggs verksamheten ned.
            </seg>
            <seg n="69d265fd">
              Med en så hög gruvskatt riskerar många av gruvprojekten i Bergslagen
              och Norrland att aldrig bli av. Förespråkarna utsätter gruvnäringen,
              dess anställda och gruvkommunerna för den oro som en hög gruvskatt
              kan innebära tillsammans med fluktuerande mineralpriser.
            </seg>
            <seg n="994a6c04">
              LKAB:s dåliga 80-tal, eller att Boliden var på fallrepet för
              knappt tio år sedan, verkar inte förespråkarna för en gruvskatt
              minnas. Både dollarn och världsmarknadspriset kan snabbt ställa
              till det för dessa cykliska företag.
            </seg>
            <seg n="7bd1cda1">
              Jag tycker att det ibland flödar av närmast nationalistiska argument
              för att beskatta gruvbranschen hårdare. Det sägs att utländskt
              kapital som ofta kommer gör vinster på våra naturresurser. Ett
              mycket stort utländskt intresse finns även i vindkraften. Man
              kan säga att även där är råvaran gratis. Ska vi då beskatta vindkraften
              hårdare? Nej, jag tycker inte det.
            </seg>
            <seg n="f62cb4a0">
              Både vind och metaller är återvinningsbara. Både vind och metaller
              leder till investeringar, jobb, miljövänlig energi och stärkt
              svensk konkurrenskraft. Vi ska vara glada och stolta över att
              vi lyckas attrahera utländskt kapital.
            </seg>
            <seg n="230d714a">
              Herr talman! Regeringen har presenterat en mineralstrategi med
              fokus på att skapa tillväxt i hela landet genom ett långsiktigt
              och hållbart användande av landets mineralresurser i samklang
              med miljö-, natur- och kulturvärden.
            </seg>
            <seg n="c76fff1a">
              Mineralstrategin är ett viktigt avstamp för att ytterliggare
              förbättra vår konkurrenskraft och samtidigt hantera de utmaningar
              som följer. Jag har nyss pekat på vikten av att Sverige är ett
              attraktivt land att investera i. Lika viktigt är att man är i
              samklang med andra näringar som exempelvis besöksnäringen och
              rennäringen.
            </seg>
            <seg n="134d6fed">
              Ofta handlar det då om markanvändning. Det är viktigt att dialogen
              och synergierna mellan olika näringar tas till vara. Ofta handlar
              det inte om antingen eller utan om både och.
            </seg>
            <seg n="156906ab">
              Den vägledning för ren- och gruvnäring vid tillståndsprocesser
              som Länsstyrelsen i Norrbotten nu fått i uppdrag att ta fram är
              en viktig pusselbit för att kunna ta till vara detta liksom Riksantikvarieämbetets
              uppdrag om hur kulturmiljöer kan tas till vara av både gruv- och
              besöksnäringen.
            </seg>
            <seg n="e119bfc1">
              Lika viktigt är det att Sverige har en excellent kunskapsbas.
              Som norrbottning gläds jag åt att den kompetens som finns vid
              Luleå tekniska universitet får ett allt större erkännande. Där
              finns ett gediget kunnande inom berg och metallurgi. Utanför universitetsområdet
              finns LKAB:s forskningsmasugn, Swerea Mefos forskningsanläggning
              och SSAB:s produktionsanläggning.
            </seg>
            <seg n="814e274a">
              Regeringens kraftfulla satsning med närmare 700 miljoner kronor
              på forskning inom gruv- och mineralnäringen, metallurgi, hållbart
              byggande och skogsnäringen gör att dessa institutioner kan bli
              ännu vassare framöver.
            </seg>
            <seg n="96ddb57e">
              Att det svenska ordförandeskapet i Nordiska ministerrådet lett
              till att Nordmin, ett expertnätverk, etableras vid Luleå tekniska
              universitet stärker svensk konkurrenskraft ännu mer.
            </seg>
            <seg n="25f82e12">
              Nordmin kommer att jobba med hela värdekedjan inom gruvnäringen,
              från prospektering till återvinning, näringslivsutvecklingsfrågor,
              företagens sociala ansvar och kompetensutvecklingsfrågor. I Luleå
              skapas nu i samarbete mellan regeringen, universitetet, näringens
              aktörer något som kan bli ett världsledande Excellence Center.
            </seg>
            <seg n="bdac63ea">
              Herr talman! En expanderande gruv- och mineralnäring innebär
              miljardinvesteringar i delar av landet där investeringar ofta
              har lyst med sin frånvaro. Det är mycket välkommet, men det är
              också en utveckling som ställer krav.
            </seg>
            <seg n="fcc0773c">
              De samhällen som växer i takt med gruvnäringen måste byggas på
              ett hållbart sätt, och attraktiva boendemiljöer måste skapas så
              att arbetskraftspendling över långa sträckor undviks.
            </seg>
            <seg n="dc8f5e8a">
              LKAB:s beslut om nya huvudnivåer i Malmberget och Kiruna är två
              mycket viktiga beslut som ger förutsättningar för lokal, regional
              och nationell tillväxt. Besluten innebär stora förflyttningar
              av människor och bostäder i dessa två områden.
            </seg>
            <seg n="a6434c7f">
              Här har regeringen tydligt uttryckt att statens ägande i LKAB
              är en viktig och generell förutsättning för att säkerställa bolagets
              ansvar i stadsomvandlingen, där styrelserepresentation och kontinuerlig
              dialog inbegriper ett miljömässigt och socialt ansvarstagande.
            </seg>
            <seg n="bdd7a114">
              Ställningstagandet är bra. Det är självklart att staten som ägare
              tar sitt ansvar och att det i regeringens riktlinjer till LKAB
              tydligt framgår vilket ansvar bolaget har för stadsomvandlingen.
            </seg>
            <seg n="7ecab457">
              Regeringens besked till Malmfältsborna skiljer sig därmed rejält
              från dåvarande socialdemokratiska partiledaren Håkan Juholts besked
              vid besöket i Kiruna 2011 då han aviserade att Socialdemokraterna
              avser att utreda ansvaret för stadsflytten. Vad Socialdemokraterna
              nu vill är oklart då deras utkast till samverkansprogram för gruvnäringen
              är ute på remiss.
            </seg>
            <seg n="7451e99c">
              Herr talman! Att upprätthålla en hög nivå på antalet prospekteringar
              är viktigt, dels eftersom prospekteringarna ger kunskap om vad
              som finns i backen, dels eftersom det finns ett samband mellan
              prospekteringsaktivitet och framtida gruvor. Att begränsa möjligheterna
              till prospektering, som vissa motionärer förespråkar, är dumt
              både ur ett kunskapsperspektiv och ur ett samhällsperspektiv.
            </seg>
            <seg n="f3afdd4a">
              Uran är anledningen till att vissa motionärer vill begränsa möjligheterna.
              Jag förstår oron men upplever den som delvis obefogad då det redan
              finns tydliga bestämmelser för uran. Kommuner har möjlighet att
              yttra sig om undersökningstillstånd för alunskiffer som är en
              bergart som är rik på uran. Dessutom finns ett kommunalt veto
              mot uranbrytning.
            </seg>
            <seg n="43850754">
              Efterfrågan på mineraler är stor och växande, inte minst inom
              den högteknologiska energiindustrin och miljöindustrin. Sverige
              som nation har goda möjligheter att vidareutveckla näringen. Vi
              har fyndigheter, lång erfarenhet, hygglig infrastruktur, miljömedvetande
              och bra lagstiftning.
            </seg>
          </u>
          <note n="7d00e4ea">
            Jag avslutar med att yrka bifall till utskottets förslag.
          </note>
          <note type="speaker" n="6b3aa9f8">
            Anf. 78 KENT PERSSON (V) replik:
          </note>
          <u who="kent_persson_8dd737" xml:id="i-cd41bb445b0d52fb-1" n="fbee8104">
            <seg n="1ca80ba4">
              Herr talman! Jag tackar Johan Johansson för anförandet trots
              att han började hela anförandet med att gå till angrepp mot Vänsterpartiet
              och den höjning av mineralersättningen som vi har föreslagit.
              Det är ingen skatt, utan det är en höjning inom befintligt regelverk
              som vi har inom den minerallag som finns. Det är alltså ingen
              skatt. Det är bara ett sätt för Johan Johansson att förvilla i
              debatten.
            </seg>
            <seg n="af769eb5">
              Johan Johansson sade att staten har ett stort ansvar för utvecklingen
              i gruvbygderna. Det var ju det jag tog upp. Jag tog upp de miljöutmaningar
              som vi står inför när det gäller gruvhanteringen. Vi kan inte
              bortse från dem. Vi kan inte bortse från människors oro när deras
              hus ska beslagtas. Det måste lösas, men ni har inte presenterat
              någon lösning. Vilket är statens ansvar?
            </seg>
            <seg n="20e27dd3">
              Vi föreslår att man genom en höjning av mineralersättningen bygger
              upp en regional fond för att kunna bygga bostäder, lösa markfrågor
              och lösa miljöproblem och för att kunna satsa ytterligare på SGU
              så att prospekteringar kan göras i områden som inte är intressanta
              för gruvbolagen att prospektera. Detta tycker vi är viktigt i
              en mineralpolitik, och det borde finnas med i en mineralstrategi.
              Men ni har ingenting.
            </seg>
            <seg n="8afe5e11">
              Vad tänker ni göra åt dessa utmaningar? Vi vill ju göra något.
              Storleken på mineralersättningen kan diskuteras men att det skulle
              innebära att vi inte får några nya gruvor är rent nys. De allra
              flesta länder i världen med gruvbrytning har någon form av beskattning
              av den. Extremast är det i Australien.
            </seg>
          </u>
          <note type="speaker" n="f249e125">
            Anf. 79 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ad29dacd9e4857b3-1" n="d5dc57cb">
            <seg n="3733c74c">
              Herr talman! Staten har ett ansvar att sätta upp regelverk. Det
              Kent Persson delvis föreslår med de regionala fonderna är att
              en del av ansvaret flyttas från bolagets axlar till fondens axlar.
              Tar vi exemplet Malmfälten är det klart och tydligt att det är
              LKAB som har ansvaret. Det är de som tar upp malmen och tjänar
              pengarna, så de ska också stå för kostnaden.
            </seg>
            <seg n="93828d0a">
              Regeringen har varit tydlig med det i direktiven till LKAB. LKAB:s
              styrelse har gjort de avsättningar som den anser erforderliga
              för att klara stadsflytten. Den uppgift jag har är att det är
              6 miljarder kronor avsatta för detta. Det är alltså tydligt att
              LKAB har ett ansvar.
            </seg>
            <seg n="211c7f9d">
              Det kan finnas annan infrastruktur som kommer som en följd av
              det hela. Där har staten ett ansvar. I budgetpropositionen för
              2013 har avsatts 3 ½ miljard för gruvrelaterad infrastruktur.
              Det är ett sätt för staten att ta ansvar.
            </seg>
          </u>
          <note type="speaker" n="3313eae2">
            Anf. 80 KENT PERSSON (V) replik:
          </note>
          <u who="kent_persson_8dd737" xml:id="i-cd41bb445b0d52fb-2" n="fbee8104">
            <seg n="4505abf2">
              Herr talman! Det räcker inte, och det vet Johan Johansson också.
              När jag frågar vilket ansvar staten har tar Johan Johansson upp
              LKAB. Ja, det är jättebra. Men LKAB är ju statligt; det är vårt
              gemensamma bolag. Det är klart att vi går in där och talar om
              att bolaget har ett ansvar för samhällsutvecklingen i Kiruna och
              Malmberget.
            </seg>
            <seg n="0442aab8">
              Men vad gäller för de privata bolagen? Har de samma ansvar? Nej,
              det har de inte. Vem har då ansvaret? Vem tar ansvaret för att
              bygga ut infrastrukturen i de områden där staten inte driver verksamhet
              via LKAB? Den frågan måste besvaras.
            </seg>
            <seg n="abe7bec1">
              Vad händer i Bergslagen, i Ludvika kommun, i Blötberget, i Håksberg
              och i Grängesberg där det kommer att ske gruvbrytning och där
              samhällena behöver byggas upp med infrastruktur och bostäder?
              Ska de privata bolagen ta detta samhällsansvar? Gärna för mig,
              men Johan Johansson vet lika väl som jag att så kommer det inte
              att bli.
            </seg>
            <seg n="019a4c87">
              Hur tänker ni lösa detta? Med en höjd mineralersättning är vi
              en bit på väg mot att bygga upp regionala fonder som tar tag i
              dessa problem. På detta sätt kan vi även få de privata bolagen
              att vara med och ta det ansvar som de annars inte skulle ta.
            </seg>
          </u>
          <note type="speaker" n="ae3a7d89">
            Anf. 81 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ad29dacd9e4857b3-2" n="d5dc57cb">
            <seg n="3232dbdf">
              Herr talman! Frågan gled lite grann från stadsomvandling till
              gruvetablering totalt sett, och jag ska göra mitt bästa för att
              svara.
            </seg>
            <seg n="922d6c88">
              En gruvetablering är en jättestor investering, ofta uppemot 10
              miljarder, som kanske hamnar på en liten ort. Det är en enorm
              injektion. Kopplar man då till det de privata investeringarna
              som sker av olika underentreprenörer får man en enorm vitamininjektion
              på orten.
            </seg>
            <seg n="63683db5">
              Vi kan också koppla till de statliga infrastruktursatsningarna,
              för staten har ett ansvar för infrastrukturen. Då är det ytterligare
              en injektion i det hela.
            </seg>
            <seg n="0444253e">
              Det finns goda förutsättningar för privata företag och fastighetsägare
              att faktiskt bygga fastigheter på de här orterna. Det är en affär
              i många fall. Titta på Pajala! Där ser vi nu privata entreprenörer
              som vill bygga fastigheter.
            </seg>
            <seg n="0c60cedc">
              Det går att lösa. Det behöver inte alltid vara staten som gör
              allting.
            </seg>
          </u>
          <note type="speaker" n="65d7b09f">
            Anf. 82 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-6975488a9f7176da-1" n="ad629953">
            <seg n="170f1021">
              Herr talman! Johansson och jag kommer båda från det gruvtätaste
              länet i Sverige Norrbotten. Vi lever med det ständigt, varje dag.
            </seg>
            <seg n="09506620">
              Det förvånar mig icke på något sätt att Johansson ständigt ägnar
              tiden åt att bara prata för näringarna. Jag lyssnade nogsamt på
              hans anförande, och han ägnade två tre meningar åt det vi socialdemokrater
              tycker är väldigt viktigt, nämligen gruva och samhällsutveckling
              tillsammans och ihop. Dessa två delar måste ju per automatik funka.
              Så ser vi det, och det är den utvecklingen vi vill ha i Norrbotten
              och i landet i övrigt.
            </seg>
            <seg n="6647aac4">
              Som Johansson säger har LKAB som statligt bolag sina direktiv
              och ska ta ett ansvar för samhällsomvandlingen. Så görs till viss
              del, men regeringen har ett annat ansvar. Den komplikation som
              finns i Kiruna och Gällivare handlar ju om massor med lagstiftning
              och regelverk som regeringen behöver ta ansvar för och titta igenom.
              Det här är pilotkommuner, där det händer någonting som aldrig
              tidigare har hänt i Sveriges, Europas eller världens historia.
            </seg>
            <seg n="7d1523d7">
              Därför är det oerhört viktigt att regeringen omgående tar ett
              större ansvar. Det hade varit värdefullt om den här mineralstrategin
              hade kommit åter till riksdagen så att vi hade fått ha en rejäl
              debatt om hur vi ska förändra den lagstiftning som behövs för
              att dessa samhällen ska kunna fortsätta utvecklas och leva.
            </seg>
          </u>
          <note type="speaker" n="36ba3c1a">
            Anf. 83 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ad29dacd9e4857b3-3" n="d5dc57cb">
            <seg n="75bc29c0">
              Herr talman! Regeringens mineralstrategi fokuserar på fem olika
              strategiska områden och elva åtgärdsområden. Det är 19 olika konkreta
              uppdrag som har delats ut. Att det här ska ske i samklang med
              andra näringar och med de olika orterna, regeringen och branschens
              aktörer är en självklarhet. Annars kommer man aldrig att få till
              det.
            </seg>
            <seg n="18031630">
              Varför inte ärendet hamnade i kammaren är helt enkelt därför
              att mineralstrategin inte har med lagstiftning att göra i det
              här läget. Däremot kan det vara så att många av de saker som initieras,
              de här 19 åtgärderna och uppdragen som har gått ut, kan leda till
              att det kommer att bli ny lagstiftning längre fram.
            </seg>
            <seg n="da3c2043">
              Jag tror därför att vi ska hejda oss lite grann på den punkten.
            </seg>
            <seg n="1a37780e">
              Att bygga attraktiva städer och samhällen är otroligt viktigt
              för de här orterna. Det är inte bara viktigt att bygga attraktiva
              orter som det är trevligt att bo på. Man ska även kunna göra annat,
              så kompletterande näringar är viktiga.
            </seg>
            <seg n="80d44ca2">
              Här har dels staten, dels regionerna ett stort ansvar att få
              näringar att växa upp parallellt med gruvnäringen. Fallet Kiruna
              är ett jättebra exempel där man nu ser hur besöksnäringen växer,
              till stor del tack vare att det är drag i gruvnäringen. Man kan
              alltså växeldra varandra och göra varandra starkare.
            </seg>
            <seg n="ebc47349">
              Fler sådana exempel måste till i andra näringar, och då tror
              jag att dialog och samverkan med aktörerna som finns med är vägen
              fram.
            </seg>
          </u>
          <note type="speaker" n="9bd2c3c3">
            Anf. 84 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-6975488a9f7176da-2" n="ad629953">
            <seg n="e2946093">
              Herr talman! Det är självklart så som Johansson säger, att näringar
              på orterna ger vissa synergieffekter som är positiva, men Johansson
              borde väl också förstå att när det gäller besöksnäringen måste
              man ha ett samhälle som kan svara med samhällsservice som är utvecklad,
              där det finns boende för de turister som kommer och så vidare.
              I dag finns inte den möjligheten.
            </seg>
            <seg n="7a56d0bd">
              Jag blir mäkta förvånad när Johansson säger att det inte är lagstiftning
              som behövs i första hand i den här mineralstrategin. Jag ska säga
              att när det gäller de gruvorter som nu håller på att byggas upp
              är det just lagstiftning som behövs. Man behöver se över regelverk.
              Man behöver titta över hur kommunerna kan få den hjälp som behövs
              för att dessutom veta var de ska söka sig för att få till stånd
              en lagändring.
            </seg>
            <seg n="d709ffd4">
              Det är väl självklart att mineralstrategin handlar om lagstiftning,
              och därför borde den ha funnits i riksdagen för diskussion och
              debatt om vad vi behöver göra för att exempelvis Kiruna ska kunna
              klara av att riva de enormt stora fastighetsbestånden mängder
              av skolor, hälso- och vårdcentraler som finns etcetera.
            </seg>
            <seg n="7b0bfc6f">
              Det är sådana kostnader och sådana lagmässiga spetsfundigheter
              som finns. Vi i riksdagen måste se över detta så att det blir
              möjligt för samhällena att utvecklas. Vi är lagstiftarna, Johansson.
              En sådan här form av departementsskrivelse är oerhört olycklig.
            </seg>
          </u>
          <note type="speaker" n="cb7f59b1">
            Anf. 85 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ad29dacd9e4857b3-4" n="d5dc57cb">
            <seg n="f55aa4c0">
              Herr talman! Mineralstrategin var inte föremål för lagstiftning.
              Däremot kan de åtgärder som vidtas som en följd av de 19 uppdrag
              som har getts leda till lagstiftning. Det var det jag sade.
            </seg>
            <seg n="46c13b1f">
              Om vi tittar på mineralstrategin, och jag rekommenderar Åström
              att läsa den, ser vi att det finns väldigt mycket som pekar på
              ett tydligare och effektivare regelverk, kopplat till stad, stadsomvandling,
              stadsbyggnation och även på miljösidan och tillstånd för gruvprocessen.
              Det är oerhört viktiga områden.
            </seg>
            <seg n="2d72d377">
              Karin Åström kommer in på Kiruna och stadsomvandlingen. Det kan
              vara så att det behöver ändras både i lagar och förordningar kopplat
              till denna omvandling. Men i huvudsak är det LKAB:s ansvar. LKAB
              tar vinsterna. Det har regeringen sagt tydligt. Om man behöver
              flytta en skola är jag inte säker på att man behöver genomföra
              en lagändring, utan jag tror nog att det är så att LKAB får öppna
              plånboken och betala ur sin balansräkning.
            </seg>
          </u>
          <note type="speaker" n="958bb2ee">
            Anf. 86 EVA FLYBORG (FP):
          </note>
          <u who="eva_flyborg_45b8be" xml:id="i-ace836ac37823c4c-0" n="b3ec5014">
            <seg n="3893266e">
              Herr talman! Så var det dags att åter borra oss ned i något av
              det mest grundläggande vi har, det vill säga vår berggrund och
              de mineraler som finns där. Det är ingen överdrift att säga att
              gruvindustrin, tillsammans med andra viktiga branscher, har hjälpt
              till att bygga hela vårt lands välstånd.
            </seg>
            <seg n="1e3d8191">
              Sverige är rikt på naturtillgångar av olika slag som vi också
              använder oss av. Mineralbrytning och gruvverksamhet innebär självfallet
              ingrepp i vår natur, men vi har en stark och bra lagstiftning
              på området som hela tiden har uppdaterats med starkare och bättre
              skydd för miljön.
            </seg>
            <seg n="e518b73b">
              Lagstiftningen ska också tillgodose många olika intressen samtidigt,
              vilket inte alltid är så enkelt. Avvägningen gäller markägarens,
              statens och näringslivets intressen och också allmänna miljöhänsyn.
              Allt det här ska samsas, trots alla dessa inneboende konflikter.
              Samhällsintresset av att mineraler kan brytas och tas till vara
              över huvud taget har bedömts vara ett så starkt allmänt intresse
              att grundlagens förutsättningar för ingrepp i markägarnas rätt
              är uppfyllda.
            </seg>
            <seg n="562df8de">
              Under de senaste åren har företagen, enligt ansökningarna till
              SGU, i första hand letat efter guld. Därefter kommer järn, koppar
              och zink. Dessutom finns ett starkt ökat intresse för så kallade
              REE, sällsynta jordartsmetaller. Dessa metaller används ofta i
              ny teknik, till exempel i katalysatorer, mobiler, specialmagneter
              i hybrid- och elbilar, vindkraftverk och solceller.
            </seg>
            <seg n="ee2be09d">
              Kina har dominerat utvinningen av dessa och dessutom den globala
              handeln. Den snabba tillväxten i Kina resulterar i en ökande egen
              efterfrågan, vilket minskar deras möjligheter att exportera metallerna
              till oss andra. Det innebär att det behövs fler leverantörer för
              den övriga världen, inte minst för oss här i Sverige och i EU
              totalt. Det bidrar i sin tur till det växande intresset för prospektering
              efter dessa metaller i Sverige, vilket inte är helt okomplicerat.
              I takt med till exempel att allt fler vindkraftverk byggs i Sverige
              ökar efterfrågan på sällsynta jordartsmetaller kraftigt. Enligt
              beräkningar kan det gå åt flera tiotals ton neodym om året. Dessa
              ska också brytas, och neodym innehåller även radioaktivt torium
              och uran. Det kanske är bra att veta för dem som hyllar vindkraften
              och samtidigt vill förbjuda uranbrytning.
            </seg>
            <seg n="7137851d">
              Herr talman! EU använder ca 30 procent av den globala produktionen
              av metaller, men den egna produktionen är så låg som 3 procent.
              Det gör oss beroende av import på ett vanskligt sätt. Därför har
              kommissionen nu satt i gång ett innovationspartnerskap där Sverige
              ingår, och ett arbete med sju EU-ministrar har satts i gång.
            </seg>
            <seg n="74806443">
              Herr talman! Frågan om uran, som tagits upp av tidigare talare,
              kan tyckas något laddad. Vi ska komma ihåg att uran förekommer
              naturligt i jordskorpan och ofta tillsammans med andra metaller
              såsom järn, koppar, guld och de sällsynta jordartsmetallerna som
              jag tidigare talade om. Strålningsegenskaperna i berggrunden används,
              även om de är låga, i samband med prospektering. Uran kan därmed
              sägas visa vägen till andra fyndigheter, nästan som en modern
              skattkarta. Parallellt med uranet, hand i hand, sida vid sida,
              ligger i berggrunden alltså de ämnen som är nödvändiga för till
              exempel vindkraften och kärnkraften.
            </seg>
            <seg n="887aab75">
              Herr talman! Näringsutskottet har vid flera tillfällen under
              de senaste åren tagit ställning till motioner om förbud mot prospektering
              eller brytning av uran. Det är ingen ny fråga. Utskottet har konsekvent
              avstyrkt motionerna och bland annat konstaterat att prospektering
              som omfattar uran är värdefull då den, som jag sade tidigare,
              ökar möjligheten att finna andra brytvärda mineraler. Vidare har
              vi påpekat gemensamt att en vetorätt mot uranprospektering i praktiken
              skulle vara utan betydelse, då det är oundvikligt att finna uran
              när man söker efter andra mineraler. Mineralerna tar ingen hänsyn
              till regler eller gränser, de bara är.
            </seg>
            <seg n="a648ad79">
              I Sverige får särskild uranbrytning med tillhörande processer
              inte ske utan tillstånd utfärdade enligt minerallagen, miljöbalken
              och kärntekniklagen. En miljökonsekvensbeskrivning ska bifogas
              en ansökan enligt samtliga tre lagar. Dessutom finns det kommunala
              vetot, som vi har hört om här tidigare, som är mycket starkt.
              Regeringen måste också ge sitt tillstånd och likaså Strålsäkerhetsmyndigheten.
            </seg>
            <seg n="35bdc47a">
              Vi har inte bara hängslen och livrem på oss, herr talman. Vi
              har också gummistövlar, sydväst, regnkappa och gummiraka. Det
              finns därför inget behov av ett generellt brytningsförbud mot
              uran.
            </seg>
            <seg n="9cf8b8b4">
              Herr talman! Sverige har en stor potential för fynd och utvinning
              av malmer och kritiska mineraler. Betydelsen av och tillgången
              på råvaror står högt på den politiska dagordningen över hela världen,
              också i EU. Några av de största industrisatsningarna i vårt land
              görs i dag inom gruvnäringen. Det bidrar, som vi har hört här
              tidigare, till nya jobb, tillväxt, utveckling och framtidstro.
              Det är mycket bra, men det måste samtidigt ske med hänsyn tagen
              till människor och natur.
            </seg>
            <seg n="75151cd2">
              Utnyttjande av våra naturresurser ställer krav på varsamhet mot
              miljö och människors hälsa. Minerallagen ska därför värna det
              allmänna intresset av att värdefulla mineraler kan tas till vara
              på ett effektivt och ändamålsenligt sätt. Att exploateringen sker
              på ett hållbart sätt säkerställs bland annat genom att verksamheterna
              prövas enligt gällande miljölagstiftning. Miljöbalken och minerallagen
              ska tillämpas parallellt, men försiktighetsprincipen gäller alltid.
            </seg>
            <seg n="e64f08b0">
              Historiskt har vi i Sverige ofta använt oss av våra gruvor för
              att klara rikets affärer, våra skulder eller för att betala pant.
              Det gällde inte minst när vi betalade lösen för Älvsborgs fästning
              utanför Göteborg som danskarna olyckligtvis tog år 1570. Sverige
              betalade 150 000 silvermynt i lösen. Det var på den tiden när
              hela Sveriges omsättning var 450 000. Det får vi tacka särskilt
              för att man löste i Göteborg.
            </seg>
            <seg n="15c62940">
              Det är väl dessutom få saker som är så starkt förknippade med
              Sverige som Falu rödfärg och en röd liten stuga med vita knutar.
              Falu rödfärg kommer från Falu koppargruva. Av röd järnoxid, vatten
              och rågmjöl får man Falu rödfärg, som flera av oss säkert har
              använt med varierande framgång på våra sommarstugor. Det är två
              exempel på hur gruvnäringen genom historien har satt sin prägel
              på hela Sverige.
            </seg>
            <seg n="3e552946">
              Herr talman! Sverige är en erfaren och mycket kompetent gruvnation.
              Den svenska gruvnäringen är en framtidsbransch där modern teknik
              samsas med en ansvarsfull politik. De mycket högt ställda miljö-
              och säkerhetskraven gör att gruvdrift passar Sverige mycket väl.
              Det är dessutom mycket tillfredsställande att se att satsningarna
              kommer kommunerna i norra Sverige till godo med ökat antal arbetstillfällen
              och högre kommunala intäkter där sådana satsningar sker. En ökad
              framtidstro är märkbar och ytterst välkommen.
            </seg>
            <seg n="9f07d7c9">
              Regeringen har helt nyligen fattat beslut om en sammanhållen
              mineralstrategi, som vi hörde om tidigare. Syftet är att arbeta
              gemensamt med näringen, akademin och forskningen så att Sverige
              fortsätter att utvecklas som EU:s ledande gruvnation. Regeringen
              har också avsatt totalt 50 miljoner fram till år 2016 för genomförandet
              av strategin, och det tycker jag är mycket bra. Ett nationellt
              mineralforum har också inrättats som stöd och motor i det fortsatta
              arbetet med strategin.
            </seg>
            <seg n="65fc8f94">
              Låt mig bara avslutningsvis nämna vilka områden det är som man
              nu vill profilera och prioritera.
            </seg>
            <seg n="2380ca6f">
              De strategiska områdena innehåller:
            </seg>
            <seg n="eaf5799c">
              Herr talman! Vi vill fortsätta att utveckla Sverige som en ledande
              gruvnation, inte avveckla den.
            </seg>
          </u>
          <note n="8559fa65">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="8153ae94">
            Anf. 87 KENT PERSSON (V) replik:
          </note>
          <u who="kent_persson_8dd737" xml:id="i-30051808a240b3e4-0" n="fbee8104" next="i-411b7294fab5ffc9-0"/>
          <note n="f5968cf5">
            Herr talman! Tack, Eva Flyborg, för ditt anförande och ditt inlägg
            i debatten.
          </note>
          <u who="kent_persson_8dd737" xml:id="i-411b7294fab5ffc9-0" n="fbee8104" prev="i-30051808a240b3e4-0">
            <seg n="bb2eb399">
              Jag känner igen en del av det som Eva har tagit upp, nämligen
              uranbrytning och uranprospektering. Du sade att det inte går att
              ha ett förbud mot prospektering, därför att när man ändå är ute
              och prospekterar hittar man uran, och så kan vara fallet. Men
              skillnaden är att när Vänsterpartiet talar om uran och uranprospektering
              gör vi det utifrån att det ska föregås av en förstahandsansökan,
              att man talar om vad det i första hand är man letar efter, för
              att man ska få tillstånd eller inte. När det gäller diamant, olja
              och någonting mer är man nämligen tvungen att ange detta i första
              hand. Gör man inte det får man inte prospektera. Vi menar att
              samma sak kan gälla för uran.
            </seg>
            <seg n="5500e3a9">
              För oss i Vänsterpartiet är det självklart att vi vill ha ett
              förbud mot prospektering av uran och uranbrytning, eftersom vi
              vill avveckla kärnkraften. Jag kan förstå att det här är helt
              okej för er i Folkpartiet att bryta uran, eftersom ni vill bygga
              ny kärnkraft. Det ställningstagandet respekterar jag givetvis.
              Men det går att förbjuda det.
            </seg>
            <seg n="e6add22b">
              Du talar om gummistövlar, regnrock, säkerhetsväst och mössa,
              att ni har ett säkerhetstänk först, och ändå vill ni tillåta prospektering
              av uran. Det håller inte.
            </seg>
          </u>
          <note type="speaker" n="60245766">
            Anf. 88 EVA FLYBORG (FP) replik:
          </note>
          <u who="eva_flyborg_45b8be" xml:id="i-ace836ac37823c4c-1" n="b3ec5014">
            <seg n="64aa6d3a">
              Herr talman! En stor del av mitt anförande försökte jag koncentrera
              mig på att berätta hur det ser ut rent praktiskt. Vi har diskuterat
              de här frågorna vid många tillfällen här i kammaren, i utskottet
              och på andra ställen. Rent konkret och rent praktiskt, utanför
              denna kammare, uppe i Malmberget, runt om i Sverige, i vår berggrund,
              i graniten, i skiffer, vad du vill, ligger mineralerna blandade
              huller om buller. Det finns inga särskilda fack där det ligger
              lite guld. Det finns inget annat fack där det ligger lite zink
              och tredje och fjärde med någonting annat, uran till exempel.
              De ligger huller om buller, och man bryter hela berget, hela malmen,
              och sedan utvinner man de olika mineralerna. Så ser det ut rent
              faktiskt.
            </seg>
            <seg n="20a2338b">
              Därför går det inte att ha ett förbud mot prospektering av uran,
              för det kommer att följa med när du prospekterar och letar efter
              andra saker.
            </seg>
            <seg n="e9135d4a">
              Dessutom är ofta, som jag försökte berätta, den radioaktiva signal
              som uran har ganska låg, men den finns och visar ofta vägen till
              guld, zink och andra mineraler som är brytvärda just därför att
              de ligger någorlunda tätt ihop i områdena. Så är naturen formad.
              Den ordningen kan inte Vänsterpartiet göra om, inte heller Folkpartiet.
              Det går inte att förbjuda. Det är ett mycket kraftfullt slag i
              luften att förbjuda prospektering av ett enskilt ämne.
            </seg>
          </u>
          <note type="speaker" n="c7315571">
            Anf. 89 KENT PERSSON (V) replik:
          </note>
          <u who="kent_persson_8dd737" xml:id="i-cd41bb445b0d52fb-3" n="fbee8104">
            <seg n="945686e3">
              Herr talman! Jag delar inte din uppfattning. Eftersom det går
              att göra det när det gäller andra mineraler går det givetvis att
              göra i fråga om uran. När det gäller uran och uranbrytning har
              vi historiska belägg för att det är en miljöfarlig verksamhet.
              Det vet Eva Flyborg som har sett hur det ser ut nere i Ranstad.
              Alldeles nyligen var det ett läckage i Talvivaara i Finland från
              en damm i samband med gruvverksamhet. Där är det enormt förhöjda
              halter av uran i dammen.
            </seg>
            <seg n="e0b55948">
              Det här är alltså en i högsta grad miljöfarlig verksamhet. Det
              är därför den omgärdas av sådana säkerhetsbestämmelser där Strålskyddsmyndigheten
              har synpunkter. Trots det händer det olyckor. Trots det har vi
              utsläpp. Det är mot den bakgrunden man måste se vårt förslag om
              förbud mot prospektering. Letar du efter guld så letar du efter
              guld. Jag vet att man får med uran på köpet, men du ska ange vad
              det är för någonting. Det är det jag säger, ingenting annat. Det
              går givetvis att föra in det här i minerallagstiftningen.
            </seg>
            <seg n="8bec2352">
              Vi har olika utgångspunkter. Ni vill tillåta brytning, och vi
              säger nej. Av det att vi säger nej till uranbrytning följer givetvis
              att vi inte heller behöver prospektera efter uran.
            </seg>
          </u>
          <note type="speaker" n="8b6f2bf1">
            Anf. 90 EVA FLYBORG (FP) replik:
          </note>
          <u who="eva_flyborg_45b8be" xml:id="i-ace836ac37823c4c-2" n="b3ec5014">
            <seg n="2443db1b">
              Herr talman! Problemet är att man inte kan förbjuda detta därför
              att allt hänger ihop. Om man säger nej till att prospektera efter
              till exempel uran hittar man inte heller de andra mineralerna.
              Ett sådant förbud innebär i förlängningen, det som oppositionen
              står för men inte säger eller inte vill säga, i stort sett slut
              för svensk gruvverksamhet, för mineralerna ligger huller om buller
              i naturen, i berggrunden.
            </seg>
            <seg n="ca6e350e">
              Här kan vi stifta lagar och ändra lagar, men inte ens Vänsterpartiet
              kan ändra naturlagarna, Kent Persson. Där går väl ändå gränsen.
              Det ni föreslår har ingenting med verkligheten att göra. Det är
              ett politiskt ställningstagande, absolut, och det respekterar
              jag, precis som Kent Persson respekterar vår hållning. Så måste
              det vara. Men talar du om att det är ett politiskt ställningstagande
              som inte har någon som helst förankring i verkligheten utan snarare
              är en del av det publika, det vill säga att folk ska tro att här
              går det att göra någonting med kraftfulla åtgärder? Det går inte,
              och det måste även Kent Persson veta om. Men det låter bra så
              långt kan jag hålla med.
            </seg>
            <seg n="0b0b1b58">
              Naturlagarna kan vi inte ändra i Sveriges riksdag, utan dem får
              vi hålla oss ifrån.
            </seg>
          </u>
          <note type="speaker" n="dbfdf820">
            Anf. 91 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-6975488a9f7176da-3" n="ad629953">
            <seg n="aa9a63f7">
              Herr talman! Det är alltid intressant att debattera uranfrågan
              med Eva Flyborg. Vi har gjort det under ett antal år, och vi kan
              konstatera att trycket efter uranprospektering i våra skogar och
              marker fortfarande är stort. Dessutom kan jag tycka att just uran
              är av extra starkt nationellt intresse när vi pratar om naturtillgångar.
              Jag säger bara Oviken. Människor som finns i Jämtland runt Oviken
              lever med oron att det kommer att bli uranbrytning där. Brytningskoncessionen
              är inlämnad, och processerna pågår. Man har kommit en bit på väg.
            </seg>
            <seg n="ff645264">
              Vi tycker att den enda rimliga vägen i dagsläget är att förbjuda
              brytning av uran. Vi är helt övertygade om att detta är det enda
              riktiga. Döm om min förvåning när jag på frågestunden den 14 februari
              i kammaren hörde näringsministern säga detsamma. Hon tyckte detsamma
              på en fråga från Vänsterpartiets partiordförande Jonas Sjöstedt.
              Hon säger nej till uranbrytning. Han ställde om frågan flera gånger
              för att få klara besked om näringsministern kommer att säga nej
              till uranbrytning när tillåtlighetsprövning för en urangruva ligger
              på regeringens bord. Hon svarade: Mitt ord står fast, det är nej.
            </seg>
            <seg n="f90b4541">
              Jag undrar: Hur tänker Folkpartiet i denna fråga?
            </seg>
          </u>
          <note type="speaker" n="33ccee5f">
            Anf. 92 EVA FLYBORG (FP) replik:
          </note>
          <u who="eva_flyborg_45b8be" xml:id="i-ace836ac37823c4c-3" n="b3ec5014">
            <seg n="6d5c804c">
              Herr talman! Det är spännande, men jag ska inte ge mig in på
              att föregripa regeringens beslut och interna diskussioner. Jag
              förutsätter att vi håller oss till den överenskommelse vi har.
              Där kommer ett sådant här tillstånd att prövas enligt de lagar
              och förordningar som vi har. Det enda jag vet är att vi gemensamt
              har sagt att vi kommer att stå upp för den gemensamma överenskommelse
              som omfattar även detta. Så det ska nog gå bra.
            </seg>
            <seg n="c8ded226">
              I det anförande som Karin Åström höll tidigare tog hon inte upp
              uran och vad man ska ha det till. Prospekteringsförbud tror jag
              inte att Socialdemokraterna står för, för det har väl Socialdemokraterna
              insett inte går. Hur tror ni att brytningsförbud påverkar hela
              gruvindustrin när man inte kan låta bli att få med uran? Hur har
              ni tänkt klara ut det?
            </seg>
            <seg n="a47c83d6">
              En annan sak som jag har funderat på är de sällsynta jordartsmetallerna.
              Att Vänsterpartiet säger nej till uranbrytning för att man är
              mot kärnkraft kan ha en logisk koppling. Ni är för vindkraft till
              exempel men har inga problem med att REE bryts i andra länder
              med gigantiska miljöförstöringar. Det tycker jag inte alls att
              man har kopplat till ansvarstagande, som man kanske borde göra.
              Det vore intressant att höra från Karin Åström om det finns en
              sådan diskussion hos Socialdemokraterna. Ska man tillåta REE-brytning
              i Sverige på något annat sätt, eller är man nöjd med det sätt
              på vilket det görs i andra länder?
            </seg>
          </u>
          <note type="speaker" n="769635fc">
            Anf. 93 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-6975488a9f7176da-4" n="ad629953">
            <seg n="d36f77ab">
              Herr talman! Jag tycker att det här med uran är en högst viktig
              fråga som vi behöver reda ut mellan oss och regeringspartierna.
              Var står ni egentligen när det gäller uranbrytning? Näringsministern
              har varit väldigt tydlig här i kammaren och sagt att hon kommer
              att rösta nej när ärendet ligger på regeringens bord och man gör
              tillåtlighetsprövningen, alltså den yttersta prövningen. Jag är
              oerhört intresserad, och det tror jag att alla väljare i Sverige
              är, av att veta: Hur kommer Folkpartiet att ställa sig i frågan
              när näringsministern har sagt nej till urangruva?
            </seg>
            <seg n="723e35ac">
              Sedan vill jag förtydliga att jag tycker att det är oerhört olyckligt
              att regeringens mineralstrategi endast presenteras i form av en
              departementsskrivelse som inte kommer tillbaka till riksdagen
              så att vi får en möjlighet att här i kammaren föra ett resonemang
              och en diskussion över vilka lagförändringar vi behöver göra.
              Och då är den här frågan som vi diskuterar just nu, förbud mot
              uranbrytning, oerhört viktig.
            </seg>
            <seg n="1558593b">
              Jag ställer frågan till Flyborg igen: Hur ser Folkpartiet på
              frågan nu när näringsministern har sagt nej till uranbrytning?
              Säger ni fortfarande ja till urangruvor?
            </seg>
          </u>
          <note type="speaker" n="4514e793">
            Anf. 94 EVA FLYBORG (FP) replik:
          </note>
          <u who="eva_flyborg_45b8be" xml:id="i-ace836ac37823c4c-4" n="b3ec5014">
            <seg n="4108ce82">
              Fru talman! Det finns ett generellt förhållningssätt till detta
              från de fyra allianspartierna, och det håller vi oss till. Vi
              säger att om eller när det kommer in en ansökan ska vi titta på
              den enligt alla de säkerhetsföreskrifter och andra saker som finns.
              Det är inte mer än så. Det är egentligen inte värre än någon annan
              gruva i den delen. Den ska behandlas som alla ansökningar.
            </seg>
            <seg n="8537619c">
              Man kan undra varför man biter sig fast så vid detta med uran.
              Sverige har ungefär 1 procent av det brytvärda uranet. Det är
              inte särskilt mycket. Värdena i sig är ganska låga. Det finns
              en oro där ute som man ska ta på stort allvar, men jag tycker
              att det sätt som oppositionen hanterar de här frågorna på egentligen
              bara gör saken värre genom att man underblåser oron och inte talar
              om att uran redan finns i berggrunden. Det bryts redan uranmineraler
              i de gruvor vi har i dag. Det tas om hand redan i dag, men inte
              på ett sådant koncentrerat sätt eller med de processer som en
              urangruva skulle medföra. Så långt är jag helt med. Men man behöver
              inte underblåsa den rädsla som finns ute i samhället.
            </seg>
            <seg n="ffc75df7">
              Man ska i stället tala om vad det här innebär och att vi har
              sådana miljölagar och andra lagar som reglerar detta så noga och
              på ett så bra sätt att det aldrig kommer att vara någon som fattar
              beslut om inte alla de högt ställda krav och förväntningar som
              finns uppfylls.
            </seg>
            <seg n="a7a51bcf">
              Jag ser verkligen fram emot att vi får diskutera gruvstrategin
              mer. Jag tror inte att vi behöver göra det i plenum i kammaren,
              utan det kan vi ta i de olika delar som kommer fram. Jag har ett
              förslag, och det är att vi i utskottet begär att få de olika delarna
              till oss så att vi där i utskottet också kan fördjupa vår kunskap
              om det och föra in värdefull kunskap som kommer från hela landet,
              inte minst från er som bor i norra Sverige.
            </seg>
          </u>
          <note type="speaker" n="0d3ce5d7">
            Anf. 95 HELENA LINDAHL (C):
          </note>
          <u who="helena_lindahl_7452bc" xml:id="i-aa081bd5dcb2cc4a-0" n="152be131">
            <seg n="795c723a">
              Fru talman! Tiderna är goda för den svenska gruvnäringen. Det
              har vi hört från ett flertal talare i dag, och det stämmer. Baserat
              på 2011 års siffror är Sverige världens elfte största järnmalmsproducent
              och världens åttonde största järnmalmsexporterande land.
            </seg>
            <seg n="c74d3cd0">
              Runt om i Sverige öppnar nu nya verksamheter. Prognoser från
              SGU, det vill säga myndigheten Sveriges geologiska undersökning,
              pekar på att vi fram till 2020 kan ha fördubblat antalet gruvor.
              I Svemin, gruvnäringens egen branschorganisation, talar de om
              en tredubbling av tillväxten i gruvnäringen. Det är jätteroligt
              att höra. Det skapar jobb i de delar av Sverige där jobben behövs
              som mest. Det innebär miljardinvesteringar på orter där investeringarna
              har lyst med sin frånvaro i många år.
            </seg>
            <seg n="9c7a5fe3">
              Men gruvnäringens expansion skapar såklart också utmaningar och
              problem. Hur ska vi hinna med att bygga bostäder, förskolor eller
              vägar i samma takt som samhället växer? Hur undviker vi fly-in
              och fly-out-situationer? Det är som sagt problem, men det är ändå
              bättre med de här utmaningarna än det motsatta. Det var inte länge
              sedan som man lite raljant sade: Siste man i Pajala släcker lyset.
              Så säger man inte längre.
            </seg>
            <seg n="80e0cb15">
              Vi ser också att gruvnäringen, i takt med expansionen, alltmer
              finns med i samhällsdebatten. Vi har sett manifestationer, en
              lång rad artiklar och inslag i tv där människor uttrycker oro
              för vad som ska hända med deras mark, med miljön och med Sveriges
              mineraltillgångar. Vi måste ha respekt för den oron.
            </seg>
            <seg n="399dec7b">
              I grunden är det jättebra att vi debatterar och diskuterar hållbarhetsfrågor.
              Men jag delar inte bilden av att utländska företag kommer till
              Sverige, plundrar landet på dess naturtillgångar och för vinsten
              utomlands.
            </seg>
            <seg n="1a5c02ac">
              Jag tror inte, som Vänsterpartiets Jonas Sjöstedt, att lösningen
              stavas gruvskatt. För inte så länge sedan föreslog Sjöstedt en
              gruvskatt på 10 procent. Som centerpartist ser jag gärna att man
              ser över möjligheterna till olika former av återföring av de vinster
              som kommer från naturresurser. Det kan likaväl handla om gruvor
              som om vatten- och vindkraft, men den debatt om gruvskatt som
              nu förs ligger på en helt annan nivå.
            </seg>
            <seg n="9a801043">
              Debatten handlar om en kraftigt höjd statlig avgift. Och för
              att vara rakt på sak tror vi inte på Vänsterpartiets lösning som
              innebär kraftigt höjda skatter för gruvbrytning. Det skulle leda
              till mindre investeringar och färre jobb på landsbygden. Vi anser
              att den typen av beskattning utan konsekvensanalyser varken kommer
              att gynna jobben på landsbygden eller lokalsamhällena.
            </seg>
            <seg n="d57df17a">
              I mångt och mycket bygger den debatt som vi nu ser på en bristande
              samsyn kring hur det faktiskt ser ut. Utländskt ägda företag betalar
              skatt i Sverige. Företagens etablering skapar skatteintäkter till
              staten, och i etableringsfasen skapas en mängd arbetstillfällen
              för underleverantörer och entreprenörer. Svenska privatpersoner
              kan inneha aktier i de utländskt registrerade företagen, och på
              så sätt stannar delar av vinsten i Sverige.
            </seg>
            <seg n="7480d239">
              Låt mig vara tydlig. Även om en stor del av oron bygger på bristande
              fakta är det viktigt att ta den på allvar. Det gäller oss här
              i riksdagen, och det gäller regeringen men också näringen, som
              har en stor roll i att tydliggöra och visa på de faktiska förhållandena.
            </seg>
            <seg n="398ff8f0">
              Fru talman! För en dryg månad sedan presenterade näringsminister
              Annie Lööf Sveriges mineralstrategi. Den har tagits fram tillsammans
              med olika organisationer, myndigheter och branschföreträdare.
              Den är viktig och efterlängtad och ger oss fler verktyg att möta
              en växande gruvnäring.
            </seg>
            <seg n="656491d2">
              I dag har vi 16 gruvor i drift i Sverige, och i verksamheten
              jobbar det ungefär 6 000 personer. Efterfrågan på metaller och
              mineraler är stor i världen. Det handlar om material som finns
              till exempel i våra mobiler, i vindkraftverk, i broar och i hus.
            </seg>
            <seg n="907760c4">
              Vi ser att den svenska malmproduktionen ökar, och den kommer
              att öka de kommande åren. Förutom att det här kommer att kunna
              ge fler arbetstillfällen finns det en del utmaningar. Det finns
              saker som måste förbättras och ses över. Användandet av våra naturresurser
              måste vara hållbart och stå i samklang med miljön, naturen och
              kulturen.
            </seg>
            <seg n="7beb6b4a">
              I mineralstrategin finns det 19 åtgärdspunkter. Här kommer man
              bland annat att titta på hur man kan ta fram en vägledning för
              samråd mellan ren- och gruvnäring, se vilka hinder som finns för
              ökad bostadsproduktion i samband med gruvetableringar som några
              här också var inne på, få fler att intressera sig för att arbeta
              inom gruvnäringen, kartlägga hur attraktivt Sverige är att investera
              i som gruvland och titta på hur man kan snabba på tillståndsprocesser
              som i dag tar alldeles för lång tid.
            </seg>
            <seg n="9d271efd">
              Sveriges mineralstrategi kommer att stärka Sverige. Utöver de
              åtgärder som presenteras i strategin ska man inte glömma bort
              allt som görs i forskningspropositionen, där gruv- och mineralnäringen
              särskilt lyfts fram.
            </seg>
            <seg n="bf9127d3">
              Vi ska också komma ihåg att regeringen har investerat i infrastruktur
              för att möta gruvnäringens expansion. Genom infrastrukturpropositionen
              avsattes medel för att bygga fler mötesplatser på till exempel
              Malmbanan. Vi förstärker vägen i Pajala för att möta det kommande
              transportbehovet. Det sker också investeringar i infrastruktur
              för gruvnäringen i Bergslagen.
            </seg>
            <seg n="54e8171f">
              Sverige har genom Nordiska ministerrådet lanserat projektet Nordmin,
              som ska bli ett nordiskt expertnätverk inom gruv- och mineralnäringen.
              Centret kommer att placeras vid Luleå tekniska universitet.
            </seg>
            <seg n="a84e23ab">
              I budgeten för 2013 tillförde vi resurser till mark- och miljödomstolar
              och miljöprövningsdelegationer för att korta ledtiderna vid miljötillståndsprocesser.
              Det är en mycket efterlängtad åtgärd från näringens sida.
            </seg>
            <seg n="dc29292d">
              Jag skulle också vilja nämna att vi har utrett vissa frågor i
              minerallagen.
            </seg>
            <seg n="ad5ff4c0">
              Tanken är att få fram bättre information vid undersökningstillstånd.
              Vi vill inte att det skapas extra administrativa pålagor för företagen,
              men vi tycker att det är oerhört viktigt att ta människors oro
              för vad som ska hända med deras mark när gruvnäringen expanderar
              på allvar. Här kan näringen göra mer för att vara ännu tydligare
              i sin information och kommunikationen. Utredningen är ute på remiss.
            </seg>
            <seg n="807a3730">
              Fru talman! För mig som centerpartist är det viktigt att beslut
              fattas så nära människorna som möjligt. Jag kan säga att jag tycker
              att det är synd att vi inte har ett nationellt förbud mot uranbrytning.
              Men jag ska också säga att jag känner mig trygg med det kommunala
              vetot. Tack och lov har vi det kommunala vetot.
            </seg>
            <seg n="0c28ebd4">
              Uran har inte brutits i Sverige sedan 60-talet, och det känns
              bra att det är människorna i de berörda bygderna som får avgöra
              om de vill ha brytning eller inte. I dag verkar det inte finnas
              något större intresse för uranbrytning, varken bland medborgare
              eller bland kommunpolitiker i de kommuner som har uranfyndigheter.
            </seg>
            <seg n="05676d5c">
              Centerpartiet är en del av Alliansen och har i dagsläget inte
              fått igenom något uranbrytningsförbud på nationell nivå, även
              om vi skulle vilja det. Det finns inte med i energiöverenskommelsen.
              Det ligger i samarbetets natur att man inte får igenom alla frågor
              som man vill. Vi kommer att jobba för att få igenom det på sikt,
              och det i Alliansen. Därför vill jag vara tydlig med att vi inte
              kommer att rösta för några motioner som oppositionen har väckt
              i den här frågan.
            </seg>
            <seg n="b84f8b43">
              Fru talman! Nu är skiffergasen på tapeten, och många tror att
              den kommer att innebära stora politiska konsekvenser och påverka
              maktbalansen i världen. Vad är skiffergas? Ja, egentligen är det
              naturgas som är lagrad långt ned i marken och inbäddad i skiffer.
              Man har länge känt till förekomsten, men det har tidigare varit
              alldeles för dyrt att utvinna den. I USA har man börjat göra stora
              investeringar i just utvinning av skiffergas. Den är kontroversiell
              från miljösynpunkt eftersom man för att få upp gasen borrar djupt
              ned i backen, spräcker berget och pumpar ned stora mängder vatten,
              sand och en del kemikalier.
            </seg>
            <seg n="599f59da">
              Enligt vissa är investeringarna i den typen av gasutvinning en
              energirevolution som kan göra länder som USA mindre beroende av
              import av gas och olja. Förutom att det kanske blir prispress
              på olja och gas kommer Mellanösterns stora betydelse för världens
              energiförsörjning att minska. Även Ryssland kan få minskad betydelse
              som gasexportör, vilket nog i så fall påverkar deras möjligheter
              att använda energivapnet mot andra europeiska länder.
            </seg>
            <seg n="582d5c72">
              Det finns stora mängder skiffergas i världen. Utom USA är det
              Kina som sitter på den största reserven. I Europa har Sverige,
              Polen och Österrike de största skiffergasreserverna.
            </seg>
            <seg n="fd6f86eb">
              Tyvärr är utvinningen en stor nackdel för miljön. Det går åt
              alldeles för stora mängder vatten och kemikalier som sprutas ned
              under hårt tryck. Vill det sig riktigt illa kan föroreningar läcka
              ut i grundvattnet och borrhål som läcker metangas bidra till växthuseffekten.
              Jag gissar att USA ser möjligheten att bli i stort sett energioberoende,
              att inte vara beroende av länder som de inte har de bästa relationerna
              med. Det väger nog tyngre än miljökonsekvenserna, är jag rädd.
            </seg>
            <seg n="37fa613d">
              Jag och Centerpartiet är inte för en utvinning i Sverige då vi
              tycker att skiffergas är att ta ett steg bakåt i energiutvecklingen.
              Om vi är rädda om klimatet bör vi fortsätta på den inslagna vägen
              med förnybar energi. Det känns inte rätt att satsa på storskalig
              utvinning av något som vi inte vet mycket om och med tanke på
              de konsekvenser som kan följa av den typen av utvinning. Centerpartiet
              vill inte att vi ska bygga oss fast i mer fossilgas, utan vi vill
              bli fossilfria inom en generation.
            </seg>
            <seg n="77db0634">
              EU, USA:s motsvarighet till Naturvårdsverket och Kanada utreder
              för närvarande miljökonsekvenser, möjligheter och problem när
              det gäller utvinning av fossilgas. Trots vår skepsis är vi inte
              främmande för att invänta utredningen, då kunskapsnivån behöver
              bli högre.
            </seg>
          </u>
          <note type="speaker" n="a672002b">
            Anf. 96 KENT PERSSON (V) replik:
          </note>
          <u who="kent_persson_8dd737" xml:id="i-cd41bb445b0d52fb-4" n="fbee8104">
            <seg n="1cf640c6">
              Fru talman! Välkommen, Helena Lindahl, bland dem som tycker att
              uranbrytning ska förbjudas. Det är ett välkommet besked från Centerpartiet,
              som jag gläder mig åt. Men jag blir givetvis bekymrad när det
              kommer till omröstning i kammaren. Det finns en reservation med
              förslag om att förbjuda uranbrytning, men Helena Lindahl och Centerpartiet
              kommer inte att rösta för den. Snacka om hyckleri!
            </seg>
            <seg n="cff8c8da">
              Det fanns kritik från Helena mot Vänsterpartiets förslag om att
              höja mineralersättningen. Det är en mineralersättning, inte en
              skatt. Det är två helt skilda saker. Vi föreslår en höjning, och
              i betänkandet föreslår vi att regeringen ska återkomma med förslag
              om en höjning av den, ingenting annat. Sedan har vi utvecklat
              politiken ytterligare och sagt att ersättningen bör höjas till
              10 procent för att på så sätt ta tag i de utmaningar som Helena
              Lindahl tog upp i sitt anförande, dock utan att nämna vem som
              ska finansiera dessa utmaningar och hur.
            </seg>
            <seg n="c1a780f3">
              Med den höjningen vill vi att gruvägarna och gruvbolagen ska
              medverka till att finansiera ersättningen genom att bygga upp
              regionala fonder. Vi har en rad exempel på att gruvbolag kan smita
              undan sitt ansvar. Vi har två exempel i Västerbotten, som Helena
              Lindahl väl känner till, där skattebetalarna får stå för notan.
            </seg>
          </u>
          <note type="speaker" n="5418584f">
            Anf. 97 HELENA LINDAHL (C) replik:
          </note>
          <u who="helena_lindahl_7452bc" xml:id="i-aa081bd5dcb2cc4a-1" n="152be131">
            <seg n="0dada7ad">
              Fru talman! Kent Persson vet hur han ska leverera. Först stryks
              man medhårs, och sedan får man en kniv i ryggen. Det ingår väl
              i spelet, antar jag.
            </seg>
            <seg n="0ad94e26">
              Snacka om hyckleri, säger Kent Persson när det gäller Centerpartiets
              inställning till uranbrytning och hur vi ska hantera det i Sveriges
              riksdag. Ja, Kent Persson, jag tycker att det är bättre att man
              är rak och ärlig och säger som det är. Kent Persson vet mycket
              väl hur det ligger till, att Centerpartiet är en del av Alliansen,
              ett av fyra partier. Om vi samarbetar och har en energiöverenskommelse,
              som i detta fall, kan vi inte göra exakt som vi vill. Det innebär
              att vi faktiskt måste tugga i oss våra kompisars blodpudding i
              det här fallet ursäkta uttrycket.
            </seg>
            <seg n="34db1db9">
              Vi kommer att på sikt jobba i Alliansen för ett förbud, och fram
              till dess är vi mycket nöjda med det kommunala vetot. Vi tror
              nämligen på decentralisering. Vi tror på underifrånperspektivet.
              Vi tror att våra kommunpolitiker kan fatta rätt beslut.
            </seg>
          </u>
          <note type="speaker" n="119c404c">
            Anf. 98 KENT PERSSON (V) replik:
          </note>
          <u who="kent_persson_8dd737" xml:id="i-cd41bb445b0d52fb-5" n="fbee8104">
            <seg n="f37eff06">
              Fru talman! Skillnaden är att Centerpartiet har medverkat till
              att det finns möjligheter att bygga ny kärnkraft i Sverige, och
              nu säger de nej till uranbrytning. Det är okej att vi har mer
              kärnkraft i Sverige, men vi ska inte bryta uran här. Vem ska bryta
              det uranet? Ja, det är hyckleri, menar jag. Helena Lindahl säger
              att man ska vara öppen och ärlig och säger att hon varit det i
              denna fråga. På samma sätt är jag det. Jag tycker att Centerpartiets
              politik i den här frågan är rent och skärt hyckleri. Man kan inte
              både äta kakan och ha den kvar. Det är antingen eller.
            </seg>
            <seg n="f3a70c71">
              Låt mig återgå till mina frågor om mineralersättningen. Vem ska
              stå för den samhällskostnad som ökad gruvverksamhet innebär? Det
              är i grunden positivt; det vill jag säga. Det är egentligen jättebra.
              Frågan är bara vem som ska stå för det. Det är därför vi föreslår
              en höjning av mineralersättningen. Vi är helt övertygade om att
              det inte kommer att innebära att gruvverksamheten inte kan starta.
              Om den är så dåligt finansierad från början, då ska den inte starta.
            </seg>
            <seg n="17bc2001">
              Om vi gör en utblick över världen kan vi se att i de allra flesta
              länder med gruvverksamhet och gruvbrytning finns en beskattning
              av gruvverksamheten, en gruvskatt. Det vi talar om är en höjning
              av mineralersättningen. Australien är det mest extrema landet
              med 30 procent. Nu är den effektiva beskattningen förstås inte
              30 procent utan väsentligt lägre, men i alla fall. Sedan varierar
              det i olika länder, från 2 procent upp till 10 procent.
            </seg>
            <seg n="11bcb24e">
              Sverige är den enda nationen som inte har några krav på bolagen
              vad gäller delning av vinsterna.
            </seg>
          </u>
          <note type="speaker" n="7638eaa2">
            Anf. 99 HELENA LINDAHL (C) replik:
          </note>
          <u who="helena_lindahl_7452bc" xml:id="i-aa081bd5dcb2cc4a-2" n="152be131">
            <seg n="54f214fa">
              Fru talman! Centerpartiet har medverkat till att bygga ut ny
              kärnkraft, säger Kent Persson. Vad jag vet byggs det ingen ny
              kärnkraft i Sverige, Kent Persson. Däremot kan jag konstatera
              att det förnybara kraftfullt byggs ut. Om Kent Persson tycker
              att det är hyckleri att vi i Centerpartiet medverkar till en kraftfull
              utbyggnad av det förnybara, som i sin tur kan bidra till att fasa
              ut kärnkraften, får det stå för Kent Persson. Jag tycker att det
              är allt annat än hyckleri.
            </seg>
            <seg n="8783d543">
              När det gäller gruvskatten kan jag säga att vi i Centerpartiet
              är för ett slags återföring av vinster från naturresurser. Men
              vi har ju fler naturresurser. Vi har vattenkraft. Det finns kanske
              också möjligheter att titta på exempelvis vindkraft. Skulle man
              kunna få tillbaka någonting där när det gäller fastighetsskatt?
              Det är inte bara gruvorna.
            </seg>
            <seg n="aaed6381">
              Vi tittar på de här bitarna, men just en gruvskatt ställer vi
              oss frågande till. Vi tror att en sådan kraftig gruvskatt som
              Kent Persson föreslår, som är ett femtiofaldigande av den nuvarande
              gruvskatten, bara kommer att göra att färre kommer att söka sig
              till Sverige och etablera sig på landsbygden. Det är faktiskt
              risken.
            </seg>
            <seg n="ce4eb8d9">
              När det gäller gruvskatt i andra länder är det också viktigt
              att komma ihåg att man inte bara kan jämföra Sverige exakt med
              Finland eller Australien. Man måste också titta på gruvskatt i
              relation till exempel till arbetskraftskostnader, tillgång till
              riskkapital, etcetera. Det finns liksom en rad andra parametrar
              som man måste ta med och inte bara exakt jämföra procentsatsen
              länder emellan.
            </seg>
          </u>
          <note type="speaker" n="ef5690cb">
            Anf. 100 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-6975488a9f7176da-5" n="ad629953">
            <seg n="c9cb7820">
              Fru talman! Jag tycker att det är oerhört glädjande att vi i
              dag har fått besked från Centerpartiet och också från näringsministern
              tidigare att ni säger nej till uranbrytning. Det gläder mig. Jag
              kan förstå att det kan vara svårt att ta ställning för det i regeringssammanhang,
              men jag skulle vilja säga så här: Välkommen att rösta på vår reservation
              där vi föreslår lagstiftning som förbjuder uranbrytning. Välkommen
              till oss!
            </seg>
            <seg n="03e1cc89">
              Jag tänker fortsätta och ta upp frågan om själva mineralstrategin.
              Tidigare debatterade jag med Johan Johansson, Moderaterna. Då
              gällde det mer det ansvar som ligger i mineralstrategin. Jag vill
              särskilt peka på samhällsansvaret. I det inlägget tog jag upp
              situationen bland annat i Kiruna där man håller på att flytta
              en hel stad, vilket är oerhört unikt. Det har aldrig hänt tidigare.
              Det finns massor av komplikationer då det gäller lagregler som
              inte fungerar. Exempelvis äger kommunen ingen mark. De måste köpa
              mark av staten för att kunna flytta bostäder, skolor, vårdcentraler,
              kyrka och allt vad de ska flytta. Den marken måste de köpa av
              staten. I det fenomenet finns en mängd av svåra lagkomplikationer.
            </seg>
            <seg n="59776062">
              Jag skulle vilja fråga på vilket sätt Helena Lindahl lite mer
              kan precisera hur staten kommer att ta sitt ansvar för samhällsomvandlingen
              sett utifrån mineralstrategin.
            </seg>
          </u>
          <note type="speaker" n="1880f498">
            Anf. 101 HELENA LINDAHL (C) replik:
          </note>
          <u who="helena_lindahl_7452bc" xml:id="i-aa081bd5dcb2cc4a-3" n="152be131">
            <seg n="3eab2180">
              Fru talman! Det är inte enkelt att svara på den frågan på två
              minuter, men jag ska göra så gott jag kan. Jag förstår också att
              en flytt av en hel stad är en utmaning. Det är någonting helt
              nytt, och med det följer en hel del komplikationer. Några av dem
              har också Karin Åström nämnt.
            </seg>
            <seg n="199f5386">
              När det gäller mineralstrategin vill jag säga precis som Johan
              Johansson sade, att det är just en strategi. Den pekar ut vägen.
              En strategi innefattar egentligen inga lagar. Däremot tror jag
              att strategin i slutändan, när vi gör vissa olika utredningar
              via olika myndigheter, kommer att leda till att vi kommer fram
              till saker och ting som kanske behöver förändras i lag. Då kommer
              det att komma tillbaka hit till kammaren.
            </seg>
            <seg n="16ebe56a">
              Dessutom vet jag att man har inrättat ett mineralforum. Där kommer
              det att ingå olika intressenter från bland annat Norrbotten, branschen
              och även regeringsföreträdare. Därför kommer man att fortsätta
              diskussionen. Det var inte bara så att man under mineralstrategins
              gång hade några samråd och fick in information, utan insamlandet
              av information kommer ju att fortgå via just det här mineralforumet.
              Där kommer säkert en del av de här problemen att tas upp så att
              de snabbare kan åtgärdas, vilket är min förhoppning.
            </seg>
          </u>
          <note type="speaker" n="a792ae08">
            Anf. 102 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-6975488a9f7176da-6" n="ad629953">
            <seg n="c0d6f5da">
              Fru talman! Jag tar upp det igen. Jag är oerhört besviken över
              att inte regeringen lämnar mineralstrategin till riksdagen så
              att riksdagen får ta ställning till de 20 åtgärdspunkter som finns
              däri.
            </seg>
            <seg n="432913ef">
              Det skrivs om mineralforum som ska bildas och att näringar och
              olika intresseorgan ska kunna diskutera sig fram till hur man
              ska göra. Det kan väl vara gott och bra, kan jag tycka, liksom
              framåt. Men faktum är ju att exempelvis Kiruna och många kommuner
              nu är i en oerhört svår och knepig situation på grund av att gruvorna
              breder ut sig. I Gällivare har man problem med att hus får överges.
              Det är förfärligt hur situationen ser ut där uppe, och den är
              akut. De är inte hjälpta av ett mineralforum just nu. De måste
              få direkt hjälp i form av ett statligt större ansvar där staten
              går in och hjälper dem att reda ut på vilket sätt de ska kunna
              hantera de svåra lagsituationer som de hamnar i och som gör att
              det blir långbänk så att de inte kommer framåt i sin planering
              av nya byggnader etcetera.
            </seg>
            <seg n="1c8bcf67">
              Igen skulle jag vilja be Helena Lindahl precisera lite mer hur
              ni egentligen har tänkt ta det här samhällsansvaret. Hur har regeringen
              tänkt göra det, inte skjuta allting på LKAB att göra det? LKAB
              kan tyvärr inte stifta de lagar och förändra de regler som behövs.
              Det gör regeringen med proposition och förslag till riksdagen.
            </seg>
          </u>
          <note type="speaker" n="e396e3d0">
            Anf. 103 HELENA LINDAHL (C) replik:
          </note>
          <u who="helena_lindahl_7452bc" xml:id="i-aa081bd5dcb2cc4a-4" n="152be131">
            <seg n="e9c74c25">
              Fru talman! Precis som Karin Åström var inne på är det så att
              regeringen lämnar förslag till riksdagen, och i riksdagen stiftar
              vi lagar. Det vi i dag debatterar är ju mineralstrategin. Som
              jag sade tidigare, Karin Åström, kan inte mineralstrategin bli
              en lag. Mineralstrategin pekar vägen framåt, hur vi ska utveckla
              gruvnäringen, vad som är Sveriges väg framåt. Vi pratar om hållbarhet,
              vi pratar om kulturmiljö och om att Sverige ska behålla sin position
              som en av de främsta exportörerna av järnmalm i världen.
            </seg>
            <seg n="0df0b1f2">
              Sedan är det också så att Boverket och Tillväxtverket ska gå
              in och hjälpa till. Boverket ska titta över situationen för bostäder.
              Fly-in- och fly-out-situationer är ingenting som är önskvärt.
              Vi vill att människor ska bo i de här kommunerna och betala skatt
              där, för det kommer också att kunna bidra till att man får mer
              pengar som man kan investera i annat.
            </seg>
            <seg n="15445c60">
              Tillväxtverket ska likaså titta på olika tillväxthinder. Även
              gruvsamordnarna ska som jag förstår det finnas med för samtal
              för att kunna få den här direkta informationen om vad som är problem.
              Kan vi hjälpa till att lösa det? Gruvsamordnarens uppgift är just
              denna.
            </seg>
            <seg n="4ac2b618">
              Jag tycker nog att det finns en hel del vägledning i strategin.
              Men för en konkret lagstiftningsförändring måste det komma förslag
              från regeringen, och det är då vi fattar beslut här i kammaren.
            </seg>
            <seg n="d7370368">
              Jag förstår att Karin Åström är oroad, för det finns väldigt
              mycket som man måste ta tag i, och allting har man kanske inte
              heller förutsett. Men jag är också säker på att regeringen tillsammans
              med myndigheterna kommer att göra sitt absolut allra bästa för
              att lösa problemen.
            </seg>
          </u>
          <note type="speaker" n="9e63fb1d">
            Anf. 104 MATS ODELL (KD):
          </note>
          <u who="mats_odell_60393f" xml:id="i-f55a5f07fce59acb-0" n="5ba9f39c">
            <seg n="1576470d">
              Fru talman! Jag tror att man nog kan säga att hotet om en ny
              gruvskatt att döma av ställningstagandena i näringsutskottets
              betänkande nr 17 är undanröjt, i alla fall för den här gången.
              Det finns helt enkelt ingen majoritet för att stapla ytterligare
              skatter ovanpå de det måste man ändå säga i ett internationellt
              konkurrensperspektiv redan höga skatter som vi har på arbete,
              kapital och företagande här i Sverige.
            </seg>
            <seg n="8fa60df1">
              Ja, det stämmer att det finns andra länder där det finns den
              typen av skatter eller avgifter om man nu vill döpa om dem. Pengarna
              som ska ut är desamma. Det spelar egentligen ingen roll om de
              kallas för skatt eller avgift. Men ofta har de länderna här nämndes
              till exempel Australien mycket lägre skattesatser på andra skattebaser
              som ju kantar bergets väg till mer förädlade metaller.
            </seg>
            <seg n="acab4c61">
              Jag besökte Pajala och gruvan i Kaunisvaara förra fredagen. Där
              andades man ut, vågar jag säga, när man fick höra att det inte
              blir någon ny pålaga på kostnaderna i de kalkyler som Northland
              Resources och deras tilltänkta finansiärer sliter med för att
              få gruvverksamheten att leva vidare. Det hade varit en mycket
              olycklig signal också till den internationella marknaden om Sverige
              mitt under en sådan process ändrar spelreglerna. Institutionell
              stabilitet och skattevillkor för att få internationella investeringar
              är absolut A och O.
            </seg>
            <seg n="e16aaca6">
              I Pajala gläds man naturligtvis åt att detta arbete har kommit
              i gång. Stora förhoppningar knyts till framtiden. Men det handlar
              ändå om att några måste satsa pengar. Där ska vi politiker ge
              goda förutsättningar.
            </seg>
            <seg n="6eaa5131">
              Man behöver bygga minst tusen nya bostäder för att locka unga
              medarbetare. Det handlar inte om medarbetare som kommer dit och
              bor provisoriskt i tillfälliga bostäder och pendlar till andra
              kommuner där de betalar kommunalskatt, utan det handlar om medarbetare
              som vill leva sina liv i Pajala med en bra bostad och bli kommunalskattebetalare
              där. Det är viktigt att det finns stabila förutsättningar för
              att det kommer kapital till den typen av investeringar.
            </seg>
            <seg n="cb6da146">
              Fru talman! Jag övergår till ett annat ämne i betänkandet. Nu
              föreslås i en motion från Miljöpartiet att riksdagen ska förbjuda
              eller om vi använder olika epitet för samma sak kriminalisera
              varje letande efter olja, kol, gas eller andra fossila bränslen
              i Sverige. Om man hittar något av dessa ämnen i en sådan tilltänkt
              kriminell verksamhet ska det vara ännu mer förbjudet att utvinna
              sådana fyndigheter. Detta till trots ska det, såvitt jag förstår,
              fortfarande vara tillåtet att använda fordonsgas, bensin och diesel
              i landet. Det här är intressant eftersom den stränga miljölagstiftning
              vi har i Sverige redan innehåller rigorösa regler för varje sådan
              verksamhet om den skulle bli aktuell.
            </seg>
            <seg n="b31db998">
              Det här partiet talar ofta om närproducerat. I det här fallet
              har man svårt att se att en produkt som är tillåten inte ska få
              produceras nära konsumenterna. Det återstår fortfarande att förklara
              detta eftersom det ändå handlar om produkter som ofta har mycket
              långa transportvägar till konsumenterna.
            </seg>
            <seg n="37968d21">
              Ett annat ämne som behandlas i betänkandet är uranbrytning, som
              flera talare har varit inne på. Jag behöver inte upprepa de grundläggande
              fakta som finns om detta, att det finns mycket mer uran per ton
              malm i andra delar av världen där tillgångarna finns. Med andra
              ord bedöms det vara olönsamt att försöka utvinna den typen av
              mineral i vårt land. Vad som talar för detta är att det ännu inte
              på ett halvt sekel har kommit in någon ansökan om att få bryta
              uran i Sverige.
            </seg>
            <seg n="6052ce71">
              Visst fanns det vid årsskiftet enligt mineralrättsregistret 13
              gällande undersökningstillstånd där uran har angetts som förstahandsintresse.
              I december förra året skrev ett kanadensiskt företag till bergmästaren
              och ville få del av det regelverk som finns för en ansökan om
              en bearbetningskoncession enligt minerallagen. Man bestämde också
              en träff för att diskutera förutsättningarna. Bolaget ansåg sig
              ha hittat mycket stora fyndigheter av nickel, molybden, vanadin
              och uran i en alunskifferformation. Men träffen blev aldrig av.
              Det var sannolikt för att aktieägarmajoriteten avsatte bolagets
              styrelse i december förra året. Jag vet inte om det berodde på
              att styrelsen försökte lägga en mängd pengar i ett land som har
              en så liten uranhalt i malmen. Styrelsen avsattes i alla fall
              innan mötet skulle äga rum. Nu vet naturligtvis ingen hur den
              nya styrelsen kommer att agera, men mycket talar för att man söker
              sig, om det är uran man är ute efter, till länder där det finns
              betydligt bättre förutsättningar.
            </seg>
            <seg n="92c335fd">
              Det viktiga är att det finns ett strikt regelverk och en strikt
              tillståndsplikt för den som vill pröva lyckan att utvinna uran
              i vårt land. Vi har ett rigoröst regelverk för att skydda såväl
              medarbetarna i gruvföretaget och miljön för kringboende som samhällets
              intressen i övrigt. Man får inte tillstånd om inte det aktuella
              projektet har tillståndsprövats först av regeringen och därefter
              den aktuella kommunen har tillstyrkt en sådan brytning. Det är
              alltså fråga om starkt lokalt och nationellt inflytande i en sådan
              process.
            </seg>
            <seg n="5b9852e5">
              Det här är krav som har funnits i ett antal år, och utskottet
              har avstyrkt motionsyrkanden om förbud, kommunal vetorätt, mot
              att någon letar efter uran och ett generellt förbud mot uranbrytning.
              I år har vi inte i utskottet sett att det har tillförts nya argument
              som skulle tala för att riksdagen ska ändra uppfattning i frågan.
              Alltså yrkar utskottet avslag på de motionerna.
            </seg>
            <seg n="92be4d9e">
              Lite av samma förbudsiver finns hos delar av oppositionen när
              det gäller om någon vill leta efter eller eventuellt utvinna skiffergas.
              På den amerikanska energimarknaden har just utvinning av skiffergas
              inneburit en revolution när det gäller självförsörjning av energi.
              Den betydelsen väntas öka hela tiden fram till 2035. Då väntas
              skiffergasen i USA stå för knappt hälften av gasproduktionen jämfört
              med 20 procent i dag.
            </seg>
            <seg n="ba3a31f2">
              Det här kommer naturligtvis att få konsekvenser för den globala
              energiförsörjningen. Intresset för detta, som någon talare nämnde
              tidigare, växer också i Europa, inte minst i länder med låg självförsörjningsgrad
              och där man är beroende av importerad olja, kol och gas. Samtidigt,
              fru talman, finns mycket stora frågetecken omkring miljöpåverkan
              av skiffergasutvinning. Jag delar delvis den oro som speglas i
              ett par av motionerna. Det finns en stor osäkerhet, inte minst
              om metoden fracking. Därför kommer utskottet att noga följa utvecklingen
              på området, ta del av alla de utredningar från bland annat SGU
              och från andra länder som finns och undersökningar som pågår också
              inom Europeiska unionen.
            </seg>
            <seg n="b7660c0d">
              I år väntas också kommissionen föreslå ett nytt ramverk för att
              hantera risker och åtgärda brister i regelverket och garantera
              största möjliga rättsliga klarhet och förutsägbarhet för marknadens
              aktörer och enskilda inom Europeiska unionen.
            </seg>
            <seg n="5e926d4c">
              Fru talman! Jag och utskottsmajoriteten tycker att det som föreslås
              i en miljöpartimotion, nämligen att redan nu kräva att EU ska
              avbryta alla sina befintliga finansiella och politiska stöd till
              skiffergasprojekt, är att i onödan låsa fast sig i någon sorts
              oresonlighet som inte gynnar det fortsatta arbetet med att nå
              fram till en bärkraftig gemensam hållning till skiffergasfrågor
              på EU-nivå. Vi tror, tvärtom, att en gemensam EU-politik är viktig
              om EU också ska få något inflytande över alla andra viktiga aktörer
              på den globala energimarknaden för att också där värna om miljö
              och klimat.
            </seg>
            <seg n="8f21e4c6">
              Fru talman! Även när det gäller skiffergas finns rigorösa miljörestriktioner
              för den som eventuellt vill utvinna sådan gas i Sverige. Däremot
              förbud som någon sorts universalmedel är ingen riktigt bra väg
              framåt om man ska skapa förståelse och en bred uppslutning för
              en långsiktigt klok politik.
            </seg>
          </u>
          <note type="speaker" n="9ed3333f">
            Anf. 105 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-6975488a9f7176da-7" n="ad629953">
            <seg n="74aa1afc">
              Fru talman! Jag tycker att det är trevligt att Odell har varit
              uppe i Pajala. Jag vill ge Odell en eloge; han är en av de få
              gruppordförande och ministrar från Alliansen som har besökt kommunalrådet
              Kurt Wennberg där uppe. Det tillhör ovanligheterna att alliansföreträdare
              gör så.
            </seg>
            <seg n="1526da2b">
              Jag konstaterar att Kristdemokraterna och Odell inte har samma
              uppfattning som Centerpartiet och näringsministern när det gäller
              förbud mot uranbrytning. Jag konstaterar också att det är oerhört
              oroligt kring Oviken uppe i Jämtland, där man har lämnat in en
              brytningskoncession som är i sin linda och precis har börjat beredas
              och behandlas.
            </seg>
            <seg n="f37198d8">
              Jag återgår till det som jag tycker är viktigt gruvan och kopplingen
              till samhället som lever i dess närhet. Jag förstod att Odell
              har sagt någonting sådant här: Stabila förutsättningar till att
              det kommer kapital är viktigt till de samhällsförändringar som
              måste göras. Jag noterar att i ett nyhetsreportage efter Odells
              resa till Pajala säger Odell som svar på en fråga: Som hjälp till
              att bygga ut samhällen med gruvor får kommunen lita till pengar
              från skatteutjämningen mellan kommunerna.
            </seg>
            <seg n="4bd98e4b">
              Jag vill ställa frågan på ett lite annat sätt: Hur menar Odell
              att Pajala kommun ska klara denna samhällsomvandling med skatteutjämningsbidragen?
            </seg>
          </u>
          <note type="speaker" n="2c0d151e">
            Anf. 106 MATS ODELL (KD) replik:
          </note>
          <u who="mats_odell_60393f" xml:id="i-f55a5f07fce59acb-1" n="5ba9f39c">
            <seg n="d153748a">
              Fru talman! Det första påståendet, om att energiministern skulle
              ha gett uttryck för en ny politik vad gäller uranbrytning, är
              en nyhet för mig. Jag kan inte kommentera detta. Jag har inte
              sett påståendet, och jag har rik erfarenhet av omtolkningar av
              saker som sägs i denna riksdags talarstol.
            </seg>
            <seg n="4b13319e">
              Under den förra debatten vi hade här sade jag till en ledamot
              att han var en bra och fin person på många sätt men att jag aldrig
              skulle använda vederbörande som tolk om jag skulle ut och tala
              i något annat land eftersom han totalt omtolkar det jag säger
              här. Jag säger inte att Karin Åström nu omtolkar energiministerns
              uttalande, men jag skulle gärna vilja se vad hon har sagt innan
              jag kommenterar det.
            </seg>
            <seg n="4d91176e">
              När det gäller den kommunala skatteutjämningen tillsatte jag
              som kommunminister en utredning med en partikamrat som heter Bengt
              Germundsson som utredare. Man kom fram till en helt enig utredning
              om att helt enkelt uppdatera de faktorer som ingår i det kommunala
              skatteutjämningssystemet.
            </seg>
            <seg n="7ae78fda">
              Om detta genomförs, vilket jag hoppas att det gör så snart som
              möjligt, skulle det ge 9,6 miljoner kronor mer till Pajala kommun
              per år. Det är pengar som finns i en statlig utredning som nu
              bereds i Regeringskansliet till skillnad från fonder på kapital
              och investeringar som vi vet kommer att bidra till att hugga hälsenorna
              av Sverige som exportland när vi vill få ut produkter och tjänster.
              Vi trissar ständigt upp kostnadsläget för de företag som ska jobba
              med export. Det är ingen väg till långsiktig framgång.
            </seg>
          </u>
          <note type="speaker" n="f7804478">
            Anf. 107 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-6975488a9f7176da-8" n="ad629953">
            <seg n="9900e738">
              Fru talman! Låt mig säga så här: Under många år innan jag kom
              in i riksdagen hade jag förmånen att jobba med skatteutjämningssystemet.
              Det är uppbyggt på en mängd av parametrar. Vad jag vet är gruvnäringen
              ännu ingen parameter i skatteutjämningssystemet. Det ska gå till
              att utjämna välfärdsområdena.
            </seg>
            <seg n="a7b62a45">
              Det handlar om 9,6 miljoner som vi kanske, förhoppningsvis, framdeles
              fattar ett beslut om i riksdagen i och med det nya förslaget det
              vet vi inte ännu. I varje fall kan man säga att dessa 9,6 miljoner
              går till att täcka de underskott som Pajala kommun har när det
              gäller att se om sina äldre, se till att skolorna fungerar och
              se till att man har vattenförsörjning i den enormt stora kommun
              som behöver serva en mängd små byar som ligger i utkanten. Det
              är alltså inte görligt att säga att detta ska gå till att bygga
              och nyinvestera.
            </seg>
            <seg n="54fab97b">
              Jag skulle vilja ställa lite fler frågor till Odell. Han är van
              riksdagsledamot han har varit det länge och vet hur viktigt det
              är att man tar strategier etcetera som regeringarna lägger fram
              in till riksdagen och låter riksdagen göra en ordentlig behandling
              och en ordentlig debatt av frågorna. Hur kommer det sig då egentligen
              att Odell inte på något sätt kommenterar den här saken? Nu blir
              mineralstrategin en departementsskrivelse, och förmodligen kommer
              den att landa där.
            </seg>
          </u>
          <note type="speaker" n="5482e628">
            Anf. 108 MATS ODELL (KD) replik:
          </note>
          <u who="mats_odell_60393f" xml:id="i-f55a5f07fce59acb-2" n="5ba9f39c">
            <seg n="1ce5ce3b">
              Fru talman! Jag tvivlar inte alls på att Karin Åström har lång
              erfarenhet av riksdagsarbete och kanske av kommunalskatteutjämningen.
              Ett tecken på det kanske skulle kunna vara den lilla ansats till
              dubbel bokföring som Karin Åström försöker sig på här. Det låter
              på Karin Åström som om Socialdemokraterna skulle ha yrkat bifall
              till förslag om att höja avgifterna. Stämmer det? Jag trodde inte
              det eftersom ni har ett särskilt yttrande där ni vill se över
              detta. Men nu låter det som att Karin Åström redan har börjat
              samla in dessa skatter som ska delas ut till de olika kommunerna.
            </seg>
            <seg n="4e86b612">
              Det kanske inte är riktigt så man ska tolka betänkandet. Socialdemokraterna
              har nöjt sig med detta. Ni stöder inte Sven-Erik Buchts motion;
              den har ni slopat. Ni har ett särskilt yttrande där ni säger att
              ni vill se över de här sakerna. Några pengar har inte Karin Åström,
              men det är det som hon försöker ge sken av här i kammaren: Vi
              har fickorna fulla, och vi kommer att lösa det här bara vi kommer
              till makten! Sanningen är att ni inte har mer pengar än vad vi
              har.
            </seg>
            <seg n="49daa185">
              Den andra frågan gällde hur jag kan tillåta att regeringen antar
              en mineralstrategi. Vad detta handlar om är att vi i regeringsarbetet
              har olika stadier på saker. Här har nu regeringen efter ett mycket
              brett samråd över hela landet arbetat fram en mineralstrategi.
              Till olika myndigheter och intressenter går nu ett antal uppdrag
              ut på 19 olika punkter. När detta sedan samlas ihop kanske det
              blir någonting som kommer till oss här i kammaren att ta ställning
              till. Men nu är detta på ett stadium som delvis är en del av beredningsprocessen
              av eventuellt kommande lagförslag.
            </seg>
          </u>
          <note type="speaker" n="6fdeac81">
            Anf. 109 LISE NORDIN (MP):
          </note>
          <u who="lise_nordin_4160b2" xml:id="i-f5f5d387aacbb316-0" n="b642daa0" next="i-21393940c08d32c5-0">
            <seg n="32971451">
              Fru talman! Miljöpartiet, Socialdemokraterna och Vänsterpartiet
              har i dag lagt fram ett enat förslag om att lagstifta mot uranbrytning.
              Vi tycker att det är dags för en tydlig politik som ger besked
              både till de företag som vill bryta uran och till de människor
              som bor i hotade orter om att det inte kommer att bli någon brytning
              i Sverige.
            </seg>
            <seg n="9837242a">
              I debatten har bland andra Folkpartiet Eva Flyborg sagt att det
              inte skulle vara möjligt att förbjuda uranbrytning. Det är självfallet
              möjligt. Det finns flera exempel runt om i världen där man har
              gjort det. I flera delstater i både Australien och Kanada har
              man förbjudit brytning av just uran eftersom det har extra allvarliga
              miljö- och hälsokonsekvenser.
            </seg>
            <seg n="4f71f771">
              Det enda tydliga beskedet om man inte vill tillåta uranbrytning
              är att instifta ett lagstiftat förbud. Då kan de företag som i
              dag lägger miljontals kronor på att provborra efter uran i stället
              lägga dessa pengar på mer framtidsinriktade satsningar som förnybar
              energi. Då kan människorna i Jämtland, Skaraborg, Hälsingland
              och Västerbotten andas ut.
            </seg>
            <seg n="4ec8fdbb">
              Om Centerpartiet väljer att stå upp för sitt stämmobeslut om
              ett uranbrytningsförbud får Sverige en riksdagsmajoritet som förbjuder
              uranbrytning. Jag hoppas att Centerpartiets riksdagsledamöter
              lyssnar på partimedlemmarna. Om man inte står upp för ett uranförbud
              kan man fråga sig vad det är för mening med att Centerpartiets
              medlemmar samlas i helgen för att fatta nya beslut om politik
              som man inte lever upp till i riksdagen.
            </seg>
            <seg n="dd1fa7b7">
              När riksdagen förra året debatterade uranbrytning sade representanter
              från allianspartierna att det var fullständigt osannolikt att
              uranbrytning skulle kunna ske i Sverige. Det lovades också att
              uranbrytning med allvarliga miljökonsekvenser aldrig skulle kunna
              ske i ett land som Sverige.
            </seg>
            <seg n="4dfd0f2c">
              Men sedan riksdagen beslutade om uranbrytning förra året har
              det hänt två viktiga saker. Företaget Continental Precious Minerals
              har tagit steget från att provborra efter uran till att förbereda
              en ansökan om att få öppna en urangruva i Oviken i Jämtland. Planerna
              på en gruva i Oviken skulle enligt företaget självt innebära brytning
              av 40 000 ton malm per dag i 16 år.
            </seg>
            <seg n="c8af8571">
              I november 2012 kunde vi läsa rubriker om att uran läcker från
              en finsk gruva. Gruvdammen i Talvivaara i östra Finland läckte
              hundratals miljoner liter vatten innehållande tungmetaller och
              uran. Ekosystemen i området beräknas vara påverkade för lång tid
              framöver, och vattendragen i närheten är obrukbara. Detta var
              tredje gången på kort tid som urangruvan i Finland hade ett sådant
              här läckage. Olyckan anses vara en av Finlands största miljökatastrofer
              någonsin.
            </seg>
            <seg n="7ea03718">
              Att urangruvan i Finland förstörde kringliggande vattendrag gör
              det extra oroande att Continental Precious Minerals vill bryta
              i Jämtland nära Storsjön, som är dricksvattentäkt för ett flertal
              kommuner.
            </seg>
            <seg n="9ea2db65">
              Jag har flera gånger frågat allianspartierna om de kan ge ett
              enda exempel på uranbrytning i världen som inte haft allvarliga
              konsekvenser för miljö och hälsa. Jag har ännu inte fått svar
              på detta. När jag skrev min magisteruppsats vid Göteborgs universitet
              studerade jag uranbrytning i världen och kunde inte hitta ett
              enda exempel i världen på uranbrytning som klarar rimliga miljö-
              och hälsokrav. Det tycks helt enkelt som om uranbrytning är en
              verksamhet som inte är önskvärd någonstans i världen.
            </seg>
            <seg n="c2c6f21d">
              Uranbrytning är ett moraliskt dilemma för alla partier som vill
              tillåta fortsatt kärnkraft. Sedan uranbrytningen upphörde i Ranstadverket
              i Skövde på 70-talet importerar Sverige allt uran från länder
              som Namibia, Australien, Ryssland och Kazakstan. Uranbrytning
              är en av kärnkraftens baksidor som man slipper med ett helt förnybart
              energisystem. Jag tycker att det vore logiskt att de partier som
              förespråkar fortsatt och utbyggd kärnkraft också skulle tycka
              att Sverige skulle bryta sitt eget uran. Men regeringspartierna
              ger inget besked om man kommer att säga ja eller nej till en ansökan
              om att öppna en urangruva i Sverige.
            </seg>
            <seg n="9898068d">
              Dessa oklarheter om regeringens politik gynnar ingen. Det är
              dålig miljöpolitik, landsbygdspolitik och näringspolitik att inte
              ge besked. Sedan förra årets debatt om uranbrytning har kommunalråd
              på de hotade orterna enat sig för att få stöd av varandra när
              regeringen sviker. I en debattartikel med rubriken Uranbrytning
              hotar våra bygder skriver kommunalråd från Socialdemokraterna,
              Moderaterna och Centerpartiet att ingen vill investera i bygder
              som riskerar att bli obeboeliga. Att som regeringen säga att man
              ger besked om uranbrytning först den dag det kommer en ansökan
              är ett slag i ansiktet på de kommunalråd som säger att undersökningarna
              av uranförekomster innebär förlorade år för våra kommuner.
            </seg>
            <seg n="3a3c9334">
              Jag har besökt de områden i Oviken, Ovanåker, Billingen och Nianfors
              där människor i dag lever med hotet om uranbrytning. Jag har fått
              se hur markägare och företag avstår från mer framtidsinriktade
              investeringar i ekoturism eller förnybar energi på grund av hotet
              att marken riskerar att bli obrukbar.
            </seg>
            <seg n="fe28f4db">
              Fru talman! Sverige förtjänar ett förbud mot uranbrytning och
              ett mål om 100 procent förnybar energi. Miljöpartiet föreslår
              också ett stopp för provborrning av uran, så kallad prospektering,
              till dess att ett lagstiftat förbud mot uranbrytning är på plats.
            </seg>
          </u>
          <note n="eb1ddf8b">
            Jag yrkar bifall till reservationerna 6 och 7.
          </note>
          <note n="1966b916">
            I detta anförande instämde Jonas Eriksson och Jan Lindholm (båda
            MP).
          </note>
          <note n="b6426291">
            Ajournering
          </note>
          <note n="d5edb2d4">
            Kammaren beslutade kl. 15.55 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="lise_nordin_4160b2" xml:id="i-21393940c08d32c5-0" n="b642daa0" prev="i-f5f5d387aacbb316-0">
            <seg n="8f6bb5ed">
              Återupptagna förhandlingar
            </seg>
          </u>
          <note n="fb26c620">
            Förhandlingarna återupptogs kl. 16.00.
          </note>
          <note n="495cb0dc">
            11 § Beslut om ärenden som slutdebatterats den 14 mars
          </note>
          <note n="20fc4905">
            Punkt 1
          </note>
          <note n="8244a510">
            Punkt 2
          </note>
          <note n="ac0f4878">
            Punkt 3
          </note>
          <note n="9940ed3d">
            Punkt 4
          </note>
          <note n="26ca4a6c">
            Punkt 7
          </note>
          <note n="8a3afe2b">
            Övriga punkter
          </note>
          <note n="20fc4905">
            Punkt 1
          </note>
          <note n="8244a510">
            Punkt 2
          </note>
          <note n="8a3afe2b">
            Övriga punkter
          </note>
          <note n="158d13ed">
            12 § Beslut om ärenden som slutdebatterats vid dagens sammanträde
          </note>
          <note n="20fc4905">
            Punkt 1
          </note>
          <note n="ac0f4878">
            Punkt 3
          </note>
          <note n="9940ed3d">
            Punkt 4
          </note>
          <note n="bcac22f0">
            Punkt 6
          </note>
          <note n="26ca4a6c">
            Punkt 7
          </note>
          <note n="8a3afe2b">
            Övriga punkter
          </note>
          <note n="d28a1f64">
            Punkt 5
          </note>
          <note n="ba2e3924">
            Punkt 15
          </note>
          <note n="246c5b22">
            Punkt 16
          </note>
          <note n="61a5b9b9">
            Punkt 20
          </note>
          <note n="f28c89b2">
            Punkt 23
          </note>
          <note n="8a3afe2b">
            Övriga punkter
          </note>
          <note n="f421454c">
            13 § (forts. från 10 §) Mineralpolitiska frågor (forts. NU14)
          </note>
          <note type="speaker" n="c7d1706b">
            Anf. 110 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ad29dacd9e4857b3-5" n="d5dc57cb">
            <seg n="6e2d5320">
              Fru talman! Lise Nordin är yvig i sitt anförande, och jag får
              känslan att hon försöker skapa osäkerhet.
            </seg>
            <seg n="d10fa7b2">
              Mats Odell pekade i sitt anförande på att det är högst osäkert
              vad som händer i detta aktuella fall och hur bolaget kommer att
              resonera.
            </seg>
            <seg n="dc1741e9">
              Jag ska svara på frågan. Det finns ett kommunalt veto. Det anser
              jag vara fullt tillräckligt.
            </seg>
            <seg n="2ff37f9e">
              Beträffande Miljöpartiets ställningstagande i betänkandet ska
              jag säga följande. Efterfrågan på mineraler och metaller ökar
              när fler reser sig från fattigdom. Städer och infrastruktur byggs,
              och industrier utvecklas. Afrikaner och asiater lämnar dåliga
              eldstäder och skaffar moderna spisar. Detta förenklar livet och
              minskar miljöpåverkan.
            </seg>
            <seg n="4f621997">
              Miljöpartiet skriver att de vill göra det dyrare att prospektera
              och dyrare att utvinna. Har inte vi i riksdagen en skyldighet
              att hjälpa till i denna utveckling för en bättre värld då människor
              lämnar dessa dåliga eldstäder och skaffar moderna spisar och att
              ta vara på sällsynta jordartsmetaller som kan finnas här hemma?
            </seg>
          </u>
          <note type="speaker" n="24a57de9">
            Anf. 111 LISE NORDIN (MP) replik:
          </note>
          <u who="lise_nordin_4160b2" xml:id="i-18fc1da8eaa66bc4-0" n="b642daa0">
            <seg n="ed445046">
              Fru talman! Det är just det förslag som Miljöpartiet lägger fram
              om en hållbar gruvindustri som gör att vi kan garantera att Sverige
              bidrar till en hållbar utveckling.
            </seg>
            <seg n="33ef5af0">
              Johan Johansson säger att han anser att det kommunala vetot mot
              uranbrytning är fullt tillräckligt. Som jag sade i mitt anförande
              är det tydligt att de berörda kommunerna inte gör samma bedömning.
              Kommunalråd med samma partifärg som Johan Johansson Moderaterna
              säger att uranbrytning hotar våra bygder och att bara undersökningarna
              av uranförekomster innebär förlorade år för våra kommuner.
            </seg>
            <seg n="9d4c3e0d">
              Det räcker alltså inte att kommunerna kan säga nej till brytning
              när det kommer till detta skede, om det gör det, utan redan prospekteringsfasen
              och provborrning efter uran leder till stora negativa konsekvenser
              för de orter som är berörda.
            </seg>
            <seg n="48ede982">
              I princip i alla dessa orter i landet som i dag har ett hot om
              uranbrytning enas man över partigränserna och vädjar till Sveriges
              riksdag och regering att hjälpa till så att det blir en tydlighet
              i politiken. Kommer det att brytas uran i Sverige eller inte?
              Det som vi har hört i den här debatten i dag är att regeringsföreträdare
              ger mycket olika besked, både om man tror och om man anser att
              det är önskvärt med uranbrytning.
            </seg>
            <seg n="48d211fe">
              Jag har, som sagt, besökt flera av de orter som är hotade Oviken,
              Ovanåker, Billingen, Nianfors där man redan i dag ser att flera
              viktiga investeringar i bland annat ekoturism och förnybar energi
              läggs ned på grund av hotet om uranbrytning.
            </seg>
            <seg n="2dca39b5">
              Just på grund av det läge vi ser i landet är det viktigt att
              Sveriges riksdag och regering säger vad man har för politisk ståndpunkt
              när det gäller uranbrytning. I dag är det nämligen väldigt oklart
              vad regeringen tycker om uranbrytning.
            </seg>
          </u>
          <note type="speaker" n="604fe994">
            Anf. 112 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ad29dacd9e4857b3-6" n="d5dc57cb">
            <seg n="f3a56b9a">
              Fru talman! Jag tycker att det är väldigt tydligt: Finns det
              ett kommunalt veto slutar ju frågan att vara aktuell redan där.
              De kommuner du nu refererar till, Lise Nordin, kan använda sitt
              kommunala veto och döda frågan på direkten. Men nu ska jag inte
              diskutera deras ställningstaganden, för jag vet inte deras bevekelsegrunder.
            </seg>
            <seg n="7aa93384">
              Jag tycker att Lise Nordin kunde ha svarat på frågorna jag ställde.
              Har inte Sverige ett ansvar för global råvaruförsörjning och att
              bidra med våra metaller för att göra världen lite bättre? Är det
              inte bra att svenska produkter är konkurrenskraftiga? Vem vinner
              egentligen på att det blir dyrare att prospektera och dyrare att
              ha gruvdrift?
            </seg>
          </u>
          <note type="speaker" n="794bb77f">
            Anf. 113 LISE NORDIN (MP) replik:
          </note>
          <u who="lise_nordin_4160b2" xml:id="i-18fc1da8eaa66bc4-1" n="b642daa0">
            <seg n="28c5ad34">
              Fru talman! Jag konstaterar att Johan Johansson talar om två
              väldigt olika frågor. Jag ska försöka hinna med båda två.
            </seg>
            <seg n="8f25939e">
              Den första frågan handlar alltså om hur Sverige ska ta ansvar
              för den globala råvaruförsörjningen. Jag och Miljöpartiet tror
              att det enda sättet att ta detta ansvar är att ha en hållbar gruvnäring.
              Där har vi fortfarande en hel del kvar att göra i Sverige. Bland
              annat, vilket har debatterats i dag, handlar det om att se till
              att de lokala samhällena får hjälp med den omställning dagens
              gruvindustri innebär och att de ska få någon form av lokal återbäring.
              Jag hade hoppats att vi skulle kunna vara överens om att det inte
              är några konstigheter.
            </seg>
            <seg n="10c0c5ac">
              Johan Johansson säger att de kommuner som i dag hotas av uranbrytning
              kan använda det kommunala vetot och därmed stoppa frågan. Om vi
              ser på vad som händer i dag ser vi att det uppenbarligen inte
              räcker. I princip alla de kommuner som är hotade i dag uttrycker
              man gång på gång att man inte vill se någon uranbrytning i sina
              kommuner och att man kommer att använda sitt kommunala veto om
              det kommer in en ansökan. Ändå ser vi dessa konsekvenser, år ut
              och år in: Investeringar i dessa bygder läggs ned på grund av
              hotet om uranbrytning och på grund av provborrningen i sig.
            </seg>
            <seg n="f9adb9ec">
              Jag är mycket förvånad över att regeringspartierna i dag inte
              har gett något svar till alla de kommunalråd och alla de människor
              som bor i dessa kommuner, som ber om hjälp med att få ett tydligt
              regelverk som säger att det inte ska bli någon uranbrytning. De
              kommuner som är berörda anser inte att det räcker att de har vetorätt
              i slutskedet eftersom de i dag lever med de negativa konsekvenserna
              av hotet om uranbrytning.
            </seg>
            <seg n="30f5452c">
              Jag tycker att Sverige ska göra precis som man har gjort i flera
              delstater i bland annat Australien och Kanada: tydligt förbjuda
              uranbrytning. Det skulle vara en tydlig och bättre miljöpolitik,
              landsbygdspolitik och näringspolitik för alla berörda parter.
            </seg>
          </u>
          <note type="speaker" n="76c16ea2">
            Anf. 114 JENS HOLM (V):
          </note>
          <u who="jens_holm_9bd66a" xml:id="i-d3a5c9d9d6df7d32-2" n="97136e79" next="i-e651c3ef5738b0a8-2">
            <seg n="fff520ee">
              Fru talman! Utvinning av så kallad skiffergas kommer stort, särskilt
              i Nordamerika. Den utvinningsmetod som används kallas för fracking.
              Det handlar om att miljontals liter vatten och kemikalier pressas
              långt ned i berggrunden under väldigt högt tryck. Skifferlagren
              sprängs till slut, och gas kan utvinnas.
            </seg>
            <seg n="abe8886f">
              Konsekvenserna för miljön av denna metod kan vara helt förödande.
              Den gas man bryter är oftast metangas, och det är en gas som läcker
              ut i rätt stora mängder vid fracking. Metangas har en uppvärmningspotential
              som är mer än 20 gånger starkare än koldioxid. De kemikalier som
              läcker ut riskerar att förgifta grundvattnet. Mikael Höök, forskare
              vid institutionen för geovetenskap på Uppsala universitet, sade
              nyligen till tidningen Riksdag över den månadslönen får man inga
              extra jobbskatteavdrag. Detta har gjort att väldigt många har
              fått en trettonde månadslön.
            </seg>
            <seg n="d986c76a">
              Det handlar om att få människor att gå ifrån utanförskap av olika
              slag, till exempel sjukskrivningar. Man konstaterade att det var
              ett system som var helt ohållbart. Vi förtidspensionerade 140
              människor om dagen, och samtidigt vet vi att risken för en för
              tidig död är överhängande om du hamnar i förtidspension. Det behöver
              man kanske inte vara forskare eller Einstein för att lista ut
              det handlar om att bli sittande i kanske en lägenhet utan ett
              socialt nätverk och utan arbetskompisar att gå till.
            </seg>
            <seg n="3eef60d6">
              Som polis träffade jag ibland under somrarna dem som använde
              sig av flaskan under semestern. De fungerade övriga tiden av året
              därför att de hade en social gemenskap att gå till, och då fungerar
              man. Men helt plötsligt blir man sittande själv, det är ingen
              som ser en och så vidare. Jag tror att det är otroligt viktigt
              att vi fortsätter arbetet med att göra människor sedda och behövda.
              Det är en glädje att få se dem.
            </seg>
            <seg n="8c9caa78">
              Jag träffar en del av dem som har fått en förnyad chans att få
              ett jobb, bli sedda och liknande. Därför är jag beredd att fortsätta
              slåss för den politik med arbetslinjen vi har i Alliansen. När
              du får ett arbete får du nämligen en helt annan glöd i ögonen,
              och den är fantastiskt trevlig att få ta del av.
            </seg>
          </u>
          <note n="130c97c6">
            Anf. 145 GUNNAR ANDRÉN (FP):
          </note>
          <u who="jens_holm_9bd66a" xml:id="i-e651c3ef5738b0a8-2" n="97136e79" prev="i-d3a5c9d9d6df7d32-2">
            <seg n="7b3ff82d">
              Herr talman! Även jag vill naturligtvis ansluta mig till dem
              som gratulerar skatteutskottets ordförande Henrik von Sydow på
              födelsedagen.
            </seg>
            <seg n="f8da67d2">
              Det är svårt att förstå att det skulle finnas bättre sätt att
              högtidlighålla denna högtidsdag än att få lyssna till denna debatt
              om det spännande ämnet beskattning av företag, kapital och fastigheter.
              Jag kan inte riktigt förstå det, särskilt som vi har fått höra
              en lång rad talare lägga ut texten om detta tidigare. Det kommer
              dessutom att förgyllas ytterligare av Karin Nilsson och Lars Gustafsson
              efter mig. Jag hoppas att kvällen kommer att fortsätta på ett
              lika bra sätt som den har börjat. Varmt grattis!
            </seg>
            <seg n="45942a36">
              Därefter skulle jag vilja gå in något mer på det sakliga området
              i detta viktiga betänkande. Jag skulle vilja fråga: Var det bättre
              förr? Vad kan vi se har hänt under de senaste åren?
            </seg>
            <seg n="5320aced">
              Jag tror att det riktigt vanliga människor upplever allra mest
              är att frågan om beskattning av deras boende är en i stort sett
              död fråga. Det som var en så enormt stor fråga i 2002 års valrörelse
              och 2006 års valrörelse var helt borta 2010. Det beror på att
              folk inte längre känner sig hotade att behöva flytta från hus
              och hem. Man kan alltid diskutera den exakta konstruktionen, men
              detta är det viktigaste på bostadsbeskattningens område.
            </seg>
            <seg n="cea82934">
              Sedan har regeringen och vi i majoriteten gjort många andra saker.
              Vi har ganska kraftigt sänkt fastighetsskatten på hyresrätter
              inte minst, herr talman, genom att 2007 års allmänna fastighetstaxering
              av hyresfastigheter fick genomslag. Det var en mycket stor sak
              där det fanns inräknat sedan tidigare att det skulle bli kraftiga
              höjningar av den dåvarande finansministern. Det kunde man se av
              beräkningarna.
            </seg>
            <seg n="19d246b8">
              Nu hör vi att företag och kapital ska beskattas hårdare. Det
              finns dock en väldig skillnad mellan ett parti och de övriga.
              Det är Vänsterpartiet som skiljer ut sig. Vänsterpartiet kommer
              inte att nöja sig förrän det sista företaget och den sista arbetsplatsen
              har flyttats från Sverige. Det är den reella betydelsen av att
              man vill höja bolagsbeskattningen till inte bara 28 procent, som
              den var tidigare, utan jag tror att det är ytterligare. Denna
              Karl XI-politik vi nu ser på Cypern har en företrädare också i
              vårt land, i Vänsterpartiet. Man vill genomföra engångbeskattningar,
              precis som man vill göra på Cypern, och jag tycker att det är
              helt åt skogen.
            </seg>
            <seg n="b125854b">
              Om vi ser detta något mer politiskt kan vi konstatera att det
              senaste gemensamma socialdemokratiska, vänsterpartistiska och
              miljöpartistiska ekonomiska programmet kom ut den 31 augusti 2010.
              Då lade man fram ett gemensamt program, men i dag finns inte ens
              en tillstymmelse till ett gemensamt ekonomiskt program. Hur ska
              väljarna kunna ta ställning till vad man ska regera på om den
              olycka vore framme att Socialdemokraterna tänker sig att bilda
              regering med de två andra partierna? Det är för mig en gåta.
            </seg>
            <seg n="3917c979">
              Jag ska gå in något mer på de olika reservationerna. Jag vill
              gärna säga att det finns en mening som är väldigt bra i en reservation,
              och det är inte oväntat Miljöpartiets första mening i deras första
              reservation. Där står det nämligen exakt så här: Investeringar
              i näringslivet bestäms till mycket stor del på den globala marknaden.
              Så är det, och om vi vill ha bra företag och många arbetsplatser
              i Sverige måste vi anpassa oss till denna utveckling.
            </seg>
            <seg n="322ddd23">
              Jag tycker för min del att Socialdemokraterna i grund och botten
              har förstått detta genom att de vill sänka bolagsskatten något
              2 procent eller någonting sådant. Det är egentligen samma inriktning.
              Jag har full förståelse för detta. Man kan alltid diskutera den
              exakta utformningen av detta om det ska vara 22 procent, 20 procent
              eller 23 procent och så vidare.
            </seg>
            <seg n="5c1c9d58">
              Däremot förstår jag inte Leif Jakobssons invändning att detta
              skulle dra med sig andra länder i det som kallas skatternas race
              to the bottom. Danskarna har väl samma rättighet att försvara
              sina företags existensberättigande i Danmark som vi har? Det är
              inte för aktieägarna ska få så himla mycket mer pengar. Det är
              inte det som är bevekelsegrunden för detta. Det finns bara en
              bevekelsegrund, och det är att företaget Ericsson inte ska flytta
              huvudkontor, forskning och allt annat utanför vårt land att jobben
              och arbetsplatserna ska bli kvar i Sverige.
            </seg>
            <seg n="e7a1b024">
              Jag välkomnar Socialdemokraternas inriktning att man vill ha
              företagen kvar i Sverige. Det tycker jag är bra. Jag skulle aldrig
              kunna sätta mitt huvud på att just den sänkning denna alliansregering
              har gjort är den rätta, men när det gäller inriktningen är det
              mycket viktigt att det är ett klart besked att man ska investera
              och lita på att svenska företag ska ha bra förutsättningar i vårt
              land.
            </seg>
            <seg n="e5193a21">
              Låt mig så gå vidare till en annan sak som är en avvägning, och
              det är kapitalvinster till delägare i fåmansföretag. Där vet vi
              att det också är en avvägning. Jacob Johnson tog upp detta, och
              ni har en reservation från Vänsterpartiet i denna fråga. Det är
              på samma sätt där, herr talman: Man kan inte exakt veta vad som
              är den exakt rätta avvägningen, om det inte förekommer missbruk
              och så vidare.
            </seg>
            <seg n="81dbc926">
              Vi är många som har suttit lång tid i skatteutskottet, och vi
              vet att just fåmansbolagsreglerna har ändrats många gånger för
              att täppa till hål och så vidare. Jag skulle nästan vilja säga
              att vi inte har sett den sista ändringen i detta, men det är viktigt
              att vi kan få många fåmansföretagare i vårt land. Den riktiga
              inriktningen var det Folkpartiet och Socialdemokraterna kom överens
              om 1990, nämligen att man skulle ha en rimlig beskattning mellan
              lönearbete och uttaget av kapital över tiden.
            </seg>
            <seg n="fa2f94b2">
              Carried interest har kommit. Det kan alltid diskuteras. Jag tycker
              för min del att vi inte heller på denna punkt har sett slutet.
              Men det är viktigt att de tolkningar som nu görs sker i domstol
              innan man går vidare med bestämda lagstiftningar. Vänsterpartiet
              vill att man ska gå före domstolarna. Det tycker jag verkar oklokt.
              Jag tror att det kommer att komma ytterligare förslag på området,
              men just nu ska man respektera den lagstiftning som har funnits
              och att detta prövas av domstol.
            </seg>
            <seg n="eceeccca">
              Jag går nu över till uttagsbeskattningen av vindkraftskooperativ.
              Här har vi en gemensam socialdemokratisk, vänsterpartistisk och
              miljöpartistisk reservation. Det har vi inte sett tidigare, såvitt
              jag känner till. Jag är konfunderad över Socialdemokraternas synsätt
              på detta. Uttagsbeskattning har varit ett av Socialdemokraternas
              viktigaste sätt att agera på när det gäller att vara jämlik. Det
              har förekommit redan från 1928 när Socialdemokraterna var med
              och införde detta.
            </seg>
            <seg n="0dbdca47">
              Nu vill ni ha en annan ordning just bara för kooperativa vindkraftverk.
              Jag tycker att inte minst Centerpartiet och Karin Nilsson tidigare
              har anvisat detta: Vi ska se till att den del som är orimlig kan
              neutraliseras på andra sätt. Nu är ni inne på ett borttagande
              av uttagsbeskattningen. Jag tror att det är en viktig signal att
              man har kvar den men att man ser till att neutralisera verkningarna
              i den del som man kan göra detta i genom att diskutera begreppet
              marknadspris som tillämpning av uttagsbeskattningen.
            </seg>
            <seg n="a3cda35f">
              Herr talman! Allra sist kommer jag till tonnagebeskattningen.
              Den har en lång historia. Jag ser det som det allra viktigaste
              att Socialdemokraterna, Vänsterpartiet och Miljöpartiet har ändrat
              åsikt i frågan, åtminstone sedan jag kom in i riksdagen. Fram
              till 2004 röstade Socialdemokraterna, Vänsterpartiet och Miljöpartiet
              nej till vartenda förslag om att vi skulle införa miljöbeskattning
              i det här landet.
            </seg>
            <seg n="5b71da31">
              Av denna anledning, herr talman, tog jag mig för att ställa en
              fråga till dåvarande finansministern Bosse Ringholm om hur han
              såg på detta. Frågan ställdes den 4 juni 2003 eller 2004. Jag
              fick då till svar från den socialdemokratiske finansministern
              att tonnageskatten är fullständigt verklighetsfrämmande för svenskt
              skattesystem.
            </seg>
            <seg n="0c04adcb">
              Sedan ställde Claes-Göran Brandin, en tidigare socialdemokratisk
              ledamot från Göteborg, en annan fråga. Då var det helt annat ljud
              i skällan; då bytte Socialdemokraterna åsikt efter att i flera
              år ha röstat emot detta.
            </seg>
            <seg n="ff9d17c9">
              Ibland måste man vara ordningsman. Jag stöder den regering som
              vi har nu och som kan se till att vi får en ordentlig utredning
              så att vi kan bevara svenska rederier i Sverige. Jag tycker att
              det är det viktigaste inte exakt hur det blir utformat.
            </seg>
          </u>
          <note type="speaker" n="b85b64b9">
            Anf. 146 JACOB JOHNSON (V) replik:
          </note>
          <u who="jacob_johnson_31d6eb" xml:id="i-15f8fca495186925-0" n="a68d22d8" next="i-ec756e888dd69fab-0">
            <seg n="a9b0faf9">
              Herr talman! Jag begärde ordet när Gunnar Andrén hävdade att
              Vänsterpartiet vill höja bolagsskatten till över 28 procent och
              ännu högre. Vårt förslag är 28 procent, men inte högre. Det är
              intressant att höra att Gunnar Andrén säger att man inte kan veta
              exakt vilken bolagsskattesats som är den optimala. Är det 23,
              24 eller 22 procent? Men Gunnar Andrén vet tydligen att en bolagsskattesats
              på 28 procent skulle driva alla företag ur landet. Man kanske
              ska ta det mer som en typisk folkpartistisk käpphäst i synen på
              Vänsterpartiet eller en betingad reflex. Vänsterpartiets politik
              måste tydligen helt enkelt leda till detta oavsett innehållet.
            </seg>
            <seg n="4f816f2e">
              Som jag sade i mitt anförande: Man kan jämföra med våra tio största
              handelspartner som låg i genomsnitt på 29 procent. Men de har
              såvitt jag vet kvar företag. Tyskland har 30 procent och Norge
              har 28 procent. Jag kan hålla med Andrén om att man inte kan veta
              exakt. Jag tycker också att man borde kunna föra en nyanserad
              debatt om detta.
            </seg>
            <seg n="97037dba">
              Vi har en politik för småföretagarna, till exempel avdrag för
              forskning och utveckling. Det handlar exempelvis om att sjuklöneansvaret
              för de första två veckorna ska lyftas från småföretagarna. Den
              skräckpropaganda som Gunnar Andrén bedriver tycker jag är helt
              felaktig.
            </seg>
            <seg n="a92d688a">
              Småföretagarnas organisation, till exempel, var egentligen inte
              intresserad av den kraftiga sänkningen av bolagsskatten. Låt oss
              föra en nyanserad diskussion om detta, Gunnar Andrén.
            </seg>
          </u>
          <note n="c9192fd0">
            Anf. 147 GUNNAR ANDRÉN (FP) replik:
          </note>
          <u who="jacob_johnson_31d6eb" xml:id="i-ec756e888dd69fab-0" n="a68d22d8" prev="i-15f8fca495186925-0">
            <seg n="105737b5">
              Herr talman! Jag står fast vid att man inte kan veta exakt vilken
              tiondels procent som ska gälla. Däremot är det en väldigt annorlunda
              signal som Vänsterpartiet vill skicka, nämligen att man ska höja
              bolagsskatten. Vi vill sänka den just för att kunna ha kvar företagen
              och jobben i Sverige.
            </seg>
            <seg n="42f19f7e">
              Den allmänna utvecklingen i Europa är inte race to the bottom,
              men det är alldeles uppenbart att det har förekommit en skattekonkurrens
              för bolagen. Att i det läget föreslå att Sverige ska höja sin
              skatt är en signal där det ligger i farans riktning att företag
              skulle dra slutsatsen att om detta blir verklighet är det inte
              det bästa investeringsklimat som man kan komma till. Det måste
              väl till och med Jacob Johnson tycka.
            </seg>
            <seg n="5f26d569">
              Jag menar att det var en viktig signal, även om det kostade ett
              antal miljarder som man skulle ha kunnat använda till annat om
              företagen hade varit kvar i Sverige sådant som Leif Jakobsson
              argumenterar för. Men om jobben och beskattningsbasen inte är
              kvar i Sverige spelar det såklart ingen roll vilken skattesats
              man har på bolagsskatten. Jag håller fast vid att Vänsterpartiet
              har en gentemot alla andra avvikande politik för detta, nämligen
              att ni vill driva kapital, företag och arbetsplatser ut ur detta
              land. Det är jag absolut emot. Det är ingen skräckpropaganda.
              Den står ni själva för.
            </seg>
          </u>
          <note type="speaker" n="28fcccf9">
            Anf. 148 JACOB JOHNSON (V) replik:
          </note>
          <u who="jacob_johnson_31d6eb" xml:id="i-15f8fca495186925-1" n="a68d22d8" next="i-ec756e888dd69fab-1">
            <seg n="83bf9686">
              Herr talman! Gunnar Andrén får stå för påståendet att Vänsterpartiet
              vill driva alla företag ur landet. Det är naturligtvis helt felaktigt.
              Om det blir en rödgrön majoritet efter nästa val får vi diskutera
              den exakta nivån även på bolagsskatten.
            </seg>
            <seg n="cd0277ec">
              Jag lyssnade på den mineralpolitiska debatten, som föregick den
              skattepolitiska debatten i eftermiddags. Då kom argument upp för
              varför till exempel gruvföretag vill investera i Sverige. Det
              handlar exempelvis om en politisk stabilitet, en god infrastruktur
              och en stabil arbetsmarknad. Det är sådana saker som är tyngre
              för företagen, tror jag, när det gäller Sveriges attraktivitet
              än de skilda nivåerna i bolagsskatt.
            </seg>
            <seg n="53ef754e">
              Den formella bolagsskatten är egentligen ganska underordnad.
              Vi har generösa avdragsregler. Som jag sade är den reella bolagsskatten
              kanske 15 procent på vinsten. Den är inte 28, 26 eller 22 procent.
              Vi har förmånliga skatteregler i Sverige. Därför tror jag inte
              heller att den stora bolagsskattesänkning som regeringen har drivit
              in kommer att ha den positiva effekt som Gunnar Andrén tror på.
            </seg>
          </u>
          <note n="bb54c246">
            Anf. 149 GUNNAR ANDRÉN (FP) replik:
          </note>
          <u who="jacob_johnson_31d6eb" xml:id="i-ec756e888dd69fab-1" n="a68d22d8" prev="i-15f8fca495186925-1">
            <seg n="cb163fc7">
              Herr talman! Vi kan inte gå igenom alla frågor. Men eftersom
              Jacob Johnson tar upp mineralnäringen håller jag med om att det
              är viktigt att vi har goda skatteförhållanden och andra infrastrukturförhållanden.
              De företag som Jacob Johnson talar om kan lita på en sak, nämligen
              att varken alliansföreträdarna, Socialdemokraterna eller Miljöpartiet
              kommer att genomföra den mineralskatt som ditt parti vill göra
              och som skulle vara just en signal om att vi inte vill ha företagen
              över huvud taget.
            </seg>
            <seg n="1e6ce0aa">
              Det är den typen av skatter som är farliga. Man föreslår ett
              införande av en mineralskatt. Jag hade dess värre inte möjlighet
              att lyssna på den debatten i dess helhet. Den var uppenbart ett
              bevis på att det är viktigt med goda företag och goda villkor
              för mineralnäringen i Sverige. Då kan det bli bra investeringar
              och många jobb inte minst i Norrbotten.
            </seg>
            <seg n="3a62ad04">
              Jag tror för min del att det är väldigt bra för mineralnäringen
              och jobben i vårt land att vi inte har någon särskild sådan mineralskatt
              som Vänsterpartiet nu vill införa. Det skulle vara en signal:
              Investera inte här på det sätt ni har tänkt er.
            </seg>
          </u>
          <note type="speaker" n="a3a0e255">
            Anf. 150 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-e5ef917fcfb5305a-0" n="d56a25b4" next="i-252376f4733c569e-0">
            <seg n="871ffd6b">
              Herr talman! Jag vill först säga något om Danmark och bolagsskatten.
              Vad jag refererade till var att frågan om sänkt bolagsskatt i
              Danmark inte fanns förrän Sverige fattade detta beslut. Det bärande
              argumentet är nu att man måste ned till den svenska nivån. Det
              var vad jag sade. Det är precis ett bevis på det jag talade om
              när det skulle införas.
            </seg>
            <seg n="58399080">
              Jag tänkte stanna vid den frågan. Gunnar Andrén uttrycker det
              ungefär som att det bara finns ett sätt att få sysselsättning
              och företag att finnas i Sverige, och det är att konkurrera med
              lägre skatter. Det handlar om vilken inriktning man vill ha.
            </seg>
            <seg n="ef8995be">
              Jag har lärt mig att om man bedriver någon form av verksamhet
              och vi kan se Sverige som en verksamhet ska man försöka att förstärka
              sina goda sidor där man redan är bra och försöka att göra dem
              ännu bättre.
            </seg>
            <seg n="3c41e5bb">
              Det är precis det Jacob Johnson antydde. Det handlar om den politiska
              stabiliteten, en arbetsmarknad som karakteriseras av ytterst få
              konflikter och väldigt högt utbildad arbetskraft. Det är vad som
              har gjort Sverige starkt. Det är det som inte minst vi socialdemokrater
              vill förstärka. Vi har till och med blivit anklagade för att vara
              för intresserade av de svenska storföretagen och deras väl och
              ve. Vad ni gör är precis tvärtom. Sverige är det enda land som
              sänker utbildningsambitioner. Ni håller på att förstöra den svenska
              arbetsmarknaden.
            </seg>
            <seg n="03460919">
              Vad ska man då göra? Kan man inte köra enligt det gamla vinnande
              receptet som har varit så bra får man väl kompensera med låg bolagsskatt.
            </seg>
            <seg n="aa3bc336">
              Det är de olika synsätten som är så avslöjande för vad ni vill
              med Sverige och vad vi vill med Sverige.
            </seg>
          </u>
          <note n="45b6b0fc">
            Anf. 151 GUNNAR ANDRÉN (FP) replik:
          </note>
          <u who="leif_jakobsson_79f517" xml:id="i-252376f4733c569e-0" n="d56a25b4" prev="i-e5ef917fcfb5305a-0">
            <seg n="3678c1fd">
              Herr talman! Det är möjligt att vi vill försämra för alla i det
              här landet. Jag har inte riktigt upplevt vår politik på det sättet,
              ska jag gärna erkänna.
            </seg>
            <seg n="c0cd9df4">
              Jag börjar med den ändan som Leif Jakobsson tog upp först med
              sänkning av bolagsskatten. Det är naturligtvis riktigt att Danmark
              har tittat på Sverige. Jag bestrider inte alls det. Vi har å andra
              sidan också tittat på ett annat land, nämligen på sänkningen av
              den brittiska bolagsskatten. Jag tror att det var ett viktigt
              argument för att man föreslog en sänkning av skatten också i Sverige.
            </seg>
            <seg n="0c13e504">
              Så är det naturligtvis. Det handlar om konkurrensförhållandena.
              Det är precis som antyds i den mening som Miljöpartiet har skrivit:
              Investeringar i näringslivet bestäms till mycket stor del på den
              globala marknaden. Sverige som är ett litet land är på den globala
              marknaden.
            </seg>
            <seg n="d16a8ab3">
              Jag ska återkomma till den andra frågan som egentligen inte hör
              direkt till detta men är övergripande. Vill vi Sverige ont? Vill
              partierna detta som har fått nästan 50 procents stöd?
            </seg>
            <seg n="ba7e1310">
              Herr talman! Jag känner inte igen mig i den beskrivningen. Vi
              kan ha olika åsikter om en del av reformerna. Men det gäller själva
              ansatsen att vi skulle vilja förstöra svenska arbetsmarknaden.
              Jag står absolut för att det är bra med kollektivavtal och försäkringar.
              Försäkringar är inte bidrag, och så vidare, utan det är pengar
              som man har betalat in.
            </seg>
            <seg n="7a2333a5">
              Alltihop detta står dessa partier för. Varför skulle vi vilja
              gå till val på att göra försämringar inom utbildningspolitiken,
              arbetsmarknadspolitiken eller någonting annat?
            </seg>
            <seg n="168b8b6d">
              Nej, det ska vara ordning och reda. Jag håller med Leif Jakobsson
              i allt på den punkten. En av de viktigaste orsakerna till att
              vi har så framgångsrika företag är att det finns ordning och reda
              och politisk stabilitet i detta land.
            </seg>
            <seg n="1fcf5aba">
              Jag protesterar bestämt mot att vi skulle med en enda stavelse
              vilja göra det sämre i landet.
            </seg>
          </u>
          <note type="speaker" n="271e1c57">
            Anf. 152 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-e5ef917fcfb5305a-1" n="d56a25b4" next="i-252376f4733c569e-1">
            <seg n="071bd2a7">
              Herr talman! Nej, ni vill ha ett annat Sverige. Det är alldeles
              uppenbart. Ni vill ha en utveckling mot en alltmer delad arbetsmarknad
              och mot en låglönearbetsmarknad för en del och väldigt goda villkor
              för andra. Det ser vi ju. Gunnar Andrén får faktiskt ta ansvar
              för det man har gjort.
            </seg>
            <seg n="83714359">
              En av de första åtgärderna ni gjorde var att kraftigt skära ned
              den kvalificerade arbetsmarknadsutbildningen som ledde till jobb.
              Lika många som ni tog bort från en chans till ett nytt jobb och
              ny utbildning för att kunna gå vidare, lika många finns i dag
              i fas 3. Det är vad ni erbjuder de människorna. Det är därför
              långtidsarbetslösheten ökar.
            </seg>
            <seg n="5b756fb3">
              Sverige är det enda land som minskar ambitionerna när det gäller
              utbildning och högre utbildning. Det är väl alldeles uppenbart
              att ni är på väg mot ett annat Sverige. Det vi talar om är något
              annat. Kalla det gärna affärsplan för Sverige.
            </seg>
            <seg n="fcc386e4">
              Det handlar om att hela tiden konkurrera med den bästa kunskapen
              och de bästa förhållandena. Det kostar att ligga på topp. Då måste
              man ha skatteintäkter och se till att vi inte behöver skära ned.
            </seg>
            <seg n="6e65b75e">
              På Malmö högskola sägs nu personal upp, och studenter skickas
              hem. Är det ett svar med denna arbetslöshet att högskolorna ska
              ha lägre ambitioner? Inget annat land bär sig åt på det viset.
              Om man gör det och ändå vill rädda kvar jobben, och inte längre
              kan konkurrera med det höga kunskapsinnehållet långsiktigt, får
              man väl sälja sig billigare och sänka bolagsskatten. Det är precis
              det ni gör.
            </seg>
          </u>
          <note n="cbbe82f4">
            Anf. 153 GUNNAR ANDRÉN (FP) replik:
          </note>
          <u who="leif_jakobsson_79f517" xml:id="i-252376f4733c569e-1" n="d56a25b4" prev="i-e5ef917fcfb5305a-1">
            <seg n="f7d76f51">
              Herr talman! Har Sverige blivit ett låglöneland under de senaste
              sex åren?
            </seg>
            <seg n="43063aba">
              Är det på det sättet som Leif Jakobsson antyder? Herr talmannen
              får ursäkta mig. Den diskussion jag och Leif Jakobsson har ligger
              i kanten av men är ändå övergripande för vad vi ska diskutera.
            </seg>
            <seg n="d53502f5">
              (LEIF JAKOBSSON: Herr talman! Jag har inte rätt till fler repliker.)
            </seg>
            <seg n="06015b96">
              Jag kan inte se att detta har blivit ett låglöneland. Jag stämmer
              inte in i detta. Tvärtom har inkomsterna ökat väldigt väl i vårt
              land under senare år.
            </seg>
            <seg n="aff361bd">
              Leif Jakobsson tar upp att det är en massa nedskärningar till
              exempel på arbetsmarknadsutbildningen. Jag har varit ledamot av
              riksdagen ganska länge, men inte fullt så länge som Leif Jakobsson.
              Under andra konjunkturer har också Socialdemokraterna skurit ned
              mycket under arbetsmarknadsutbildningen.
            </seg>
            <seg n="32e94a0c">
              Jag har väl aldrig någonsin sagt att det skulle vara en ambition
              att sänka utbildningskvaliteten eller någonting sådant? Det är
              fråga om hur stor efterfrågan man har eller inte.
            </seg>
            <seg n="48857d50">
              Herr talman! Den grundläggande frågan är: Har regeringen ambitionen
              att försämra för Sverige? Mitt svar är nej. Jag tycker inte att
              Leif Jakobsson har lyckats med att visa att vi ens har ambitionen
              att göra detta. Jag tycker att det är precis tvärtom. Vi vill
              göra Sverige bättre bland annat genom att använda skattepolitik
              på ett något annorlunda sätt än vad Socialdemokraterna har gjort.
            </seg>
          </u>
          <note type="speaker" n="00143dd2">
            Anf. 154 KARIN NILSSON (C):
          </note>
          <u who="ulrik_nilsson_f7792c" xml:id="i-2183f2fc1a9e78f6-0" n="ce58b6b9">
            <seg n="d306e0c1">
              Herr talman! Detta betänkande behandlar motioner som faller in
              under rubriken Beskattning av företag, kapital och fastighet.
              Jag har även i år en egen motion om rättssäkerhet för företagare
              som behandlas i detta betänkande. Jag tänker därför använda min
              tid i talarstolen till andra frågor än de som mina kolleger har
              berört här i debatten.
            </seg>
            <seg n="486c9433">
              Herr talman! Vi centerpartister, vår regering och riksdag har
              uttryckt att det måste bli enklare, roligare och lönsammare att
              driva företag. Sveriges ekonomi och välfärd är beroende av att
              det går bra för företagen. Sveriges befolkning är beroende av
              att ha ett jobb att gå till för sin försörjning. Vi är också beroende
              av de skatter som företagen och deras anställda genererar till
              de välfärdstjänster som samhället kräver.
            </seg>
            <seg n="610e9acb">
              Det finns ett samband mellan ett väl fungerande företagande och
              en väl fungerande samhällsapparat som kan leverera bra skola,
              vård och omsorg. Men trots att vi upprepat att det ska vara enklare,
              roligare och lönsammare att driva företag som ett mantra kan jag
              inte påstå att politiken och myndigheterna alltid utgår från det
              i sina beslut. Om vi verkligen menar något med orden enklare,
              roligare och lönsammare att driva företag måste både vi politiker
              och våra myndigheter som möter företagare jobba därefter.
            </seg>
            <seg n="6b59bcaa">
              Då handlar det om att förenkla administrationen, förbättra rättssäkerheten
              och att skapa ett bra företagsklimat. Det handlar också om vilken
              attityd vi har till dem vi möter och vilken ambition som präglar
              det mötet konstruktivt eller misstänksamt destruktivt. Är företagarna
              potentiella fuskare allihop, eller är de en tillgång och en förutsättning
              för landets välstånd?
            </seg>
            <seg n="883ca464">
              Herr talman! Jag vill se företagen och företagarna som en tillgång,
              och då anser jag att vi måste föra en politik utifrån det. När
              företagare tillfrågas om regelkrångel är skatter ett område där
              många vill se förbättringar. Om vi politiker trots allt väljer
              att krångla till det med nya lagar om kassaregister, slutna kassasystem,
              personalliggare, månadsuppgiftsinlämnande och omvänd momsredovisning
              måste orsaken till regelkrånglet vara väl motiverad.
            </seg>
            <seg n="7b41e401">
              Vi måste agera i de branscher där problemen finns men undvika
              att krångla till det generellt.
            </seg>
            <seg n="34281c27">
              När vi vill förenkla är frågan också för vilka vi förenklar.
              Jag kan bara konstatera att blanketten N 1 har blivit krångligare
              för lantbrukare och mindre företagare men enklare för Skatteverket.
              Hos många företagare finns en stor respekt och rädsla för att
              göra fel när det gäller skatter. Trots att man skulle kunna betrakta
              företagens administrativa arbete med de anställdas inkomstskatter
              som en service åt samhället kan en upprepad försening av inbetalda
              skatter leda till fängelse för ekonomisk brottslighet. En straffränta
              borde kunna ha samma effekt vad det gäller att få in skatten inom
              angiven tid, utan att skrämma bort folk från att våga bli företagare.
            </seg>
            <seg n="296c162f">
              De som var med på utskottets resa till Norrbotten och träffade
              finska tjänstemän i Haparanda kommer kanske ihåg att i Finland
              är det löntagaren själv som ska betala in sin inkomstskatt i vart
              fall uppfattade jag det så.
            </seg>
            <seg n="7e361304">
              Herr talman! I min motion har jag tagit upp ett exempel på rättssäkerhet
              i beskattningen. Ett helt annat ärende, som jag fick del av för
              ett par veckor sedan, är frågan om rationaliseringsförvärv. Jag
              har vid flera tillfällen i kammaren talat om rättssäkerhet för
              företagare och önskat att landets alla skattekontor ska hantera
              ärendena på ett enhetligt sätt.
            </seg>
            <seg n="36220e95">
              Nu har man gjort det när det gäller frågan om skattereduktion
              vid rationaliseringsförvärv av skog. Skatteverket har valt att
              tolka lagstiftningen utifrån hur den hanterats i Västra Götaland.
              Det kan låta konsekvent och bra, men kanske ändå inte. Den nya
              tolkningen innebär att man i princip diskvalificerar alla privata
              skogsägare i mitt hemlän, Kronoberg, där många livnär sig på en
              kombination av jordbruk och skogsbruk och där den genomsnittliga
              skogsarealen ligger på 50 hektar. Skatteverket tillämpar nu regler
              om 400 hektar.
            </seg>
            <seg n="d986cb1e">
              Dessutom införs de nya reglerna med ett års retroaktivitet, vilket
              innebär att den som redan förvärvat en fastighet för runt 3 miljoner
              kronor, som vid förvärvstillfället betraktats som rationaliseringsförvärv,
              går i och med den nya tolkningen miste om 1 miljon kronor av sin
              finansiering. Denna förändring är inget vi lagstiftat om i riksdagen,
              utan det är Skatteverkets helt egen tolkning av en befintlig lag.
            </seg>
            <seg n="21f690fc">
              Jag inser att vi politiker givetvis inte kan gräva ned oss i
              detaljer, men den som tolkar lagstiftningen måste ha en känsla
              för vad lagstiftarens ambition har varit, såsom i detta fall.
              Handlar politikens ambition om att skapa livskraftiga företag
              på landsbygden eller handlar det om att skapa stora bolagsskogar
              med externa ägare? Vi tillåter ju inte ministerstyre i det här
              landet, men kanske att Skatteverket skulle ta och backa bandet
              och höra efter vad som var den politiska ambitionen.
            </seg>
            <seg n="b3c71658">
              Herr talman! När jag läser betänkandet kan jag konstatera att
              mycket har gjorts och mycket är på gång. Jag kan inte med dagens
              betänkande som grund skapa nya önskelistor på vad jag anser borde
              göras. Men jag vill med mitt anförande uppmärksamma alla på att
              även om mycket positivt är på gång finns det fortfarande många
              förväntningar att leva upp till.
            </seg>
            <seg n="47284158">
              Jag noterar också, liksom många av mina företrädare i talarstolen,
              att den komplicerade frågan om tonnageskatten fångats upp av en
              nyligen tillsatt utredning och hoppas därför att vi ska slippa
              återkomma med fler tillkännagivanden i denna följetong.
            </seg>
            <seg n="2d3334a2">
              Jag har medvetet valt att inte kommentera någon av oppositionspartiernas
              reservationer eftersom ingen av dem leder till just det som jag
              skulle vilja, att göra det enklare, roligare och lönsammare att
              driva företag. Jag vill därför avsluta med att yrka bifall till
              utskottets förslag till beslut och avslag på samtliga reservationer.
            </seg>
          </u>
          <note type="speaker" n="786eb63f">
            Anf. 155 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-8bda3a7789b875c9-0" n="5ee96ada">
            <seg n="03c5f877">
              Herr talman! I denna halvsena timme i debatten får äntligen det
              sista partiet på talarlistan gå upp. Jag tänker inte ägna mig
              åt det som vi kommer att debattera den 27 i denna månad, inkomstskatterna.
              Det var ju nästan en inkomstskattedebatt som fördes tidigare.
              Inte heller tänker jag beklaga att regeringen har gjort det bättre
              för de allra flesta, utan jag kommer att ta upp den frågan då.
              I stället tänkte jag tala om företagandet och företagandets villkor
              i Sverige. Ibland får man uppfattningen att vi lever i centrum
              av Europa, men det gör vi inte. Vi lever i en utkant av Europa
              och är 9 miljoner invånare, vilket gör att vi kanske har andra
              förutsättningar än övriga länder. Vi har långt till de olika marknaderna.
            </seg>
            <seg n="e60f77bf">
              Företagande och väl fungerande företag är grunden för välfärden.
              Det ger både arbetstillfällen och skatteintäkter till det gemensamma
              bästa. Dessutom är företagande och arbetstillfällen grunden för
              inkomstpensionerna, och för exempelvis kommunens inkomster. Den
              kopplingen talas det sällan om. Här finns alltså en röd tråd.
              Kommuner och regioner är beroende av hur företagen utvecklas,
              och vi kan se hur det går i de olika delarna av Sverige.
            </seg>
            <seg n="6492bca5">
              Våra trygghetssystem, som vi ibland berömmer oss av, bygger på
              det som produceras i form av varor och tjänster. Det finns ett
              tydligt samband mellan företag, arbete och välfärd. Det är därför
              viktigt att våra svenska företag har goda förutsättningar för
              sina verksamheter. För ett konkurrensutsatt och exportberoende
              land som Sverige är goda och likvärdiga förutsättningar gentemot
              andra länder nödvändiga. Vår geografiska placering gör att även
              kostnaderna för transporter har stor betydelse.
            </seg>
            <seg n="c50cea79">
              Ibland framförs förslag i denna kammare som skulle få negativa
              effekter för svenska företag och arbetstillfällen på en rad områden.
              Jag brukar alltid tala om Hyltebruk när jag står i talarstolen.
              Nu kan man konstatera att på grund av att företag väljer att rationalisera
              har ytterligare varsel kommit från Stora i Hyltebruk, alltså pappersbruket.
              Vi har också kunnat se att Pilkington AB kommer att avvecklas
              i Halland, liksom i Landskrona. Om man tror att det inte har någon
              betydelse vilka villkor vi har för bolagsskatt, energiskatt, transportskatt
              då är man ganska naiv måste jag säga.
            </seg>
            <seg n="b87e3719">
              Det är i det ljuset, herr talman, man ska se den sänkta bolagsskatten,
              investeraravdraget och infrastruktursatsningarna som alliansregeringen
              genomfört och genomför. Det handlar om långsiktiga strategiska
              beslut i stället för kortsiktiga opportunistiska förslag som i
              längden motverkar sina påstådda syften. En viktig faktor för företagens
              förutsättningar är stabila och långsiktiga regler, som är enkla
              och transparenta. Alliansregeringens arbete måste fortsätta i
              denna inriktning och lätta inte minst de mindre företagens administrativa
              börda.
            </seg>
            <seg n="83cd784c">
              Kristdemokraterna vill verka för att minska sjuklöneansvaret
              för företagen med syfte att fler kan få möjlighet att komma in
              på arbetsmarknaden samt minska risken för företag vid anställningar.
              Det skulle gynna särskilt dem som av olika skäl står längre från
              arbetsmarknaden och ge både dem och företagen bättre förutsättningar.
            </seg>
            <seg n="791ed635">
              Den demografiska utvecklingen visar att alla som kan ska ges
              förutsättningar för ett självförsörjande arbete utifrån de egna
              förutsättningarna, alltså helt i linje med en positiv arbetslinje
              där alla kan få plats.
            </seg>
            <seg n="e97b0b71">
              Herr talman! Betänkandet rör ju inte enbart beskattning av företag
              utan även kapital och fastigheter. Jag tänker säga någonting om
              de senare och vilka konsekvenser fastighetsskatten kan få.
            </seg>
            <seg n="61fe9f4e">
              Riksdagen har med stor majoritet ställt sig bakom ökade satsningar
              på så kallade alternativa energislag. Detta är lovvärt i sig.
              Samtidigt måste det påtalas att om man gör en sådan satsning utan
              att beakta vilka konsekvenser det kan få indirekt på andra energislag
              finns det en fara i detta.
            </seg>
            <seg n="c524f897">
              Fastighetsskatten har mot ovanstående bakgrund differentierats
              mellan energislagen. Således är det olika fastighetsskatt för
              olika energiproduktion, vilket riskerar att innebära kontraproduktiva
              resultat. Ett exempel är fastighetsskatten på två förnybara energislag
              som vatten och vind. Vattenkraften har i dag en fastighetsskatt
              som är mångdubbelt högre än på vindkraften, trots att vattenkraften
              är likvärdig och nödvändig för satsningarna på vindkraft. Liksom
              när det gäller andra beskattningar av verksamheter bör likvärdighetsprincipen
              gälla. Detta måste man iaktta när man långsiktigt utformar skatterna
              för energiproduktion.
            </seg>
            <seg n="f2273033">
              Jag är något av en kalenderbitare. Jag tycker om att fakta ska
              komma fram. Vi fick höra i tidigare inlägg att Tyskland skulle
              vara det förlovade landet när det gäller klimat- och energipolitiken.
              När jag tittade på Energifaktas senaste redovisning av utsläpp
              av koldioxid per capita visade det sig att det i Tyskland är 9,1
              ton medan det i Sverige är 5,3 ton. Det är alltså nästan hälften.
              Räknar man på ett annat sätt, som man nyligen gjorde då man räknade
              på att vår låga energiproduktion skulle produceras i andra länder,
              ligger utsläppen på 4,4.
            </seg>
            <seg n="4c9f8081">
              Om man samtidigt tänker på att Tyskland ska satsa stort på naturgas
              från Ryssland och andra trevliga fossila energislag som kol, tror
              jag att man ska tala lite tyst om de fina solcellerna på taken
              där nere där det finns sol på ett annat sätt än i Kiruna.
            </seg>
            <seg n="3cee579c">
              Tonnageskatten tror jag att man måste komplettera. Det har funnits
              en utredning. Det är helt riktigt, och vi kristdemokrater har
              tyckt att det har varit viktigt att få ordning på det här för
              att värna den svenska sjöfartsnäringen. Men det har varit en konflikt
              med det internationella fartygsregistret, för de här två har inte
              utretts tillsammans, och det är ju det man tittar på nu. Jag hoppas
              att man kan komma fram med ett förslag som värnar den svenska
              sjöfartsnäringen.
            </seg>
            <seg n="aa81aa3f">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="9a93e9c4">
            Anf. 156 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-ab7f716097aa7c89-0" n="942a5af2">
            <seg n="90acd485">
              Herr talman! Vi fick höra att skatteutskottets ordförande Henrik
              von Sydow fyller år i dag. Min lilla present till honom, och till
              er andra, blir att ytterligare förlänga den här spännande debatten.
            </seg>
            <seg n="f8a08c69">
              Det finns, herr talman, få saker som är värre i politiken än
              att höra politiker stå och tjafsa om siffror. Arbetslösheten minskar.
              Nej, arbetslösheten ökar.
            </seg>
            <seg n="3ba0108d">
              Det finns möjligen en sak som är värre. Det är populism, och
              populism som erbjuder enkla lösningar eller som står för regelrätta
              lögner för att gynna sin egen berättelse. Det är möjligt att jag
              är lite väl svensk och korrekt nu, men jag tycker att den gränsen
              för oärlighet och populism har passerats två gånger under den
              här debatten. Det är det jag skulle vilja påpeka.
            </seg>
            <seg n="1c87cbb4">
              Det första står Leif Jakobsson för när han påstår att den regering
              som vi har nu och dess politik har bidragit till och resulterat
              i att lönerna har minskat. Var har du fått det ifrån, Leif Jakobsson?
              Vilken avtalsrörelse skulle du vilja peka på har resulterat i
              att lönerna har sjunkit? Är det byggnadsavtalsrörelsen som har
              resulterat i lägre löner? Är det Kommunal? Vad är det för avtalsrörelse
              där facket har förhandlat till sig lägre löner? Vad är det för
              siffror du kan peka på som visar att lönerna i Sverige har sjunkit?
              De enda siffror jag kan se allt detta finns på SCB:s hemsida visar
              att lönerna har ökat.
            </seg>
            <seg n="96ffd6c4">
              Den andra saken jag skulle vilja påpeka och det andra uttrycket
              för populism står Jacob Johnson för när han påstår att klassklyftorna
              har ökat. Tittar vi på det mått som man använder sig av när man
              ska bestämma klyftorna i samhället, nämligen Gini-koefficienten,
              kan man konstatera att under den tid som alliansregeringen har
              suttit vid makten har klassklyftorna minskat. Det är knappt mätbart,
              men Gini-koefficienten har minskat med 3 procent. När vi hade
              en socialdemokratiskt ledd regering, stödd av Vänsterpartiet,
              ökade den med 27 procent, den största ökningen i hela västvärlden
              under den tiden, mellan 1994 och 2006.
            </seg>
            <seg n="59d68149">
              Tittar man på andra siffror, som till exempel disponibel inkomst,
              kan man konstatera att av de förändringar som har skett under
              de senaste tre åren är det den tionde rikaste delen av den svenska
              befolkningen som har fått se den minsta ökningen observera: den
              minsta ökningen. Alla grupper i samhället har fått se en ökning,
              men den minsta ökningen står de rikaste för. Tittar man på de
              5 procent rikaste ser man att de har fått en ännu mindre ökning.
            </seg>
            <seg n="a23daf10">
              Min enkla lilla fråga till Jacob Johnson och också till Leif
              Jakobsson är: Var har ni fått de här siffrorna ifrån? Ni får jättegärna
              begära replik på mitt anförande och redogöra för det. Vad kommer
              den här beskrivningen av? Kan ni inte begära replik på mitt anförande
              och redogöra för det och för en gångs skull kanske vara lite sanningsenliga
              och stå upp och ta ansvar för det ni står här och pratar om.
            </seg>
          </u>
          <note n="606a241d">
            Överläggningen var härmed avslutad.
          </note>
          <note n="dcce7bf8">
            16 § Punktskatter
          </note>
          <note n="25f09dfb">
            Föredrogs
          </note>
          <note type="speaker" n="7b3ac940">
            Anf. 157 HANNAH BERGSTEDT (S):
          </note>
          <u who="hannah_bergstedt_528eb8" xml:id="i-c68f910b5b5adb89-0" n="2dbe7ce0">
            <seg n="ae8fb390">
              Herr talman! I dag debatterar vi betänkandet kring området punktskatter.
              Självklart står socialdemokraterna bakom samtliga sina reservationer,
              men för tids vinnande yrkar jag bifall till enbart reservation
              nr 1.
            </seg>
            <seg n="6638f2ce">
              Jag tänkte börja med att uppehålla mig kring de punktskatter
              som rör frågan om vår miljö.
            </seg>
            <seg n="06d88e33">
              Klockan tickar. Tiden går. Den riskerar att rinna ut.
            </seg>
            <seg n="9c5c9bfc">
              Det är våra barn och våra barnbarn som kommer att få betala för
              det som vi inte tar ansvar för nu.
            </seg>
            <seg n="f1a9a19a">
              Sverige har varit ett föregångsland i klimatfrågan men har väsentligt
              tappat tempo sedan nuvarande regering tillträdde genom att man
              har tagit bort styrmedel och investeringar som framgångsrikt har
              minskat utsläppen. Fler jobb och klimatförbättringar behöver inte
              stå emot varandra. Satsningar på klimatet ger i stället möjlighet
              till nya jobb och företag.
            </seg>
            <seg n="b2323ccd">
              Vi socialdemokrater menar att vi behöver en politik som jobbar
              med långsiktiga spelregler och som använder både styrmedel och
              stimulanser för att uppnå klimatmålen.
            </seg>
            <seg n="f80e14ed">
              År 2009 beslutade riksdagen om stegvis förändrade energi- och
              koldioxidskattesatser fram till 2015 för att minska utsläppen
              av växthusgaser. Det var ett viktigt beslut och är i linje med
              den politik som vi önskar driva, men det räcker inte.
            </seg>
            <seg n="34601c0f">
              Det finns flera exempel på undantag och subventioner som inte
              kommer att vara hållbara när vi närmar oss den tidpunkt när riksdagens
              klimatmål ska vara uppfyllda. Regeringen säger själv att det finns
              behov av ytterligare förändringar, till och med att nedsättningen
              av koldioxidskatten på sikt ska slopas. Vi håller med, men undrar:
              Var är planen?
            </seg>
            <seg n="62b12bb1">
              De borgerliga ledamöterna i utskottet tror att regeringen jobbar
              med en plan och tycker att det räcker. Men tror gör man i kyrkan.
              Självklart vill vi i riksdagen veta vilka överväganden regeringen
              gör och se en handlingsplan när det gäller att komma framåt i
              frågan om att trappa av de miljöskadliga subventionerna.
            </seg>
            <seg n="995f6f78">
              På vår dörr knackar också intressenter i form av näringar, organisationer,
              allmänhet och företagare som också gärna vill veta vad regeringen
              vill göra, så vi är inte ensamma.
            </seg>
            <seg n="08cc3b61">
              Otydligheten skapar oro. Det går knappt att tala om klimatpolitik
              och klimatskatter utan att frågan ställs: Vad händer med jobben
              inom industrin och inom jord- och skogsbruket? Med 8 procent arbetslöshet
              i landet finns det all anledning att vara orolig. Omställningen
              för att uppnå klimatmålen måste bli en del av lösningen i stället
              för att ses som ett problem som ökar på arbetslösheten.
            </seg>
            <seg n="db212bfb">
              Det behövs tydliga mål utifrån höga ambitioner och konkreta handlingsplaner.
              I dag tvekar många investerare och företag när de känner sig osäkra
              på spelreglerna. Vi riskerar därmed att hamna efter och att gå
              miste om både arbetstillfällen och en möjlighet att ställa om
              klimatet.
            </seg>
            <seg n="c84b9cca">
              Det har i alla tider varit svårt och komplicerat med omställning.
              Men jag brukar säga att stenåldern inte tog slut för att stenarna
              tog slut, utan det var för att man skaffade sig bättre och smartare
              lösningar. Vi socialdemokrater har lyssnat och vill föra en politik
              för långsiktighet och med tydliga spelregler. Det är för att företagen
              ska våga göra de nödvändiga investeringar som är så väsentliga
              för att Sverige ska kunna ställa om och ligga i framkant. Så knyts
              klimat- och jobbpolitik ihop.
            </seg>
            <seg n="56718777">
              Våra transporter står för 40 procent av utsläppen. Med målsättningen
              om en fossiloberoende fordonsflotta till 2030 är det inte minst
              viktigt med beskattning av såväl bränsle som förmånsbeskattning
              av tjänstebilar. I arbetet med att minska utsläppen från personbilstrafiken
              är alternativa bränslen mycket viktiga.
            </seg>
            <seg n="9c35731d">
              Sverige har en god infrastruktur för etanol, och infrastrukturen
              för fordonsgas har byggts ut successivt. För att utvecklingen
              på förnybara drivmedel ska fortsätta behövs också en omställning
              i den svenska bilparken.
            </seg>
            <seg n="306af331">
              Sedan regeringen tog bort reduktionen av förmånsvärdesbeskattningen
              på etanolbilar och avskaffade miljöbilspremien har regeringen
              kommit allt längre bort från sitt mål om en fossiloberoende fordonsflotta,
              och försäljningen av miljöbilar faller.
            </seg>
            <seg n="cb71a55c">
              Vårt förslag om införandet av ett nytt miljöbilssystem premierar
              energieffektiva personbilar, och de som inte är det får i stället
              vara med och betala. Det är ett system som jobbar med både styrning
              och stimulanser.
            </seg>
            <seg n="a2a1b75f">
              När vi utformar förslag vill vi gärna väga in olika behov och
              konstruera dem för att komma åt så många utmaningar som möjligt.
              Vägslitageavgiften är ett sådant exempel.
            </seg>
            <seg n="7ca5507d">
              Lastbilstransporter är nödvändiga för att samhället över huvud
              taget ska fungera. Den svenska åkerinäringen håller på att utplånas
              medan regeringen bara tittar på, precis som med sjöfarten som
              vi nyss har diskuterat. Regelbrott sker som äventyrar arbetsmiljön,
              och förare arbetar under närmast livegna förhållanden. Oseriösa
              aktörer utnyttjar arbetskraft med hjälp av falskt egenföretagande
              och lönedumpning. Det är inte ovanligt att dessa chaufförer med
              dåliga anställningsvillkor får bo och övernatta i bilarna i väntan
              på en körning.
            </seg>
            <seg n="67586580">
              Förslaget om en avståndsbaserad vägslitageavgift innebär både
              ansvar för klimatet och förbättrade villkor för den svenska åkerinäringen
              och för dem som kör. I dagsläget råder en snedvriden konkurrens,
              vilken slår ut seriösa aktörer på marknaden som följer kollektivavtal,
              regler och lagar. Det vill vi med den konstruktionen motverka.
            </seg>
            <seg n="a7280fb7">
              Själv kommer jag från ett län där det på många håll inte finns
              något rimligt alternativ till lastbilstransporter, och jag har
              därför haft särskilda skäl att lyssna till behoven från våra näringar.
              I samtal med både åkerinäringen och skogsindustrin påtalas behovet
              av investeringar för en utbyggnad av infrastrukturen för utökad
              kapacitet på järnväg och för bättre och säkrare vägar samt för
              skogsindustrin som specifikt efterfrågar tjälsäkrade vägar. Det
              är ett behov som har uppstått ur ändrade leverans- och körmönster
              och som därmed har ökat belastningen på vägnätet. För oss socialdemokrater
              är ett införande av en vägslitageavgift en åtgärd för att förbättra
              för miljön samt en insats för seriösa åkeriföretag och arbetsvillkor
              som möjliggör godstransporter i svensk regi.
            </seg>
            <seg n="6b529376">
              Motionsbetänkandet omfattar inte bara förslag som berör klimatet
              utan även våra levnadsvanor. Alla människor som levt nära en människa
              med alkoholproblem inser vikten av att jobba med en politik som
              syftar till att begränsa alkoholkonsumtionen och dess skadeverkningar.
              Många lever med en nära anhörig som har alkoholproblem, och än
              fler svenskar påverkas genom att de har en vän eller kollega som
              har problem med alkohol.
            </seg>
            <seg n="bad067de">
              Skatt på alkohol och tobak syftar till att påverka konsumtionen.
              Vi socialdemokrater har i vår budget vågat höja skatten på alkohol.
              Det är ett förslag som Kristdemokraterna och Maria Larsson lade
              fram våren 2011 men svek. Inte heller vill regeringen göra något
              åt de orimligt höga införselkvoterna.
            </seg>
            <seg n="f7a06950">
              Även skatt på cigaretter omfattas av betänkandet. Sverige har
              ett mål på folkhälsoområdet för att minska antalet rökare, framför
              allt antalet nya rökare. En ny rapport visar att det står tämligen
              stilla och att vi inte kommer att nå målet om en halvering av
              antalet unga som röker.
            </seg>
            <seg n="4f40b3e4">
              Vidare missbrukas det svenska regelverket för betalning av punktskatter
              på ett sätt som innebär att staten går miste om hundratals miljoner
              kronor i skatteintäkter. Cigaretter importeras lagligt men säljs
              vidare utan att skatt betalas in.
            </seg>
            <seg n="1bbc41ce">
              Reglerna för punktskattebetalningar bör därför ändras, och det
              elektroniska övervakningssystemet EMCS bör tillämpas för förflyttningar
              även inom landet. Systemet skulle försvåra brottsligheten, men
              här passar regeringen och väljer i stället att låta denna övervakning
              upphöra vid Sveriges gräns.
            </seg>
            <seg n="1b6289cc">
              Vi socialdemokrater vill använda skatterna för att investera
              i framtidens jobb, finansiera den generella välfärden samt ta
              ansvar för klimatet och folkhälsan.
            </seg>
          </u>
          <note type="speaker" n="4576b89b">
            Anf. 158 MATS PERTOFT (MP):
          </note>
          <u who="mats_pertoft_529a6f" xml:id="i-f5a837ad63f226f7-0" n="c3bc5461">
            <seg n="d543a5e1">
              Herr talman! Vi fortsätter att debattera skatter. Det är något
              som låter trist. Om jag berättar detta för mina kompisar säger
              de: Oj, vad är detta?
            </seg>
            <seg n="d7e4297b">
              Egentligen handlar denna debatt om mod. Den handlar om modet
              att förändra samhället. Innan jag blir alltför engagerad i detta
              ska jag passa på att yrka bifall till reservation nr 9 om trafikskatter
              vägslitageavgift, kilometerskatt. Det finns många namn för detta.
            </seg>
            <seg n="500909c6">
              Det handlar alltså om modet att våga förändra och ta ansvar för
              framtiden. Punktskatterna handlar om modet att ta ansvar för framtiden,
              om vi i Sveriges riksdag vågar ta ansvar för att inte subventionera
              saker som är klimatskadliga. Vågar vi ta höjd och genomföra koldioxidbeskattningen,
              såsom Anders Borg för några år sedan när det var på modet menade
              att det var det mest effektiva sättet att styra miljön och konsumtionen?
              Han sade faktiskt så. Men vågar han det? Han visar ju inte det.
            </seg>
            <seg n="93915f6a">
              Vågar vi ta ansvar för klimatet? Vågar vi se att till exempel
              diesel ur ett historiskt perspektiv är på tok för underbeskattad
              jämfört med bensin? Vi hade helt andra skatteregler förr i tiden
              för diesel. Eller titta på flyget. Vi subventionerar flyget. Det
              är vi och våra barn och barnbarn som kommer att få betala den
              riktiga kostnaden, den nota som kommer med klimatförändringarna,
              med ökade försäkringskostnader, översvämningar och så vidare.
            </seg>
            <seg n="396d146f">
              Vågar vi ta ansvaret? Det är det som Miljöpartiets motioner på
              detta område handlar om. Vi står naturligtvis bakom alla våra
              motioner, även om jag för tids vinnande yrkar bifall bara till
              en reservation.
            </seg>
            <seg n="5aeb6427">
              Diskussionen handlar om den här regeringens dolda subventioner.
              Det är dolda subventioner som kommer att betalas på ett eller
              annat sätt eftersom ingenting är gratis. Det finns inga gratis
              luncher. Jag tror att det är Anders Borg som brukar säga så, men
              han agerar inte därefter. Då är det viktigt att till exempel ta
              upp frågan om en kilometerskatt, lastbilsskatt eller vägslitageavgift.
              Vågar vi skapa ett system i det här landet som skulle främja att
              alla åkerier betalar samma kostnad för det de förbrukar, den väg
              de sliter på, de koldioxidutsläpp de förorsakar?
            </seg>
            <seg n="1614b217">
              Samtidigt är det här motioner där vi från Miljöpartiets sida
              har fördjupat oss mycket i att i detalj klargöra att vi inte avser
              att belasta näringen med omotiverade kostnader. Enskilda vägar
              är undantagna. Det är tydligt att de vägar där det inte finns
              alternativ ska ha lägre kostnader. Där det finns alternativ i
              form av järnväg ska de ha högre kostnader, för där finns det klimatbättre
              transportsätt.
            </seg>
            <seg n="c8017517">
              När man tittar på helheten ser man att det går ganska bra. När
              jag pratar med åkerinäringen är de på allvar intresserade av detta.
              De ser också att deras kolleger i till exempel Tyskland, där man
              har infört ett liknande system och som man bygger ut allteftersom,
              tycker att det fungerar bra. Detta land regeras av en kristdemokratisk
              regering. Det är inte De gröna som har infört det här, utan det
              är faktiskt en kristdemokratisk-liberal regering.
            </seg>
            <seg n="f0c1b41b">
              Det är inte fråga om att det är blockgränser i politiken. Jag
              skulle snarare säga att det är förnuftsgränser och modgränser
              som gör att man vågar eller inte vågar. Man vågar hoppa över sin
              egen skugga för man inser att verkligheten kräver detta.
            </seg>
            <seg n="22ae9170">
              Det är det som Sveriges framtid kräver en ny regering som har
              modet att se till att vi inte har några gratis klimatluncher i
              Sverige och se till att vi kan ge till exempel våra åkeriägare
              reella, konkurrensneutrala förutsättningar som gör att de kan
              konkurrera med utländska åkerier på samma villkor. Det är det
              som det handlar om det ska vara samma villkor. Det ska inte gå
              att smussla undan från den ena eller andra sidan. Det är det som
              statsmakterna borde ta ansvar för i stället för att skylla ifrån
              sig.
            </seg>
            <seg n="d8c05357">
              Miljöpartiets förslag på denna punkt handlar i stor utsträckning
              om att se till att den som orsakar klimatutsläpp ska betala för
              sig, när det gäller både bränsle och resor och där man inte betalar
              hela sin kostnad. Vi ska naturligtvis också se till att till exempel
              lastbilar betalar för vägslitage.
            </seg>
            <seg n="c88d09a1">
              Jag kan lägga till att det finns en motion därutöver som handlar
              om trängselskatten. Jag trodde att vi skulle få lokal beslutanderätt
              över trängselskatten, men det verkar fortfarande inte vara så
              att Alliansen kan komma dithän att man lokalt får bestämma över
              denna. Varför inte detta? Är det så att ni i Alliansen absolut
              vill se till att Förbifart Helsingfors bestäms från riksdagen
              i stället för lokalt? Det undrar jag över, och jag skulle gärna
              ha ett svar.
            </seg>
            <seg n="129ab958">
              Med dessa ord, herr talman, vill jag yrka bifall till reservation
              9. Jag hoppas att vi äntligen får en regering som tar ansvar för
              att alla betalar sina kostnader när det gäller klimatförändringarna.
            </seg>
          </u>
          <note type="speaker" n="011d12b4">
            Anf. 159 THORALF ALFSSON (SD):
          </note>
          <u who="thoralf_alfsson_3fc160" xml:id="i-58befdd841c99fd1-0" n="0a17e5fb">
            <seg n="aad671ee">
              Herr talman! Punktskatter men också befrielse från punktskatter
              kan vara effektiva styrmedel för att påverka handelsmönster och
              investeringar. Men de tenderar också att bli mer och mer komplexa
              när de kompletteras med nya tillägg för att motverka eller gynna
              en viss utveckling. Efter en längre tid kan de framstå som lapptäcken
              av svårförståeliga lagar, som ibland till och med kan motverka
              varandra.
            </seg>
            <seg n="2e86a964">
              Jag skulle kunna upprepa de citat från Kungliga Vetenskapsakademiens
              energiutskott som jag tog upp i debatten om föregående betänkande
              även när det handlar om energiskatt på elkraft.
            </seg>
            <seg n="6c01943d">
              Det undantag som finns för energiskatt på el producerad vid vindkraftverk
              av en producent som inte yrkesmässigt levererar el är ännu ett
              exempel på en skattesubvention för vindkraften. Denna lagparagraf
              upptäcktes för snart tio år sedan och har sedan prövats i flera
              fall av Skatteverket, som avgivit flera ställningstaganden, vilket
              nu inneburit en praxis på området.
            </seg>
            <seg n="3699a04a">
              Nu kan man säga att antalet användare av detta kryphål exploderar
              då alla vill undgå energiskatten på 29,3 öre per kilowattimme.
              Som exempel kan nämnas min egen hemkommun Kalmar, som beslutat
              investera i två vindkraftverk på vardera två megawatt. Enligt
              uppgift har region Skåne tagit beslut om att investera i tio vindkraftverk.
              Listan kan i dag göras väldigt lång på kommuner, regioner och
              företag som äger vindkraftverk eller beslutat om investeringar.
              Skattebortfallet av energiskatt torde vara väldigt stort.
            </seg>
            <seg n="57707328">
              I mitt anförande tidigare tog jag upp subventioner till vindkraften
              i form av fastighetsavgiften och anförde en mer harmoniserad fastighetsskatt
              mellan de olika energislagen. Skattebefrielsen från energiskatt
              för vindkraft är ännu ett exempel på en subvention till vindkraften
              som snedvrider konkurrensen ännu mer mellan de olika energislagen.
            </seg>
            <seg n="dab15be1">
              Tillsammans med elcertifikatsavgifter skapar dessa skattesubventioner
              för vindkraften starka incitament för investeringar i denna elproduktion,
              vilket ofrånkomligen kommer att leda till nya utmaningar och påfrestningar
              på vårt elkraftnät och krav på tillgång till mer reglerkraft,
              med stora kostnader för elkonsumenter och skattebetalare som följd.
            </seg>
            <seg n="aa2380eb">
              I detta sammanhang får vi även avvakta den utredning om nettodebitering
              som ska presenteras före sommaren, inte minst den oberoende del
              av utredningen där utredaren ska se över vem som ska vara skattskyldig
              för energiskatt på el.
            </seg>
            <seg n="e6cd4369">
              Vi inom Sverigedemokraterna får säkert anledning att återkomma
              under nästa riksdagsår med motioner angående dessa skattesubventioner.
            </seg>
            <seg n="bc54ed27">
              Herr talman! Enligt LRF produceras i dag mindre än hälften av
              vår livsmedelsförsörjning i Sverige. I dag får vi nästan dagligen
              signaler om den svåra ekonomiska situation som råder inom jordbrukssektorn,
              inte minst hos våra mjölkbönder. Åtminstone vi som lever på landet
              och läser landsortstidningar får ta del av detta ganska ofta.
              En av förklaringarna till detta är kostnadsläget för våra lantbrukare.
              Drivmedelskostnaderna är en viktig komponent i denna ekvation
              där punktskatterna påverkar negativt.
            </seg>
            <seg n="dab55d52">
              En annan näring som lider av det höga kostnadsläget i Sverige
              är skogsföretagen. Det gröna guldet i våra skogar är väldigt viktigt
              för vår stora basnäring av skogsindustri och förädling av trädråvaran
              men givetvis också för massa- och pappersindustrin. Det är då
              viktigt att skogsråvaran når fram till industrierna till rimliga
              och konkurrenskraftiga kostnader.
            </seg>
            <seg n="6c60fec8">
              Regeringen har beslutat att fram till 2015 minska återbetalningen
              av koldioxidskatten för jord- och skogsbruksmaskiner från 2:10
              kronor per liter till 90 öre per liter. Regeringen har även beslutat
              att generellt höja energiskatten på diesel med totalt 40 öre per
              liter i två steg.
            </seg>
            <seg n="f9e7388f">
              Dessa kostnadspåslag kommer på en femårsperiod att kosta mer
              än en halv miljard kronor per år för jord- och skogsbrukssektorn.
              Med tanke på jordbrukets lönsamhetsproblem är detta ett problematiskt
              beslut som riskerar att ytterligare driva jordbruket ut från Sverige.
            </seg>
            <seg n="41b46af1">
              Därför vill vi återställa återbetalningen av koldioxidskatten
              för jord- och skogsbruksmaskiner till 2:10 kronor per liter för
              att förbättra den svenska konkurrensnivån inom dessa näringar.
            </seg>
            <seg n="bd86bb90">
              Herr talman! En annan punktskatt som kan ifrågasättas är den
              på snus, eller rättare sagt nivån på punktskatten. Denna punktskatt
              har höjts rejält under de senaste åren. Sedan 2006 har skatten
              på snus ökat med 210 procent.
            </seg>
            <seg n="adfc0869">
              Tyvärr har ju nu även EU gett sig på snuset och försöker komma
              med sina pekpinnar om vilka smaktillsatser som ska tillåtas i
              snuset, men jag hoppas att en enig riksdag kan hålla dessa pekpinnar
              borta från snuset och att vi så småningom även kan exportera snus
              till länderna inom EU.
            </seg>
            <seg n="05ae4a41">
              Det positiva med snus är att det är ett bra alternativ för många
              som försöker sluta röka. I dag finns det många olika substitut
              för rökningen, som nikotintuggummi eller nikotinplåster. Undersökningar
              har visat att det absolut vanligaste substitutet till cigaretter
              för män som försöker sluta röka är snus. Det har även blivit alltmer
              vanligt att kvinnor snusar, och det kanske är en effekt på samma
              grunder.
            </seg>
            <seg n="311c6e06">
              Det är också det sätt som har bäst verkningsgrad när det gäller
              att sluta röka. När det gäller män väljer mer än hälften av dem
              som söker ett alternativ till cigaretter just snus. Av dessa lyckas
              hela 70 procent sluta röka. Som jämförelse kan nämnas att bara
              16 procent väljer nikotintuggummi, och av dessa klarar bara 40
              procent att sluta med cigaretter. Siffrorna för nikotinplåster
              är ännu sämre.
            </seg>
            <seg n="73a027a7">
              Snus kan alltså med andra ord vara en bra ersättning för cigaretter.
              Därför vill vi se till att det också finns ett ekonomiskt incitament
              för att gå över till snus genom att punktskatten på snus alltid
              hålls på en lägre nivå än skatten på cigaretter. Det ska helt
              enkelt vara billigare att snusa än att röka.
            </seg>
            <seg n="e5072eb1">
              Herr talman! Till sist vill jag även ge mitt stöd till ett förslag
              som knappast kan komma att kosta så mycket för statskassan när
              det gäller veteranbilshobbyn. Fordon som är 30 år eller äldre
              och inte används yrkesmässigt är i dag befriade från fordonsskatt.
              För att göra det mer enhetligt vill vi att även husvagnar ska
              omfattas av befrielse från fordonsskatt.
            </seg>
            <seg n="1f2dd7a0">
              Därmed vill jag yrka bifall till reservation 7.
            </seg>
          </u>
          <note n="67c3c7f4">
            I detta anförande instämde Mikael Jansson (SD).
          </note>
          <note type="speaker" n="06029ce4">
            Anf. 160 JACOB JOHNSON (V):
          </note>
          <u who="jacob_johnson_31d6eb" xml:id="i-15f8fca495186925-2" n="a68d22d8" next="i-ec756e888dd69fab-2">
            <seg n="2c7eccbe">
              Herr talman! Punktskatterna är en del av konsumtionsskatterna
              och inbringade 2011 ca 123 miljarder till statskassan. Mätt som
              andel av de totala skatteintäkterna ligger punktskatterna relativt
              konstant runt 8 procent en begränsad men likafullt avsevärd intäktskälla.
            </seg>
            <seg n="df4c9b17">
              Punktskatterna domineras av energiskatterna, som samma år uppgick
              till 70 miljarder, följt av skatten på alkohol och tobak med knappa
              25 miljarder medan den tredje största inkomsten kom från beskattningen
              av vägtrafiken med dryga 15 miljarder.
            </seg>
            <seg n="a1c020ae">
              Miljöskatterna, det vill säga främst energiskatterna, har ju
              stor betydelse för klimatomställningen. Det kan som bakgrund vara
              intressant att se hur miljöskatterna i Sverige ligger jämfört
              med andra länder och hur de har utvecklats över tid. Enligt en
              sammanställning från riksdagens utredningstjänst motsvarade Sveriges
              miljöskatter 2008 knappt 3 procent av bnp, vilket i och för sig
              är bland de högre bland de jämförda länderna i OECD men samtidigt
              väsentligt lägre än i till exempel Danmark och Nederländerna,
              där miljöskatterna låg på mellan 4 och 5 procent av bnp. Det är
              också värt att notera att miljöskatternas andel av bnp i Sverige
              har sjunkit något, från ca 3 procent under 1990-talet till ca
              2,7 procent under senare år.
            </seg>
            <seg n="845e49c3">
              Herr talman! Dagens betänkande behandlar olika motioner från
              allmänna motionstiden inom en rad olika områden vad gäller punktskatter.
              Jag tänker i detta inlägg bara ta upp två frågor.
            </seg>
            <seg n="794b950b">
              Låt mig börja med skatten på drivmedel, som är en central fråga
              inte minst när det gäller våra ambitioner att fasa ut användningen
              av fossila bränslen som bensin och diesel. Här går vi ju för övrigt
              i väntans tider och väntar på den utredning som regeringen har
              tillsatt om en fossiloberoende fordonsflotta, som väl ska presenteras
              under året.
            </seg>
            <seg n="02e80384">
              Nu minskar glädjande nog bensinanvändningen ganska tydligt, eller
              med knappa 30 procent sedan år 2000. Däremot har användningen
              av diesel ökat med nästan 50 procent under samma tid. Den samlade
              fossilbränsleanvändningen för fordon är därmed i princip oförändrad
              sedan år 2000. Här ligger naturligtvis en enorm utmaning om vi
              ska nå regeringens mål om en fossiloberoende fordonsflotta till
              2030. Vi har stått och stampat under dryga 10 år, och vi har bra
              drygt 15 år på oss.
            </seg>
            <seg n="276479e9">
              Ett problem mot bakgrund av den ökande användningen av diesel
              är den låga energiskatten på diesel i jämförelse med skatten på
              bensin. Visserligen höjdes dieselskatten med 20 öre litern vid
              årsskiftet, men fler steg måste tas under kommande år, och från
              Vänsterpartiets sida är det vår principiella hållning att bensin
              och diesel ska beskattas utifrån de utsläpp av fossil koldioxid
              som de genererar respektive sitt energiinnehåll. I dag har ju
              diesel en lägre beskattning relative sitt energiinnehåll än bensin
              har. Det ska bli spännande att se vad utredningen respektive regeringen
              kommer fram till.
            </seg>
            <seg n="2b15d9b4">
              Från Vänsterpartiets sida anser vi att skatten på koldioxid bör
              höjas för att bibehålla pressen på en omställning till förnybara
              bränslen. Priset vid pump har de senaste åren legat ungefär konstant
              i fast penningvärde. Vi vill därför höja bensin- och dieselskatterna
              varje år fram till 2015 genom en höjning av koldioxidskatten med
              7 öre per år.
            </seg>
            <seg n="0b353ffe">
              Herr talman! På grund av långa avstånd i glesbygden kan generellt
              höjda kostnader för att använda motorfordon bli en börda när tillgången
              till kollektivtrafik och service är dålig. Fungerande transporter
              är en livsnödvändighet för både enskilda och företag, och det
              bästa är om merparten av resorna kan lösas genom kollektiva transporter.
            </seg>
            <seg n="353ded3b">
              Vi föreslår en mycket omfattande satsning på kollektivtrafik
              och järnväg. Dessa satsningar innebär att en större andel av trafiksatsningarna
              tilldelas de trafikslag som människor med låga inkomster är i
              störst behov av. Den kollektiva trafiken är den som i största
              möjliga mån leder till en förbättrad miljö och till att fler människor
              kan öka sin frihet att förflytta sig. För att specifikt förbättra
              kollektivtrafiken på landsbygden avsätter vi 2 ½ miljard kronor
              under 20132015 för att gynna kollektivtrafik i glesbygd.
            </seg>
            <seg n="c18b5ff4">
              Fordonsskatten är i dag nedsatt i 34 kommuner i sju skogslän
              i inlandet med 384 kronor, men vi vill i vårt förslag sänka den
              med ytterligare 400 kronor för att kompensera för ökade drivmedelsskatter.
              Det skulle innebära en minskad intäkt för staten med ca 60 miljoner
              kronor.
            </seg>
            <seg n="7dddfbf5">
              En annan viktig åtgärd är att stödja utvecklingen av efterkonvertering
              av äldre bilar. Låginkomsttagare har i högre grad äldre bilar,
              och kvinnor har i högre grad äldre bilar än män. Vi vill införa
              en konverteringspremie för byte från bensin till etanol, biogas
              eller el inom en budgetram på 400 miljoner kronor. Premien bör
              vara 5 000 kronor för byte från bensin till etanol och ca 10 000
              kronor för byte till biogas och el. Vi vill att stödet utformas
              så att det dras av mot fordonsskatten. Det skulle betyda att man
              under tre till fyra år är befriad från fordonsskatt.
            </seg>
          </u>
          <note n="d6ab53f2">
            Med detta yrkar jag bifall till vår reservation nr 6.
          </note>
          <u who="jacob_johnson_31d6eb" xml:id="i-ec756e888dd69fab-2" n="a68d22d8" prev="i-15f8fca495186925-2">
            <seg n="734fbdc7">
              En annan fråga som jag anser måste lösas för att komma till rätta
              med utsläppen från fossila bränslen är att flygbränsle är undantaget
              från beskattning. Det är helt oacceptabelt om man ska ha en likvärdig
              beskattning på transporter. Rimligtvis måste flygresor belastas
              med minst samma beskattning som till exempel vanliga fordonstransporter
              med bil. Jag har låtit riksdagens utredningstjänst räkna på detta
              och vad det skulle kunna innebära i ökade biljettpriser. Nu har
              man från RUT:s sida inte kunnat räkna på konsekvenserna av en
              momsbeläggning av flygbränsle av olika skattetekniska skäl, men
              om man nöjer sig med att flygbränsle ska beskattas med koldioxidskatt
              och energiskatt skulle enligt räkneexemplet en tur- och returresa
              till New York bli dryga 2 000 kronor dyrare eller ca 25 procent
              på dagens lågprisbiljetter, medan en tur- och returresa till Luleå
              skulle bli ca 450 kronor dyrare, motsvarande 15 procent, och en
              tur- och returresa till London ca 650 kronor dyrare, vilket är
              ca 20 procents fördyrning av en lågprisbiljett. Omvänt kan man
              uttrycka det som att flygresor egentligen är subventionerade med
              dessa belopp, som egentligen är större eftersom momsen som sagt
              inte är inberäknad.
            </seg>
            <seg n="4e159e10">
              I övrigt står jag naturligtvis bakom Vänsterpartiets reservationer
              men avstår för tids vinnande från att yrka bifall.
            </seg>
          </u>
          <note type="speaker" n="4f9dd44b">
            Anf. 161 LENA ASPLUND (M):
          </note>
          <u who="lena_asplund_a296b2" xml:id="i-91a0f4663d7e6128-0" n="08815655" next="i-017c9ea88c2c9fea-0"/>
          <note n="cae948bd">
            Herr talman! Jag vill börja med att yrka bifall till utskottets
            förslag i betänkande SkU19 Punktskatter .
          </note>
          <u who="lena_asplund_a296b2" xml:id="i-017c9ea88c2c9fea-0" n="08815655" prev="i-91a0f4663d7e6128-0">
            <seg n="52012324">
              För mig som moderat och boende i en liten stad i Norrlands inland
              är det viktigt att skattepolitiken skapar förutsättningar för
              jobb, företagsamhet och utvecklingsmöjligheter i hela Sverige.
              I motsats till detta finns Socialdemokraterna, Vänsterpartiet
              och Miljöpartiet, som vill försvåra för oss landsbygdsbor.
            </seg>
            <seg n="dca48e09">
              I detta motionsbetänkande föreslås bland annat kilometerskatt
              för tunga lastbilar, återinförande av handelsgödselskatt, höjd
              skatt på bensin och diesel förslag som med all tydlighet visar
              på de rödgröna partiernas landsbygdsfientliga politik.
            </seg>
            <seg n="47a996af">
              En kilometerskatt straffar dem som bor i ett län med långa avstånd,
              som jag gör. Det är vi som får betala för att Sverige är ett avlångt
              land.
            </seg>
            <seg n="3c9f2eec">
              Först drabbas åkerierna utanför storstäderna, som redan i dag
              har små marginaler. I förlängningen drabbas både du och jag av
              dyrare transporter med ökade kostnader för mjölk och våra varor
              som följd.
            </seg>
            <seg n="dbaca68f">
              Det är en skatt som också skulle slå hårt på den för oss så viktiga
              skogsnäringen, något som främst hotar våra jobb i många delar
              av landet.
            </seg>
            <seg n="224a244b">
              Skatten på handelsgödsel är ytterligare ett exempel på hur tre
              partier som inte kan komma överens om de vill regera tillsammans
              eller någonting kan enas om en skatt som slår hårt mot landsbygden.
              Det är en skatt som i praktiken är riktad mot bara en enda grupp
              människor i vårt land, nämligen Sveriges bönder.
            </seg>
            <seg n="69c5e394">
              Jordbruket är en viktig näring för Sverige. Våra bönder producerar
              mat av hög kvalitet och är inte betjänta av att få ytterligare
              300 miljoner i extra skatt.
            </seg>
            <seg n="d4554321">
              Landsbygden är beroende av goda villkor för företagande och att
              det ska vara enkelt att anställa. Miljöskatter är viktiga styrmedel,
              men samtidigt är det viktigt att skatter och regler utformas så
              att det är möjligt att leva i hela vårt land.
            </seg>
            <seg n="c379230f">
              Alliansen gör det genom reformer som stärker Sverige långsiktigt
              och genom att göra Sverige attraktivare att investera i. Så blir
              jobben fler, och så skapar man ett sammanhållet Sverige där även
              den västernorrländska eller jämtska bonden ska kunna leva på goda
              villkor.
            </seg>
            <seg n="7f8ce1a3">
              En politik för fler jobb tjänar alla på. Men den utmanas av de
              olika oppositionspartiernas skatteförslag som försvårar för företagande
              och människor i hela landet.
            </seg>
            <seg n="c07e8c5b">
              Herr talman! I betänkandet finns i år, liksom förra året, en
              gemensam reservation från Socialdemokraterna, Miljöpartiet och
              Vänsterpartiet om att de vill införa en kilometerskatt för tunga
              lastbilar. I fjolårets betänkande anförde de här tre partierna
              att den tunga trafiken står för ett betydande slitage på det svenska
              vägsystemet. De anförde även att kilometerskatten hade betydelse
              för klimatpolitiken. Vidare fanns det en argumentation om att
              det gynnade de svenska åkarna.
            </seg>
            <seg n="31315b30">
              I årets reservation nämns ingenting om slitaget på vägarna, däremot
              att det har en konkurrensutjämnande effekt gentemot åkare från
              andra europeiska länder. Det har vi en eurovinjett till i dag.
            </seg>
            <seg n="1ffb5cae">
              Vägslitageavgiften ska även differentieras utifrån fordonets
              miljöpåverkan, det vill säga en lastbil med låg miljöpåverkan
              ska betala lägre skatt än en med hög miljöpåverkan. Min fundering
              är då: Vad vill ni ha? Ska det vara en vägslitageavgift? Eller
              ska det vara en miljöavgift? Eller handlar det rätt och slätt
              bara om att ni inte gillar lastbilar eller åkerinäringen, eftersom
              ni vill lägga så mycket skatt som möjligt på dem?
            </seg>
            <seg n="f98890f2">
              I reservationen nämns också att det finns anledning att se över
              om det inte kan införas en bonus som främjar omställningen till
              alternativa bränslen. Sliter inte de här bilarna på våra vägar?
              Just det, det var ju inte en vägslitageavgift, utan det var en
              miljöavgift. Eller vad var det?
            </seg>
            <seg n="4d28ff53">
              Jag måste medge att ni förvirrar med ert velande mellan åren
              och de olika förslagen när det rätt och slätt är åkerinäringen
              ni vill sätta åt.
            </seg>
            <seg n="00c19d18">
              Fast som jag nämnde tidigare finns det inte några marginaler
              i åkerinäringen att ta dessa fördyrade kostnader från. Då kommer
              det att läggas över på oss konsumenter med dyrare mat. Det kommer
              att innebära försämrad konkurrens för en stor del av vår industri.
              Och vad det innebär utgår jag från att alla vet: jo, färre arbetstillfällen.
            </seg>
            <seg n="9660e72b">
              Jag måste också fråga Socialdemokraterna om en sak. I reservationen
              nämns Danmark som införare av en kilometerskatt. Nu har den socialdemokratiska
              regeringen i Danmark backat och kommit fram till att man inte
              vill ha en kilometerskatt. Man har lagt den på sopplatsen, som
              det står. Jag är jättedålig på danska. Men jag kan läsa danska.
            </seg>
            <seg n="16cffb5a">
              Man har kommit fram till att det här inte var någon bra skatt.
              Man anser att man har långa avstånd i Danmark. Vad har vi då i
              Sverige?
            </seg>
            <seg n="2e31f3b6">
              Den är alltså lagd i sopkorgen. Därför skulle det vara intressant
              att veta: Håller Socialdemokraterna i Sverige med sina danska
              partikamrater?
            </seg>
            <seg n="895d4282">
              När det gäller transporter är järnvägar många gånger inte ett
              alternativ, då nio av tio lastbilstransporter är kortare än 30
              mil och åtta av tio är under 10 mil. Då är det bara lastbilen
              som gäller.
            </seg>
            <seg n="4eef8b5c">
              Tre av oppositionspartierna, S, V och MP, har också en gemensam
              reservation gällande trängselskatten. De vill bland annat att
              inflytandet över intäkterna ska ligga på den regionala och lokala
              nivån. Mats Pertoft nämnde det och ville höra vad vi egentligen
              tycker.
            </seg>
            <seg n="8d04c2fd">
              Det finns en utredning som kom i februari, Trängselskatt delegation,
              sanktioner och utländska fordon . Där är utredaren väldigt tydlig
              med att intäkterna fortsättningsvis ska tillfalla staten, då det
              är staten som har det absolut största ansvaret för att planera,
              bygga och driva väginfrastrukturen.
            </seg>
            <seg n="b67fae05">
              Herr talman! Det finns även en reservation från Miljöpartiet
              och ett särskilt yttrande från Vänstern gällande en eventuell
              gruvskatt. Men det har min kollega Johan Johansson tidigare i
              dag debatterat på ett väldigt bra sätt. Därför tänker jag inte
              lägga någon mer tid på det.
            </seg>
            <seg n="9277ffd7">
              Sedan tror jag att det var Mats Pertoft som nämnde miljöbilspremien
              och att den plockades bort. Vi har i stället infört att man befrias
              från fordonsskatten i fem år om en bil uppfyller vissa krav. Det
              är egentligen mycket bättre. För miljöbilspremien gick många gånger
              till etanolbilar, och i vissa lägen när etanolen var dyrare än
              bensinen körde man på bensin. Då var ju inte den bilen speciellt
              mycket miljövänligare än innan. Därför är det bättre att man befrias
              från fordonsskatten när fordonen släpper ut mindre än ett visst
              antal gram.
            </seg>
          </u>
          <note type="speaker" n="041e6207">
            Anf. 162 JACOB JOHNSON (V) replik:
          </note>
          <u who="jacob_johnson_31d6eb" xml:id="i-d23d8737f9d96e45-0" n="a68d22d8">
            <seg n="f82920b0">
              Herr talman! Jag tänkte ta upp problematiken med att fossilbränsleanvändningen
              på fordonssidan inte minskar, även om bensinanvändningen har minskat
              ganska kraftigt eller avsevärt sedan år 2000. Det är nästan 30
              procent, som jag sade i mitt anförande.
            </seg>
            <seg n="f2a136bd">
              Men samtidigt har dieselanvändningen ökat med 50 procent. Så
              det är ungefär lika mycket som tidigare.
            </seg>
            <seg n="4f55991b">
              Jag hoppas och tror att även regeringen jobbar för att fasa ut
              fossilbränsleanvändningen. Men ni vill tydligen inte använda egentliga
              styrmedel. Ni vill till exempel inte höja koldioxidskatten eller
              energiskatten ytterligare, om jag förstår det rätt.
            </seg>
            <seg n="f437018d">
              Jag skulle vilja att Lena Asplund utvecklar hur Alliansen ser
              på detta. Hur ska man kunna minska detta om man inte vill använda
              några styrmedel? Vi pratar ju om att förorenaren ska betala. Och
              här har vi en väldig förorening, så att säga, i form av fossil
              koldioxid som kommer från användningen av bensin och diesel. Mängderna
              minskar inte. Det måste till åtgärder. Ni avvisar till exempel
              ytterligare något höjda bensin- och dieselskatter. Hur ska ni
              nå målet, Lena Asplund?
            </seg>
          </u>
          <note type="speaker" n="b07a4240">
            Anf. 163 LENA ASPLUND (M) replik:
          </note>
          <u who="lena_asplund_a296b2" xml:id="i-6cd331385cdd0189-0" n="08815655">
            <seg n="7cc65916">
              Herr talman! Jag börjar med koldioxidskattefrågan. När alliansregeringen
              tog över 2006 var koldioxidskatten 90 öre. I dag är den 105 öre.
              Det är en höjning på 15 öre.
            </seg>
            <seg n="e375765c">
              Man kan titta på det historiskt. Jag tror att den infördes 1994
              eller 1993. Koldioxidskatten var rätt jämn fram till 2001. Den
              ökade lite grann. Mellan 2001 och 2004 gick koldioxidskatten som
              en raket uppåt. Men mellan 2004 och 2006, när Vänsterpartiet och
              Miljöpartiet hade inflytande på den socialdemokratiska regeringen,
              låg den stilla.
            </seg>
            <seg n="8604e11c">
              Det här är någonting som har varit lite olika under åren. Och
              vi har höjt den.
            </seg>
            <seg n="66aa7c9d">
              När det gäller att få ned den fossila bränsleförbrukningen tittar
              regeringen på och kommer så småningom att införa en kvotplikt
              där man får in mer låginblandning. Det är ett väldigt bra sätt,
              tycker jag, att minska andelen bensin och diesel.
            </seg>
            <seg n="7fd3c6c6">
              Jag har tyvärr inte de siffror som Jacob Johnson redovisar. Jag
              förstår att priset på diesel har ökat på grund av att det säljs
              många fler dieselbilar. Däremot drar en dieselbil betydligt mindre,
              speciellt de nya dieselbilarna. Jag har en liten, snål dieselbil
              som ligger på ungefär 0,4 i förbrukning. Det borde göra att det
              blir en minskning. Men jag kan inte se varför det inte har skett
              en minskning totalt, för det borde ha blivit det.
            </seg>
          </u>
          <note type="speaker" n="7b51e556">
            Anf. 164 JACOB JOHNSON (V) replik:
          </note>
          <u who="jacob_johnson_31d6eb" xml:id="i-d23d8737f9d96e45-1" n="a68d22d8">
            <seg n="09634624">
              Herr talman! Energibeskattningen på diesel är lägre relativt
              energiinnehållet än på bensin. Vore det inte rimligt, Lena Asplund,
              att man i ett enhetligt skattesystem har den principen att till
              exempel fossila bränslen ska beskattas efter sitt energiinnehåll?
              En anledning till den ökade dieselanvändningen är naturligtvis
              att det är väsentligt billigare per kilometer att köra diesel.
            </seg>
            <seg n="47e0805d">
              Vore det inte rimligt att beskatta egentligen enligt de diskussioner
              som pågår i EU om energispardirektivet, utifrån energiinnehåll?
              Hur ser regeringen och Moderaterna på den frågan?
            </seg>
          </u>
          <note type="speaker" n="3be40118">
            Anf. 165 LENA ASPLUND (M) replik:
          </note>
          <u who="lena_asplund_a296b2" xml:id="i-6cd331385cdd0189-1" n="08815655">
            <seg n="86c68696">
              Herr talman! Jag tror att det är ungefär 80 öre som det skiljer
              mellan bensin och diesel, efter den senaste höjningen den 1 januari
              2013. Innan var det nog 1 krona, och nu skiljer det 80 öre. Sedan
              har vi ett bränsletillägg på 2:33 kronor, så fordonsskatten på
              en dieselbil är högre.
            </seg>
            <seg n="7ca3ddc6">
              Jag ser inte någon anledning att höja dieselskatten ännu mer.
              Jag tror inte att det är en bra väg att höja skatten på diesel
              80 öre. Det skulle fördyra väldigt mycket för många människor
              att ta sig till och från jobbet. Det är ju så det är på landsbygden.
              Det var därför jag i mitt anförande sade att jag tycker att ni
              är landsbygdsfientliga. Vi behöver bilen.
            </seg>
            <seg n="837fe363">
              Även Jacob Johnson måste väl hålla med om att kollektivtrafik
              på landsbygd inte alltid är till fyllest. Man kan inte sitta och
              köra en tom buss. Det måste vara helt vansinnigt jämfört med att
              man åker bil i stället.
            </seg>
            <seg n="456907af">
              Jag tror att de flesta gärna skulle vilja att det fanns en kollektivtrafik
              som fungerade. Men när ett område är glest befolkat och när folk
              åker på olika tider är det inte så lätt. Det är suveränt med tunnelbanan.
              Det finns inget bättre än att gå ned och ta tunnelbanan, skulle
              jag vilja säga. Den kommer var sjätte eller tionde minut.
            </seg>
            <seg n="12efaa04">
              Men det kan man inte göra om man ska åka mellan Sollefteå och
              Näsåker, mellan Näsåker och Ramsele eller så, utan då måste man
              ta sin bil. Bussarna passar skoltiderna. Annars finns det ingen
              lönsamhet.
            </seg>
            <seg n="bf0d54ce">
              Men jag förstår att Vänsterpartiet vill subventionera kollektivtrafiken
              hårt genom att höja skatterna för vanliga människor i stället.
              Men det tycker jag inte är så bra utgångsläge.
            </seg>
          </u>
          <note type="speaker" n="08da5ee1">
            Anf. 166 MATS PERTOFT (MP) replik:
          </note>
          <u who="mats_pertoft_529a6f" xml:id="i-f5a837ad63f226f7-1" n="c3bc5461">
            <seg n="23251f2c">
              Herr talman! Lena Asplund diskuterar att vi inte ska göra det
              dyrare för vanliga människor. Jag kan hålla med om att vi i alla
              fall ska undvika att göra det dyrare för människor som bor på
              landsbygden till exempel, som jag.
            </seg>
            <seg n="48df5428">
              Problemet är bara vilka alternativ det ska finnas för människor
              på landsbygden när bensin och diesel blir för dyrt. Då pratar
              jag inte om skatter utan om marknaden. Det är marknaden som gör
              det för dyrt.
            </seg>
            <seg n="b9e3771d">
              I dag kan vi välja mellan två alternativ. Marknaden kommer att
              se till att priserna stiger antingen därför att oljan riskerar
              att ta slut eller därför att den blir så dyr att utvinna. Då är
              frågan: Vilket bränsle ska människorna på landsbygden, som du
              och jag, köra på, om vi inte i god tid ser till att de bränslena,
              de alternativen, finns de må heta etanol, biogas, el eller något
              annat? Om man bor väldigt långt från närmaste butik är elen än
              så länge väldigt dyr.
            </seg>
            <seg n="e9322a4a">
              Vad ska man göra då? Med er politik kommer man inte att ha några
              alternativ. Det är problemet! Er skattepolitik är en enda stor
              dimridå. Ni låtsas som om solen skiner hela tiden, när vi faktiskt
              ser att marknadens priser på olja stiger. Ni bygger inte alternativen.
              Det var det vi gjorde före 2006 vi försökte bygga alternativen.
              De var inte perfekta men de var på G. Sedan dess har de avstannat.
            </seg>
          </u>
          <note type="speaker" n="2e6c7b1b">
            Anf. 167 LENA ASPLUND (M) replik:
          </note>
          <u who="lena_asplund_a296b2" xml:id="i-6cd331385cdd0189-2" n="08815655">
            <seg n="513516e8">
              Herr talman! Det finns alternativa bränslen, och det händer mycket.
              Det vet Mats Pertoft också. Det har hänt otroligt mycket bara
              under de senaste tio åren inom fordonsindustrin, med laddhybrider,
              elbilar och andra hybrider. De är dyra i dag, men priset kommer
              säkert att sjunka.
            </seg>
            <seg n="a5e2c74c">
              Men man måste ta det i en takt så att människor har råd. Det
              går inte att göra som Miljöpartiet, när man vill höja koldioxidskatten
              samtidigt som marknaden gör att bensin- och dieselpriserna drivs
              upp. Nu har det lugnat ned sig lite grann. Ett tag steg priserna
              väldigt mycket, när det var oroligt i vissa delar av världen.
              Nu är det lite lugnare ett tag. Sedan kommer säkert oron tillbaka,
              och så stiger priserna.
            </seg>
            <seg n="7a2acfde">
              Man måste göra det i en takt så att alla hinner med och så att
              man klarar av det. Marknaden ställer om sig fort det ser vi. När
              man tog bort fordonsskatten de första fem åren och satte en koldioxidnivå,
              då anpassade sig marknaden rätt fort till de 104 gram som det
              var. Nu är det en annan nivå satt, och marknaden anpassar sig.
            </seg>
            <seg n="f9f208e3">
              Det är klart att marknaden kommer att anpassa sig efter vad konsumenterna
              vill ha. Men det måste ske på rätt sätt och i en takt som är okej,
              så att man har råd. Bor man på landsbygd har man ofta behov av
              två bilar. Det måste alltså få ta lite tid.
            </seg>
            <seg n="0dded7f8">
              Med den politik som regeringen har och med den takten har man
              sett att vi inte får hasta fram utan får ta det försiktigt.
            </seg>
          </u>
          <note type="speaker" n="40e752f5">
            Anf. 168 MATS PERTOFT (MP) replik:
          </note>
          <u who="mats_pertoft_529a6f" xml:id="i-f5a837ad63f226f7-2" n="c3bc5461">
            <seg n="28d53439">
              Herr talman! Jag noterar nu att det är marknaden, företagen,
              som efterlyser starkare tag, kraftigare regleringar från regeringens
              sida och att det är alliansregeringen som fegar ur.
            </seg>
            <seg n="4f5bedb0">
              Jag måste gå in på lastbilsskatten också. Lena Asplund hänvisar
              till Eurovinjettsystemet som alternativet för att klara av detta
              med utländska åkare. Men problemet är att det systemet håller
              på att kollapsa. Holland har sagt att de inte längre vill sköta
              det. Det kommer helt enkelt inte att finnas kvar.
            </seg>
            <seg n="e06db957">
              Vad har Alliansen för alternativ i de frågorna? Hur ska ni klara
              av att reglera detta med att utländska åkare också är med och
              betalar när de nyttjar det svenska vägnätet, så att de inte får
              betydligt lägre kostnader än svenska åkerier?
            </seg>
            <seg n="e42401d6">
              Vårt förslag om kilometerskatt eller vägslitageavgift, vad man
              nu kallar det, handlar just om att skapa ett långsiktigt hållbart
              system som optimerar transporterna inte förbjuder, som Alliansen
              vill låta påskina för största möjliga miljönytta, samtidigt som
              det är mycket mer effektivt.
            </seg>
            <seg n="9cfc662a">
              Sedan finns det en vrångbild som Alliansen målar upp av att vi
              skulle förbjuda ett och annat, men det är inte vad det handlar
              om.
            </seg>
          </u>
          <note type="speaker" n="50e41834">
            Anf. 169 LENA ASPLUND (M) replik:
          </note>
          <u who="lena_asplund_a296b2" xml:id="i-6cd331385cdd0189-3" n="08815655">
            <seg n="cc2f504c">
              Herr talman! I Eurovinjettsystemet ingår i dag Belgien, Danmark,
              Luxemburg, Nederländerna och Sverige. Sedan har andra länder olika
              typer av skatter. Det kan vara avståndsbaserat eller ett vanligt
              uttag. Det finns också några länder som inte har någonting: Malta,
              Cypern och Storbritannien, fast Storbritannien höll på att titta
              lite på det här.
            </seg>
            <seg n="d45e053b">
              Från Moderaterna har vi hela tiden sagt att om vi får något gemensamt
              för hela EU, då har vi det marknadsneutralt och konkurrensneutralt,
              och då kan också vi titta på det men inte som det ser ut i dag.
              Det finns en mängd olika system. Det finns inga system som är
              lika.
            </seg>
            <seg n="b06c94ac">
              Därför känns det i dag, med våra långa avstånd, inte klokt att
              göra detta. Åkerinäringen är inte ett dugg intresserad av det,
              som någon sade, om det inte sker på lika villkor i hela EU då
              kan man fundera på det.
            </seg>
            <seg n="f490498d">
              Det är det vi håller på att titta på. Vi får se vad som händer
              framöver. Jag är inte omöjlig. Det kommer kanske någon gång framöver
              något slags skatt för tunga transporter. Om det ska vara avståndsbaserat
              och kallas kilometerskatt vet jag inte, för då har det inte med
              utsläppen att göra. Det är väl utsläppen som man ska beskatta
              på ett annat sätt.
            </seg>
            <seg n="da4b92ff">
              Innan vi har kommit fram till något bra tycker jag att det för
              Sveriges åkerinäring, för Sveriges konsumenter och för Sveriges
              jobb får vara kvar som det är just nu.
            </seg>
          </u>
          <note type="speaker" n="49a7ce54">
            Anf. 170 HANNAH BERGSTEDT (S) replik:
          </note>
          <u who="hannah_bergstedt_528eb8" xml:id="i-c68f910b5b5adb89-1" n="2dbe7ce0">
            <seg n="7d9c3242">
              Herr talman! Som jag tidigare sade kommer jag från ett län med
              långa avstånd, nämligen från Norrbotten. Min egen bakgrund är
              att jag kommer från en familj som är verksam inom jord- och skogsbrukssektorn.
              Detta gör naturligtvis att jag har ganska god insikt i den problematik
              som det innebär. Det gör mig också extra angelägen om att hitta
              lösningar.
            </seg>
            <seg n="bd13c10b">
              När jag har varit ute och träffat representanter från näringarna
              i länet har vi haft ett mycket bra samtal. De som jobbar och driver
              företag är väl medvetna om behovet av omställning och därför mycket
              intresserade av att föra ett samtal om deras förutsättningar.
              De inser att det kommer att behövas åtgärder. Jag kan säga att
              de inte har haft hälften så högt tonläge som Lena Asplund har.
            </seg>
            <seg n="de3b8f67">
              Jag har träffat Transport men också åkerinäringen. De lyfter
              fram frågor om hoten att konkurreras ut av åkerinäringar som inte
              kör med sjysta villkor. Det är dåligt för de svenska företagen,
              för villkoren för dem som jobbar och för trafiksäkerheten.
            </seg>
            <seg n="1c2d3b3a">
              Vidare tar de upp behovet av bättre vägar och säkrare uppställningsplatser.
              Det är en del av det som vi vill använda vägslitageavgiften till.
            </seg>
            <seg n="1bd196b6">
              Vägslitageavgiften med rätt utformning kan skapa en bättre neutralitet
              mellan olika transportsektorer, göra det möjligt att investera
              i det som åkerinäringen är tydlig med att man behöver och minska
              konkurrenskraften från utländska åkare och dem som inte kör med
              sjysta villkor.
            </seg>
            <seg n="0d02bbfe">
              Lena Asplund talar om oron för jobben. Vi ser redan detta problem.
              Nu undrar jag: Vad tänker Alliansen göra för att minska klimatpåverkan
              och säkra de svenska jobben?
            </seg>
          </u>
          <note type="speaker" n="ddcc1747">
            Anf. 171 LENA ASPLUND (M) replik:
          </note>
          <u who="lena_asplund_a296b2" xml:id="i-6cd331385cdd0189-4" n="08815655">
            <seg n="71a1edbf">
              Herr talman! Hannah Bergstedt talar om ej sjysta villkor för
              åkerinäringen, för utländska åkare och för de svenska åkerierna.
              Jag håller med. Det är det faktiskt inte. Man missbrukar cabotagereglerna.
              Detta är en mycket svår fråga. Vad ska vår polis göra egentligen?
              Det gäller att hinna med allting.
            </seg>
            <seg n="21791a2d">
              Jag sitter i polisstyrelsen hemma i länet och tar upp dessa frågor
              rätt ofta. Vad gör ni för att kontrollera att man följer cabotagereglerna?
              Vad gör ni för att kontrollera att man har betalat sin eurovinjett?
              Vad gör ni för att kontrollera att fordonen är trafiksäkra, till
              exempel att de har vinterdäck när så behövs och så vidare. Jag
              kan inte påstå att jag är alldeles lycklig med alla svar jag får.
            </seg>
            <seg n="e9c2c1f8">
              Hannah Bergstedt säger också att avgiften ska användas till bättre
              vägar. Då ska vi vara glada för att vi har en alliansregering
              som satsar historiskt mycket på infrastruktur och även på vägar.
            </seg>
            <seg n="16113246">
              Jag bor också i ett län med stora avstånd, dock inte så stora
              som i Norrbotten, det måste jag medge. Men jag har aldrig varit
              med om att det har gjorts så mycket vägarbeten som under de senaste
              åren, och vägarna har förbättrats mycket. Nu är Västernorrland
              lite hårt utsatt på grund av att vi har mycket besvärliga markförhållanden,
              och det blir ofta nya tjälskador. Vägarna håller inte så länge.
            </seg>
            <seg n="709a5c64">
              Det är klart att vi satsar på bättre vägar. Det gjorde inte den
              socialdemokratiska regeringen. Det var bara luft i mycket av infrastrukturpropositionerna.
            </seg>
            <seg n="78129b49">
              Jag ställer min fråga till Hannah Bergstedt igen. Vad säger ni
              om danskarnas beslut om att de inte vill ha någon kilometerskatt?
              De har insett att den nog inte var så bra. Jag hoppas att jag
              får ett svar nu.
            </seg>
          </u>
          <note type="speaker" n="498b9cd8">
            Anf. 172 HANNAH BERGSTEDT (S) replik:
          </note>
          <u who="hannah_bergstedt_528eb8" xml:id="i-c68f910b5b5adb89-2" n="2dbe7ce0">
            <seg n="abb5337e">
              Herr talman! Bara för att danskarna vill ligga i bakvattnet är
              det ingenting som säger att vi i Sverige vill göra det.
            </seg>
            <seg n="4163fc06">
              Jag fick inget svar på min fråga. När man lyssnar på Lena Asplund
              kan man verkligen ställa frågan: Vad vill ni göra för att påverka
              och minska klimatpåverkan i transportsektorn, och vad vill ni
              göra för att säkra jobben inom den svenska åkerinäringen?
            </seg>
            <seg n="d6a95394">
              När man lyssnar på Lena Asplund kan man nästan tro att det är
              bäst att inte göra någonting alls.
            </seg>
            <seg n="28968f60">
              Det största hotet mot klimatet är inte mer politik, utan det
              är bristen på den. Omställningen är, som sagt, svår. Då krävs
              det lyhördhet. Samhällen som har legat i framkant i fråga om förändring
              har alltid gynnats. Stenåldern tog, som sagt, inte slut för att
              stenarna tog slut utan för att man hittade nya och smartare lösningar.
            </seg>
            <seg n="0b565550">
              Lena Asplund lyfter också fram frågan: Kommer detta att kosta?
              Självklart kommer detta att kosta. Men varför ska vi hymla om
              det? Allting har ett pris. Frågan är om regeringssidan är villig
              att betala det pris som det innebär att inte ta ansvar för klimatet
              och jobben.
            </seg>
            <seg n="762f24f6">
              En del av regeringens åtgärder är en bit på vägen. Men det största
              väntar man med till efter 2015, samma år som regeringen säger
              sig vilja utvärdera de insatser som man har gjort. Känns inte
              det lite motsägelsefullt?
            </seg>
            <seg n="2234a402">
              Men med rådande opinionsläge kan jag förstå att man inte vill
              ta i dessa stora och svåra utmaningar, utan det är lite grann
              av att sitta still i båten som gäller. Men det innebär att vi
              förlorar dyrbar tid som vi inte har.
            </seg>
            <seg n="42074887">
              Varför vill inte regeringen och allianspartierna vara tydliga
              med vad vi vill åstadkomma så att vi får förutsättningar för att
              ha sjysta villkor och se till att vi kan ge förutsättningar så
              att företag som vill investera i klimatomställning vet vart vi
              är på väg?
            </seg>
          </u>
          <note type="speaker" n="603a223e">
            Anf. 173 LENA ASPLUND (M) replik:
          </note>
          <u who="lena_asplund_a296b2" xml:id="i-91a0f4663d7e6128-1" n="08815655" next="i-017c9ea88c2c9fea-1">
            <seg n="4d78a66d">
              Herr talman! Hannah Bergstedt säger att det är brist på politik.
              Om vi hade haft brist på politik, varför beskyller i så fall Socialdemokraterna
              oss hela tiden för att vi har fel politik? Då kan vi inte ha brist
              på politik.
            </seg>
            <seg n="de613179">
              Jag undrar var Socialdemokraterna har sin politik. Det är rätt
              tyst om den.
            </seg>
            <seg n="1bdba835">
              Vi agerar inte efter opinionssiffror. Just nu är vi mellan val,
              och vi tar mycket lugnt på dessa opinionssiffror.
            </seg>
            <seg n="0d1b307e">
              Det som är viktigt är att åkerinäringen har en chans att göra
              några vinster. Man gör inga stora vinster, men på något sätt måste
              man klara av detta, för annars kan man inte ha en klimatbra fordonsflotta.
              Man måste byta ut sina lastbilar. Lastbilar blir bättre och bättre
              klimatmässigt. Men man kan inte byta ut bilarna om man beskattar
              näringen för hårt. Då måste man helt enkelt lägga ned verksamheten.
              Det vill vi inte, för då får vi in ännu fler lastbilar som inte
              är bra klimatmässigt. Många av de lastbilar som kommer in i landet
              och som kör på våra svenska vägar är inte alldeles bra. De använder
              ofta en diesel som inte är så bra, lite beroende på vilket land
              de kommer från. Eurodieseln är i dag helt okej.
            </seg>
            <seg n="a0accd94">
              Jag tycker, som jag sade till Mats Pertoft om privatbilismen,
              att man måste göra samma sak här. Åkerinäringen vill verkligen
              se till att minska utsläppen. Egentligen är det viktigast att
              gå från diesel till något annat. Men det är svårare med tung trafik.
              Eller också måste man minska på den mängd drivmedel som en lastbil
              drar. En lastbil drar mycket bränsle, och det är dyrt med diesel.
              Kostnaderna för diesel och personal är otroligt stora.
            </seg>
          </u>
          <note n="9ce8caf6">
            Anf. 174 GUNNAR ANDRÉN (FP):
          </note>
          <u who="lena_asplund_a296b2" xml:id="i-017c9ea88c2c9fea-1" n="08815655" prev="i-91a0f4663d7e6128-1">
            <seg n="38332c5f">
              Herr talman! Skatteutskottets olika betänkanden utmärks framför
              allt av att det ena är viktigare än det andra. Likväl skulle jag
              vilja sätta ett frågetecken i fråga om detta betänkande om punktskatter.
              Det kanske ändå inte är det mest fascinerande betänkande som vi
              diskuterar. Jag vet att socialdemokraten Leif Jakobsson är av
              annan åsikt. Men man kan ha lite delade meningar om denna sak.
            </seg>
            <seg n="912be449">
              Punktskattebetänkandet innefattar många skatter. Det är energi-
              och koldioxidskatt. Det är skatt på elektrisk kraft. Det är skatt
              på drivmedel. Det är jordbrukets drivmedelsskatter. Det är skatt
              på fartygsbränsle. Det är miljöskatter på flyg. Det är fordonsskatt,
              trängselskatt, alkoholskatt, skatt på privatinförsel av alkohol
              och tobak samt försäljning i exportbutiker. Det är skatt på handelsgödsel.
              Det är skatt på bekämpningsmedel. Det är skatt på fluorerade växthusgaser.
              Det är skatt på avfall som deponeras och skatt på avfallsförbränning.
              Det är skatt på naturgrus. Det är lotteriskatt, som i detta fall
              råkar vara en travskatt. Det är skatt på animaliska livsmedel.
              Det är skatt på socker och fett respektive frukt och grönsaker,
              samt slutligen en gruvskatt.
            </seg>
            <seg n="d47d8a8b">
              Herr talman! Vi är duktiga på skatter i Sverige. Varför tar man
              ut punktskatter? Det finns två olika anledningar. Den ena är att
              man vill styra människors beteende. Den andra saken, som vi inte
              ska bestrida, är att det finns ett behov av att ta ut skatt för
              att pengarna ska komma i finansministerns och allas vår kassakista
              för att vi ska kunna använda dem till andra områden. En sådan
              skatt, som väl är den mest typiska av alla, är stämpelskatten.
              Den behandlar vi inte här, men det finns inget som helst samband
              mellan skattens höjd och den tjänst man får för detta. Det är
              uppenbarligen så. Jag försvarar ändå denna skatt varmt eftersom
              den bidrar till vår välfärd.
            </seg>
            <seg n="87fdab56">
              Jag tycker att det var väldigt bra att Jacob Johnson berättade
              lite om hur mycket dessa skatter inbringar. Jag vill lägga till
              en sak för den intresserade allmänheten, nämligen att man måste
              se det på det sättet att mervärdesskatten är den överlägset största
              konsumtionsskatten. Den står för i storleksordningen 350 miljarder,
              och som Jacob Johnson sade: Alla andra skatter vi nu diskuterar
              och som jag har räknat upp, och en del till, står för i storleksordningen
              100125 miljarder. Det är storleksordningen på detta, och det visar
              vilken stor betydelse utformningen av just mervärdesskatten har
              för statskassan. De andra skatterna är lite mer styrande.
            </seg>
            <seg n="edf06ebd">
              En av de skatter vi diskuterar är trängselskatten. Det kommer
              säkert att komma fler synpunkter från Göteborg på detta. Jag vill
              ändå säga att det är viktigt att notera en sak. Trängselskatten
              var från början en mycket tydlig miljöskatt. Det var en miljöskatt
              när den kom 2005, ungefär. Det var Miljöpartiet och Socialdemokraterna
              som drev igenom den. Numera är det alldeles uppenbart att den
              inte bara har denna funktion den har delvis denna funktion, men
              det är också en finansiell skatt. I Göteborgsfallet är det väldigt
              uppenbart, men vi kan se det också här i Helsingforssområdet.
            </seg>
            <seg n="8e662b44">
              Det råder ingen som helst tvekan om att landets finansminister
              och därmed regeringen ser denna skatt som en möjlighet att finansiera
              andra strukturåtgärder inom särskilt trafiken. Det speciella fallet
              är tunnelbanan till Nacka, som det är sagt ska finansieras med
              trängselskatten. Det kan vara viktigt för oss att veta den glidning
              som har varit på just detta område.
            </seg>
            <seg n="f96d7f5d">
              Låt mig ta upp miljöskatten på flyg. Jag vill gärna instämma
              i det Jacob Johnson sade och det gör jag inte alltid om att flygskatt
              är någonting vi borde ha. Flyget borde betala sina egna kostnader
              på miljöområdet. Den utformning Miljöpartiet och Vänsterpartiet
              har givit detta är dock helt omöjlig. Vi är bundna av 1947 års
              Chicagokonvention, som förhindrar oss att vidta dessa åtgärder.
              Om man skulle göra som Miljöpartiet och Vänsterpartiet vill skulle
              man driva flygverksamheten ut ur landet och i själva verket förbruka
              mer flygbränsle, eftersom man måste tanka någon annanstans. Det
              är alltså raka motsatsen till det man syftar till som skulle bli
              effekten om man gör detta. För att inte tala om skatt på flygplansstolar
              det är så tokigt att man fullständigt baxnar.
            </seg>
            <seg n="b3dee00f">
              Jag ska ta upp några andra skatter också men inte bli för långrandig.
              Mats Pertoft, som dess värre inte befinner sig i kammaren just
              nu, frågade mig för ungefär tre eller fyra månader sedan vad Folkpartiet
              tycker om skatten på handelsgödsel. Jag var ganska okunnig på
              denna punkt då, men dessa fyra månader har gett mig möjlighet
              att sätta mig in i detta. På denna punkt kunde jag alltså inte
              ge Mats Pertoft ett bra svar det är säkert några som minns det
              men jag har läst in detta. Vi tycker att det är bra som det är
              nu. Vi behöver för närvarande ingen skatt på handelsgödsel.
            </seg>
            <seg n="5c91b8c6">
              Vi har dock tagit fasta på det förhållandet att den tidigare
              jordbruksministern Margareta Winberg inte hon som var på det där
              mötet, utan den verkliga Margareta Winberg tillsatte en utredning
              om verkningarna av skatten på detta. Man kan konstatera att utredningen
              kom fram till att den hade ganska lite verkningar, av den verkligt
              speciella anledningen att ingen jordbrukare jordbruket är den
              största förbrukaren av handelsgödsel förbrukar mer handelsgödsel
              än man behöver. Därför har själva skatten nästan stämpelskattens
              karaktär för dem som är avnämare av detta. Den bara höjer kostnaderna.
            </seg>
            <seg n="3b9f8a21">
              Likväl måste man efter ett antal år utvärdera detta. Det har
              vi sagt i Folkpartiet, och det har jag lärt mig. Det kan vi säkert
              vara överens om: Om förbrukningen likväl har gått upp får man
              se till att kanske korrigera detta. Det är Folkpartiets ståndpunkt,
              och den ville jag gärna redovisa för kammaren eftersom jag inte
              alls kunde svara på detta vid det tidigare tillfället.
            </seg>
            <seg n="76d6fd89">
              Jag har ett par saker till. Under en följd av år steg skatterna
              på elektricitet något alldeles fruktansvärt. Under valåret 2006,
              då jag också satt i skatteutskottet, hade vi fem olika skattehöjningar
              på elektricitet. Det är en av de stora vinsterna jag ser, att
              vi inte längre höjer skatten på elektricitet hela tiden. Det är
              nämligen ett väldigt effektivt sätt att distribuera energi, och
              på det sättet är det angeläget att vi har en effektiv distribution
              av elektricitet och inte ser det som en rent finansiell intäktskälla.
            </seg>
            <seg n="917e5828">
              Allra sist: Jag vill inte förlänga debatten, men det är klart
              att jag i denna situation inte kan undgå att ta upp det förslag
              till mineralskatt som Vänsterpartiet har ett särskilt yttrande
              om. Det är en häftig sak. För närvarande är mineralavgiften 2
              promille, och den vill man höja till 10 procent. De som kan räkna
              kan räkna ut hur många gånger man vill höja denna avgift eller
              skatt. En sådan höjning av skatten kommer att få återverkningar,
              men jag hoppas att det inte blir någon stor debatt av detta. Vi
              vet våra positioner.
            </seg>
            <seg n="798d6b54">
              (Applåder)
            </seg>
          </u>
          <note type="speaker" n="9d39b0c3">
            Anf. 175 KARIN NILSSON (C):
          </note>
          <u who="ulrik_nilsson_f7792c" xml:id="i-2183f2fc1a9e78f6-1" n="ce58b6b9">
            <seg n="782feb7b">
              Herr talman! I det här betänkandet behandlar vi mängder av motioner,
              och oppositionen har 22 reservationer. Min företrädare i talarstolen,
              Gunnar Andrén, redogjorde förtjänstfullt för hela listan med skatter
              som ingår i betänkandet. Tack!
            </seg>
            <seg n="cd181f7f">
              Här finns alltså verkligen en mängd olika åsikter representerade.
              Jag kan givetvis inte i mitt anförande kommentera alla. Jag väljer
              därför att nämna några ord om alkohol- och tobakskatten, skatt
              på handelsgödsel, köttskatten, fordonsskatten och förslaget om
              vägslitageskatt. Det är många bara det.
            </seg>
            <seg n="fb6fe14a">
              Herr talman! Socialdemokraterna föreslår en höjning av skatten
              på alkohol och tobak utifrån folkhälsoskäl, och de tror dessutom
              att det skulle minska brottsligheten. I denna fråga har jag totalt
              motsatt uppfattning. Jag tror inte att vi löser varken folkhälsoproblem
              eller brottslighet genom att höja skatten på alkohol och tobak.
              Ju högre priset blir på alkohol och tobak i Sverige, desto lönsammare
              blir det att sälja illegal alkohol i Sverige. Dessutom är våra
              ungdomar en väldigt utsatt målgrupp för dessa skumma affärer.
            </seg>
            <seg n="e11bd431">
              Insikten om att det finns stora ekonomiska vinningar i att föra
              in alkohol och tobak illegalt till Sverige är redan väl etablerad
              i kriminella kretsar. Den organiserade handeln med illegal alkohol
              har blivit ett samhällsproblem som har lett till grov organiserad
              brottslighet. Jag anser att det otroligt stora inflödet av alkohol
              över gränsen är ett större hot mot folkhälsan än det pris alkoholen
              har på systembolagshyllan.
            </seg>
            <seg n="8a55ba78">
              Ingen har väl undgått mediernas rapportering om vodkabilarna.
              De senaste siffrorna angående uteblivna punktskatter som jag har
              fått från Skatteverket handlade om riktigt stora belopp. En långtradare
              med 15 000 liter sprit som förs in illegalt ger i undanhållna
              punktskatter en förtjänst på 3 miljoner kronor för smugglaren.
              En motsvarande långtradare med 50 000 cigarettlimpor ger 14,2
              miljoner i vinst bara genom att de inte punktbeskattas.
            </seg>
            <seg n="5e52cd3a">
              Det låter rätt otroligt att man kan komma in i landet med sådana
              mängder med varor och lyckas undvika beskattning. Men det finns
              metoder. Bilarna kan genom osanna intyg låtsas vara på väg till
              ett skatteupplag men försvinna på vägen dit. Det kan också vara
              flera bilar som chansar på att ta sig in med identiska införselintyg.
              Den som eventuellt fastnar i kontrollen betalar, medan de andra
              får full utdelning för sin chansning. Även den som fastnar i polisens
              eller tullens kontroller kan i slutänden göra vinst på cigarettlasten
              med flera miljoner, dessutom, genom att köpa loss lasten då den
              auktioneras ut och slippa undan skatt eftersom den då anses vara
              beskattad.
            </seg>
            <seg n="c3df9a27">
              Jag kan inte garantera att en sänkning av skatten på alkohol
              och tobak skulle lösa problematiken. För att göra det mindre lönsamt
              att föra in illegala varor skulle vi behöva sänka skatterna till
              väldigt låga nivåer, vilket givetvis inte är rimligt. Men jag
              tror definitivt att en skattehöjning skulle fortsätta att urholka
              Systembolagets monopol och ytterligare öka intresset för illegal
              handel. Jag anser att frågan kräver en utredning innan vi laborerar
              med förändrade skattenivåer.
            </seg>
            <seg n="7ecaee96">
              Herr talman! När det gäller Socialdemokraternas, Miljöpartiets
              och Vänsterpartiets förslag om att återinföra skatt på handelsgödsel
              är jag lika mycket motståndare till det förslaget som alla andra
              år som frågan har varit uppe till debatt.
            </seg>
            <seg n="7f1da066">
              De gröna näringarna i Sverige befinner sig i framkant i världen
              i fråga om miljöhänsyn och djurhållning. Förslaget från S, MP
              och V om att återinföra skatten på handelsgödsel saknar därför
              miljömässig logik då det gynnar importerade varor som i de flesta
              fall produceras med långt större användning av handelsgödsel och
              med mindre miljöhänsyn än vi har i det svenska jordbruket. Det
              saknar näringspolitisk logik då skatten ensidigt drabbar näringen
              i Sverige, vilket gynnar konkurrenter utomlands och leder till
              att produktion och arbetstillfällen försvinner från Sverige. Och
              detta sker i ett läge då svensk produktion minskar.
            </seg>
            <seg n="43d2d16e">
              Centerpartiets bestämda uppfattning är att politikens roll måste
              vara att stärka det svenska lantbrukets konkurrenskraft. Sverige
              har också redan internationellt sett stränga krav angående kadmiumhalter
              i handelsgödsel.
            </seg>
            <seg n="f3f9a7a4">
              Lönsamheten i det svenska jordbruket är redan pressad, och de
              senaste 25 åren har produktionen minskat med en tredjedel. Importen
              av mat från andra länder har under samma tid fördubblats. Sverige
              är nu ett av de länder i Europa som sämst utnyttjar sina åkrars
              produktionsförmåga. Vår självförsörjning riskerar snart att sjunka
              under 50 procent.
            </seg>
            <seg n="50ecf679">
              Så sent som i går kunde man läsa i Svenska Dagbladet att Sveriges
              livsmedelsförsörjning är den sämsta sedan 30-talet. Vid en krissituation
              tar maten snabbt slut i hemmen och i butikerna. Med i stort sett
              samma argument kan jag avfärda Miljöpartiets förslag om skatt
              på animaliska livsmedel, skatt på boskapsuppfödning och skatt
              på kraftfoder.
            </seg>
            <seg n="cf478da5">
              Herr talman! Sedan blev jag faktiskt lite glad över att Vänsterpartiet
              i år har upptäckt det jag påpekade i budgetdebatten i november
              förra året att det redan finns en nedsatt fordonsskatt för ett
              antal glesbygdskommuner.
            </seg>
            <seg n="d0babc26">
              I november föreslog Vänsterpartiet att det skulle gälla 35 kommuner.
              Denna gång nöjer de sig med 34 kommuner. Om man går in på Skatteverkets
              skattetabeller, som är exakt desamma som de som gällde när frågan
              var uppe i november, ser man att 36 glesbygdskommuner inte 34
              och inte 35 redan har en sänkt fordonsskatt och att skatten är
              sänkt med 384 kronor. Det var riktigt uppfattat, och det är till
              och med mer än det grundbelopp som finns för fordonsskatten.
            </seg>
            <seg n="d1badbbb">
              Vänsterpartiets förslag om att sänka fordonsskatten med upp till
              400 kronor ytterligare funkade inte förra gången, och det funkar
              egentligen inte denna gång heller som förslag. Det måste vara
              svårt att sänka en skatt som redan är borttagen.
            </seg>
            <seg n="f94bc511">
              Det kanske är dags för Vänsterpartiet att döpa om förslaget om
              sänkt fordonsskatt till fordonsbidrag. Dessutom är det dyrt för
              alla dem som är beroende av bilen redan i dag utan Vänsterpartiets
              skattehöjning på bensin och diesel med 75 öre litern. Jag anser
              att det är bättre att jobba för miljövänligare bränslen, bränslesnålare
              bilar och sänkta skatter för gröna alternativ för att både minska
              utsläppen och hålla nere drivmedelskostnaderna än att föreslå
              olika kompensatoriska åtgärder som redan är uttömda.
            </seg>
            <seg n="04ddff6c">
              Och så har vi då Socialdemokraternas, Miljöpartiets och Vänsterns
              vägslitageavgift. Lena Asplund har argumenterat mot detta förslag,
              och även jag har gjort det i åtskilliga debatter tidigare. Jag
              frågar mig även denna gång: Vari ligger miljönyttan med skatten
              på avstånd? Eftersom jag ser fler problem än möjligheter med förslaget
              avslutar jag med att säga nej tack till en ny skatt på landsbygd.
            </seg>
          </u>
          <note n="8d416595">
            Herr talman! Jag yrkar bifall till utskottets förslag och avslag
            på samtliga motioner.
          </note>
          <note type="speaker" n="1af85c84">
            Anf. 176 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-8bda3a7789b875c9-1" n="5ee96ada">
            <seg n="32400b0f">
              Herr talman! När jag gick med mitt linkande knä och hämtade betänkandet
              om punktskatter i förmiddags och slog upp sidan med reservationer
              kom jag att tänka på det som man brukar kalla för favorit i repris.
              Så kändes det för mig när jag läste detta betänkandes reservationer.
              Det enklaste hade varit att kopiera förra årets anförande, för
              det hade haft samma träffsäkerhet nu som det hade då.
            </seg>
            <seg n="dcad21f1">
              Det handlar i stort sett om energiskattehöjningar, drivmedelshöjningar
              och alla andra punktskattehöjningar. Det är summan av reservationerna,
              vilket är märkligt när man i medierna nyligen har noterar att
              det största oppositionspartiet har lovat inga höjda skatter efter
              valet. Jag kan tänka mig att man i så fall höjer dem före valet.
            </seg>
            <seg n="8e01b4a3">
              Precis som i mitt tidigare anförande i det förra ärendet vill
              jag lyfta fram vikten av transparens och likvärdighet. Sverige
              kan inte utmärka sig med högre skatter på motsvarande områden
              utan att det får påverkan på företag och arbetstillfällen. Riksdagen
              har fattat beslut som innebär att Sverige går längre än andra
              motsvarande länder när det gäller energi och drivmedel. Frågan
              borde inte gälla att ytterligare förverkliga nya mål utan hur
              vi inom EU kan finna långsiktiga och hållbara lösningar. Att Sverige
              i dagsläget med världens högsta koldioxidskatt skulle göra förändringar
              innebär ingenting om inte andra länder också flyttar fram sina
              positioner. Det får betecknas som smått naivt att tro att ytterligare
              en svensk tagelskjorta med skatter kommer att ändra andra länders
              vägval och beteenden, som vi hörde nyligen om Danmark exempelvis.
            </seg>
            <seg n="d10c7144">
              Däremot är risken stor att vi skenar i väg med en mycket dyr
              egen lösning i en återvändsgränd med stora kostnader för medborgarna,
              med litet resultat och med färre företag och arbetstillfällen.
            </seg>
            <seg n="bc846385">
              Herr talman! Långsiktighet är även på detta område det viktigaste
              inslaget. I ett maratonlopp utdelas inga priser efter den första
              kilometern, utan först när man har kommit i mål 42 kilometer senare.
              Energipolitik måste ha långsiktiga och hållbara mål som inte lämpar
              sig för populism utan för dem som vill åstadkomma bestående resultat.
              Sverige är en mycket liten pusselbit, även om man i denna kammare
              ibland tycks tro någonting annat. Procentsatser är ibland direkt
              vilseledande och ger inte en sann bild av helheten.
            </seg>
            <seg n="951600a6">
              Det kan nämnas att förra året minskade det sammantagna utsläppet
              av koldioxid från biltrafiken trots en ökad trafik. En fixering
              vid olika datum är ointressant för resultatet. Om ett mål som
              ligger 20 eller 30 år framåt i tiden infrias ett år för tidigt
              eller två år för sent har bara semantisk betydelse. Däremot kan
              det vara avgörande för välfärden på vilket sätt man uppnår målen.
              Det är alltid vist att inte rusa in i orealistiska och oprövade
              riktningar.
            </seg>
            <seg n="fb022997">
              Man kan i och för sig föreslå en flygskatt, som vi hörde här.
              Men innebär det att det skulle vara färre som skulle flyga från
              norra Sverige? Eller skulle riksdagsledamöterna från Lappland
              stanna hemma och inte komma till jobbet? Det kommer ändå att vara
              nödvändigt för alla att använda vissa färdmedel. Därmed kan man
              inte hävda att skatten skulle ha en fungerande påverkan på själva
              utsläppen, utan den är i praktiken fiskal.
            </seg>
            <seg n="afac7e67">
              En skatt som har varit och är omdiskuterad är skatten på alkohol.
              Alkohol har funnits sedan urminnes tider. Erfarenheterna har alltid
              varit desamma. Under värdiga former finns det möjlighet till förhöjt
              välmående medan motsatsen är direkt skadlig. För dem som kan nyttja
              alkohol på ett kontrollerat sätt uppstår sällan några problem.
              Men för dem som inte kan det utgör alkohol ett allvarligt hälsoproblem.
              Det är därför som det finns alkoholskatt.
            </seg>
            <seg n="ec68607f">
              Kristdemokraterna anser att respekten för riskerna med missbruk
              måste väga tyngre än önskemål om tillgänglighet och lägre beskattning.
              Exakt hur regelverk och skattenivåer ska utformas måste avgöras
              i beaktande av andra inverkande faktorer.
            </seg>
            <seg n="309548fe">
              Det största svenska problemet är inte svenskt utan är den legala
              kvantiteten av privat införsel från annat EU-land som man får
              ta med sig. Dagens lagliga volymer överstiger vida all rimlig
              privatkonsumtion, och arbetet med att ändra EU:s regelverk på
              området måste fortsätta.
            </seg>
            <seg n="8ddf2d17">
              Jag vill också påminna om att ungdomar inte får köpa alkohol
              oavsett vilket pris den har. Därför måste andra åtgärder vidtas.
            </seg>
            <seg n="7f1534d6">
              Jag är medveten om att det finns olika uppfattningar om hur man
              i dagsläget bör agera från både politiska partier och näringsföreträdare.
              Alla de människor som slagits ut på grund av överkonsumtion manar
              dock till försiktighet även om det vid vissa tillfällen behövs
              justeringar av regler och skattesatser. Men det måste göras i
              sitt sammanhang.
            </seg>
            <seg n="4df61977">
              Herr talman! Avslutningsvis vill jag påtala vikten av, som det
              finns en motion om, att värna fordonshobbyn. Den har stor betydelse
              för fordonsintresserade. Det är uppskattningsvis en halv miljon
              svenskar. Den betyder mer för vårt land än vad som de flesta är
              medvetna om. Det finns en icke liten omsättning av varor och tjänster
              som ger intäkter till samhället, vilka används för det gemensamma
              bästa.
            </seg>
            <seg n="e289a510">
              Kulturinsatserna är omfattande och åtnjuts av många fler än de
              direkt engagerade. Vi kan bara titta på skolavslutningar, bröllopstillfällen,
              och så vidare. Villkoren för fordonshobbyn måste värnas och beaktas
              när nya regler och förordningar införs. Även på myndighetsnivå,
              där regelverket ska praktiseras, måste rim och reson beaktas.
              Exempel på svårförståeliga och orimliga tolkningar och bedömningar
              är många, jag vill säga otaliga.
            </seg>
          </u>
          <note n="2700f096">
            Med detta yrkar jag bifall till utskottets förslag i betänkandet.
          </note>
          <note n="f441b632">
            I detta anförande instämde Roland Utbult (KD).
          </note>
          <note type="speaker" n="a1f2abaf">
            Anf. 177 TERES LINDBERG (S):
          </note>
          <u who="teres_lindberg_5962f9" xml:id="i-cec0c1d8169bd27d-0" n="d1f85c7c" next="i-1a5210e973f54eda-0">
            <seg n="919e81f6">
              Herr talman! Jag avser att i mitt anförande i huvudsak uppehålla
              mig vid frågan om trängselskatter. Det är å andra sidan inte någon
              okomplicerad fråga.
            </seg>
            <seg n="3437f5e9">
              Före mig här i talarstolen viftade Lena Asplund med den utredning
              om trängselskatter som presenterades för ungefär en månad sedan.
              I den föreslås att trängselskatten ska förbli en statlig skatt
              och att alla väsentliga detaljer även i fortsättningen ska bestämmas
              av riksdagen.
            </seg>
            <seg n="c9e75d3d">
              Utredningen får svidande kritik inte minst från Naturskyddsföreningen,
              som säger att den hör bäst hemma i pappersåtervinningen. Jag är
              beredd att instämma. Hela utredningen kan ses som ett beställningsjobb
              från Finansen som under inga omständigheter vill överlåta makt,
              inflytande och beslut åt dem som kan frågorna bäst.
            </seg>
            <seg n="511f7473">
              Om detta är man också överens lokalt över partigränserna. Själva
              uppdraget för utredningen var att lägga fram ett förslag som möjliggjorde
              för den lokala nivån att själv göra de prioriteringar som behövs.
            </seg>
            <seg n="cd51a5e3">
              Vad gör regeringen? Jo, i stället tillsätter den en ny utredning
              i hopp om att den ska lösa infrastrukturproblemen, bostadsproblemen
              och kollektivtrafiksproblemen i Helsingfors. Man kan inte annat
              än ana varför. Det är ganska uppenbart att majoritetsföreträdarna
              i riksdagen helt saknar förtroende för sina lokala och regionala
              företrädare.
            </seg>
            <seg n="b0443790">
              Själva grundproblemet är att det saknas investeringar och att
              de bromsas i Helsingfors. Det hänger ihop med bristen på investeringsmedel.
              Regeringen och staten vill gärna lägga sig i, men man vill inte
              låta finansieringsmöjligheterna hamna där de hör hemma.
            </seg>
            <seg n="69b4f623">
              Vad stockholmarna tyckte och tycker råder det ingen tvekan om.
              Vid den folkomröstning som hölls 2006 förklarade stockholmarna
              mycket tydligt att de var beredda att betala trängselskatter,
              eller miljöstyrande avgifter, som man också kallade det. Men detta
              var förknippat med att intäkterna skulle gå till vägar och kollektivtrafik.
            </seg>
            <seg n="3d233e5f">
              Regeringen har härvid en skuld till stockholmarna som vackert
              betalar men inte sett röken av någon förbättrad kollektivtrafik.
              I stället siar regeringen om att den ska öka skatten för att det
              ska ge mer intäkter.
            </seg>
            <seg n="b16124f8">
              Här visas också en grundläggande skillnad mellan blocken. Den
              härrör till själva synen på skatten, eller avgiften om man så
              vill. Vi socialdemokrater väljer att se avgiften som ett medel
              för att styra trafikflödet ur ett miljöperspektiv. Därtill möjliggör
              den investeringar för att underlätta framkomligheten både i kollektivtrafiken
              och på vägarna.
            </seg>
            <seg n="0a64a890">
              Här väljer de borgerliga partierna att i huvudsak se det som
              en intäkt. För att nå acceptans för trängselskatter eller miljöavgifter,
              som jag mycket heller skulle vilja kalla det måste de som betalar
              få se resultat av det. Allt annat är oacceptabelt.
            </seg>
            <seg n="17c15a9b">
              Man får känslan av att regeringen inte är beredd att lägga några
              investeringar alls i Helsingforssregionen. Snarare får den göra
              några utspel hit och dit om utbyggnad av tunnelbanan, och sedan
              tillsätter man några utredningar. Men några spår ser vi inte röken
              av.
            </seg>
            <seg n="971e4fb0">
              Det gör man samtidigt som man bakbinder de lokalt förtroendevalda
              och gång på gång trampar dem på tårna. Ta till exempel det nuvarande
              moderata finansborgarrådet i Stadshuset som under försöksperioden
              20022006 var den som stod på barrikaden och ledde motståndet mot
              miljöstyrande avgifter. Sedan blev han överkörd av sin regering
              som ville permanenta försöket, eftersom högerregeringen inte kunde
              motstå intäkterna.
            </seg>
            <seg n="c3941e24">
              Stadshusmoderaterna och stödpartierna biter igen i det sura äpplet
              och säger: Okej då, permanenta försöket. Inför trängselavgifter.
              Men då vill vi som vet bäst hur man ska använda pengarna också
              vara de som bestämmer över dem.
            </seg>
            <seg n="934cb5bc">
              Här blir man blåst en gång till av en regering som inte förstår
              att huvudstaden är landets tillväxtmotor som just nu går på tomgång
              för att ingen tror på den politiska förmågan att lösa problemen.
            </seg>
            <seg n="77c99332">
              Ett lokalt beslutsfattande skulle kunna få många positiva effekter.
              Det är inte bara det att det skulle kunna gå betydligt mycket
              fortare från idé till beslut. Det är inte bara det att det skulle
              bli bättre framkomlighet både i kollektivtrafiken och på vägarna.
              Det är inte bara det att stockholmarna skulle slippa stå som packade
              sillar i överfulla tunnelbanevagnar.
            </seg>
            <seg n="a9dddd25">
              Det skulle också innebära en möjlighet till samplanering av bostäder
              och kollektivtrafik tillsammans med byggherrar och andra investerare.
              I stället för som det är nu där man letar russin i kakan skulle
              man kunna styra den framtida planeringen tillsammans. Det är just
              vad det handlar om.
            </seg>
            <seg n="86b0794b">
              Det handlar om aktörers tro på att behövliga investeringar blir
              av, och regeringen den utreder. Där står lokalpolitikerna och
              kan inte göra något, eftersom regeringen utreder.
            </seg>
            <seg n="52d08c4a">
              Det man använder intäkterna från trängselskatten till handlar
              i huvudsak om sådant som staten ändå skulle ha varit med och bidragit
              till.
            </seg>
            <seg n="379f454d">
              För mig handlar det i grunden om tillväxt och framtidstro. Just
              nu lägger man bostadsprojekt efter bostadsprojekt på is för att
              man inte litar på att de spårdragningar som man tidigare hade
              trott skulle ske blir av. De kommer inte till stånd.
            </seg>
            <seg n="ef2c47d9">
              Folk vill inte bo på ställen med dåliga kommunikationer. Det
              betyder inte bara att byggprojekt avstannar utan även att arbetstillfällen
              uteblir, arbetstillfällen som vi så väl behöver både i Helsingfors
              och i resten av landet. De betyder också att företagens möjligheter
              att hitta den rätta arbetskraften begränsas eftersom det inte
              byggs några bostäder. Listan kan göras oändlig. Regeringen visar
              dock en tydlig ovilja att hålla hjulen snurrande, och det drabbar
              alla i Sverige.
            </seg>
            <seg n="ddb13a7b">
              Jag vet att många våndas över morgondagens votering. Många borgerliga
              riksdagsledamöter både från Helsingfors och från Västra Götalandsregionen
              kommer att ha svårt att förklara sitt ställningstagande vid morgondagens
              voteringen när de kommer hem. Jag uppmanar såväl stockholmare
              som göteborgare: På dem, utkräv svar och ansvar! De företräder
              inte er, utan de företräder en regering som inte vill lösa storstadens
              problem.
            </seg>
          </u>
          <note n="a7be141e">
            Herr talman! Jag ställer mig bakom samtliga S-reservationer i
            skatteutskottets betänkande 19 och yrkar bifall till reservation
            11.
          </note>
          <note n="0a3fa659">
            Anf. 178 GUNNAR ANDRÉN (FP) replik:
          </note>
          <u who="teres_lindberg_5962f9" xml:id="i-1a5210e973f54eda-0" n="d1f85c7c" prev="i-cec0c1d8169bd27d-0">
            <seg n="7622eff7">
              Herr talman! Ibland kan man få intrycket att vi förflyttat oss
              till Helsingforss stadsfullmäktige, en institution som jag aldrig
              någonsin satt min fot i, utom möjligen som journalist. Det påminner
              om när Sveriges radio gör Ekots lördagsintervju med Filippa Reinfeldt
              och hela Sverige ska representeras av Helsingforss läns landsting.
              Det kan kännas lite problematiskt på andra håll.
            </seg>
            <seg n="d81ba0fb">
              Jag håller naturligtvis med Teres Lindberg i många avseenden.
              Att vi har en huvudstad som fungerar tycker jag är viktigt, precis
              som det är viktigt att vi har en Region Syd med Malmö, Köpenhamn
              och Lund som fungerar och att Göteborg fungerar. Däremot håller
              jag inte med Teres Lindberg om att denna och tidigare regering
              inte skulle ha gjort någonting.
            </seg>
            <seg n="0716d407">
              Herr talman! Låt mig berätta något om det som har gjorts. Det
              har gjorts investeringar i Södra länken med ungefär 6 miljarder.
              De jublade ända borta i Töcksfors, som Runar Patriksson sade,
              när de fick höra startanslagen. Citybanan är i storleksordningen
              16 miljarder, mycket kommer från landstinget och Helsingforss
              stad, Förbifart Helsingfors kostar omkring 23,5 miljarder, Norra
              länken vet jag inte exakt, men jag skulle tippa på ungefär 10
              miljarder. När det gäller tunnelbanan till Nacka vet vi inte ännu,
              men 1015 miljarder lär den komma att kosta. Det är ganska betydande
              investeringar även i ett nationellt perspektiv. På den punkten
              håller jag alltså inte med.
            </seg>
            <seg n="e117f4f1">
              Däremot håller jag med Teres Lindberg om att det är viktigt att
              vi har en väl fungerande huvudstad, inte minst på järnvägssidan.
              Citybanan kommer att förbättra situationen från Hudiksvall till
              Malmö, vill jag påstå.
            </seg>
          </u>
          <note type="speaker" n="6e190552">
            Anf. 179 TERES LINDBERG (S) replik:
          </note>
          <u who="teres_lindberg_5962f9" xml:id="i-cec0c1d8169bd27d-1" n="d1f85c7c" next="i-1a5210e973f54eda-1">
            <seg n="0244ce1e">
              Herr talman! Jag får ta det som en komplimang att jag bidrar
              till lite drag i riksdagsdebatten när jag kommer från Helsingforss
              stadsfullmäktige. Du har inte helt rätt, Gunnar Andrén, när du
              hävdar att det skulle vara den borgerliga regeringen som ligger
              bakom investeringarna och besluten om investeringar beträffande
              såväl Norra som Södra länken. Det var socialdemokratiska regeringar,
              en kombination av borgerliga och socialdemokratiska majoriteter
              i Stadshuset, som stod bakom besluten, inte borgerliga regeringar.
              Jag vill göra det klart.
            </seg>
            <seg n="d84faab1">
              Problemet är snarast att regeringen använder trängselskatten
              som ett motiv för den egeninsats som staten borde ta för de väginvesteringar
              som staten gör för att underlätta för de statliga vägarna. Helsingfors,
              både kommunen och Helsingforss läns landsting, har alltid fått
              ta en stor del av dessa investeringar, betydligt mer än man behöver
              göra någon annanstans. Därför är det inte riktigt sjyst mot regionerna
              att låta trängselskatten utgöra den statliga egenfinansieringen.
              Här borde stockholmarna och alla de som reser och kör bil i Helsingfors
              få åtnjuta de avgifter man betalar genom att få ett bättre flöde
              i trafiken.
            </seg>
            <seg n="e27d40e8">
              I synnerhet gäller det kollektivtrafiken. Inte en enda satsning
              har gjorts. Det är bara prat när det gäller kollektivtrafiksatsningar.
              Vi har inte sett någonting hittills, mer än utredning på utredning.
              Och det är inte så att en tunnelbana till Nacka kommer att kunna
              lösas snabbt, utan det kommer att ta mycket lång tid innan det
              blir verklighet om det blir verklighet.
            </seg>
          </u>
          <note n="cebbf5a3">
            Anf. 180 GUNNAR ANDRÉN (FP) replik:
          </note>
          <u who="teres_lindberg_5962f9" xml:id="i-1a5210e973f54eda-1" n="d1f85c7c" prev="i-cec0c1d8169bd27d-1">
            <seg n="cc0dd8e6">
              Herr talman! Jag vill absolut inte frånta Socialdemokraterna
              och många andra partier äran av det som skett. Det har skett i
              samverkan. Den stora skillnaden är, som Teres Lindberg påpekar,
              att det har funnits en annan form av finansiering i Helsingforssregionen
              statliga bidrag, landstingspengar och pengar från Helsingforss
              stad och kranskommuner ända bort till Eskilstuna. Även de betalar
              nu till Citybanan. Det är intressant och skiljer sig från förhållandena
              i andra delar av landet.
            </seg>
            <seg n="86dd7752">
              Jag håller inte med om att den nuvarande regeringen skulle ha
              varit särskilt passiv. Det har skett mycket. I stället skulle
              man kunna fråga sig vad som hände mellan 1871 jag menar inte att
              Socialdemokraterna ska ta ansvar för politiken på den tiden och
              till dess att man fattade beslut om Citybanan efter 2006. Jag
              tror inte att det har varit fel på ambitionerna hos Socialdemokraterna
              under den tiden heller, men det är inte alltid möjligt att komma
              fram till resultat.
            </seg>
            <seg n="71f9c76b">
              Jag var med i Malmö 1974 när danska Folketinget fattade det första
              beslutet att bygga Öresundstunneln. Jag var på den tiden på Sydsvenskan
              och tillstyrkte det starkt. Jag är glad över att andra delar av
              landet fått bättre kollektivtrafik, bättre möjligheter till samfärdsel.
              Här har vi sett en utveckling. Jag håller definitivt inte med
              om att den nuvarande regeringen skulle varit mer passiv än någon
              annan regering. Det är inte sant, tvärtom visar det sig vilket
              Lena Asplund och andra varit inne på att regeringen satsar kraftigt
              på att förbättra kollektivtrafiken, vägtrafiken och järnvägstrafiken
              i Sverige. Dessa resultat kan vi se. Men allt sker inte på en
              dag, och det duger inte att bara åka flyg över landet.
            </seg>
          </u>
          <note type="speaker" n="3b390f85">
            Anf. 181 TERES LINDBERG (S) replik:
          </note>
          <u who="teres_lindberg_5962f9" xml:id="i-671f68eda53766cc-0" n="d1f85c7c">
            <seg n="e8f8e1e9">
              Herr talman! Gunnar Andrén har rätt i att jag inte tänker ta
              ansvar för det som hände 1871. Jag tänker inte ta ansvar för något
              som hände före den allmänna rösträttens införande.
            </seg>
            <seg n="0aeae0d7">
              Man har satsat på tågtrafik och så vidare, men problemet är att
              man dubbelbeskattar stockholmarna i det här fallet, som alltså
              betalar trängselavgifter men inte får tillbaka dessa pengar. Jag
              tycker inte att det borde vara en skatt, utan snarare borde det
              vara en avgift som går tillbaka till regionen. Detsamma tycker
              Gunnar Andréns partiföreträdare i Stadshuset, Lotta Edholm. Hon
              säger till och med att i väntan på att den regionaliseras borde
              den särredovisas så att vi kan se varenda krona. Men vi har en
              finansminister som inte vill det. Han vill inte att det ska göras
              för då kommer det att synas hur liten den andel som faktiskt går
              tillbaka är. Det är problemet.
            </seg>
            <seg n="b9105ccd">
              Trängselskatten borde rimligen gå tillbaka till dem som betalar,
              både i Helsingfors och, självfallet, i Västra Götaland så att
              pengarna kan användas till det som de behöver användas till. Jag
              tror inte att vi i riksdagen eller finansministern eller regeringen
              är bäst lämpade att göra dessa prioriteringar, utan de borde naturligtvis
              göras av de lokala och regionala företrädarna i samverkan.
            </seg>
          </u>
          <note type="speaker" n="70885b33">
            Anf. 182 MIKAEL JANSSON (SD):
          </note>
          <u who="mikael_jansson_78d74b" xml:id="i-941b3d1f49ab25ff-0" n="56707f88">
            <seg n="27105208">
              Herr talman! Effektiva trafiksystem är viktiga för miljön men
              också för tillväxten. I arbetsmarknadsregioner finns ett samband
              mellan biltrafik och kollektivtrafik. En ineffektiv kollektivtrafik
              tvingar fram alltför mycket biltrafik. Icke överraskande är det
              alltså viktigt med långsiktig planering av såväl biltrafik som
              kollektivtrafik. Investeringarna i trafiksystem är stora, och
              den valda modellen ligger fast i decennier.
            </seg>
            <seg n="c244a077">
              Jag har begärt ordet, herr talman, för att tillstyrka reservation
              12, vilket innebär avbrytande av trängselskatten i Göteborg. Reservationen
              tar inte fasta på trängselskatt generellt i alla tappningar utan
              gäller specifikt den trängselskatt som nu tas ut i Göteborg.
            </seg>
            <seg n="d8cca191">
              Trängselskatten i Göteborg är inte enbart en trängselskatt utan
              mer en medfinansieringsskatt till det västsvenska infrastrukturpaketet.
              Riksrevisionen har tydligt kritiserat medfinansiering av nationellt
              viktig infrastruktur, som är en statlig angelägenhet.
            </seg>
            <seg n="c8abfe71">
              Medfinansiering, oavsett om det är från kommunala skatteintäkter
              eller från punktskatt, som i fallet med trängselskatten i Göteborg,
              innebär en icke optimal investering i den nationella infrastrukturen.
              Trängselskatten i Göteborg hänger intimt samman med finansieringen
              av det västsvenska infrastrukturpaketet.
            </seg>
            <seg n="89e084f5">
              Det västsvenska infrastrukturpaketet har diskuterats i olika
              forum som kommuner, Göteborgsregionen, Västra Götalandsregionen
              och staten. Sverigedemokraterna har varit den enda kritikern.
              Vi röstade bland annat nej till paketet i dess helhet i Göteborgs
              kommunfullmäktige.
            </seg>
            <seg n="f4cd81c9">
              Vad innehåller då det västsvenska infrastrukturpaketet? Det innehåller
              en Marieholmsförbindelse som beräknas kosta 3 ½ miljarder kronor.
              Förbindelsen har två delar, dels en vägtunnel som avlastar och
              kompletterar den närliggande Tingstadstunneln under Göta älv,
              dels en ny järnvägsbro över älven.
            </seg>
            <seg n="723d3a2d">
              Paketet innehåller också en ny Götaälvsbro för sammanlagt 3 ½
              miljarder kronor, varav 2 kommer från paketet. Därtill innehåller
              paketet en ny knutpunkt i Gamlestaden och en del justeringar i
              övrig kollektivtrafik.
            </seg>
            <seg n="6398ff50">
              Så långt är det bra. Dessa investeringar är helt nödvändiga.
              Det behövs heller ingen trängselskatt för att finansiera dessa
              delar.
            </seg>
            <seg n="6c10002e">
              Men sedan har vi sista delen av det västsvenska infrastrukturpaketet,
              Västlänken. Västlänken är en tågtunnel som ska underlätta inpendling
              till Göteborg österifrån. Riksrevisionen är väldigt kritisk till
              effekten av Västlänken om man ställer den mot vad länken kostar.
            </seg>
            <seg n="9be39de6">
              Kostnadskalkylen för Västlänken har redan innan den byggts stigit
              från 14 miljarder kronor till 20 miljarder. Riksrevisionen bedömer
              att kostnaderna för Västlänken kan stanna på 50 miljarder kronor
              och att den skulle kunna ersättas med vanliga stombussar. Utan
              Västlänken behövs ingen trängselskatt.
            </seg>
            <seg n="ad8a76d5">
              Det är mot den bakgrunden jag föreslår att trängselskatten i
              Göteborg avskaffas.
            </seg>
            <seg n="0df995ed">
              Herr talman! Sverigedemokraterna vill att Västlänken inte byggs.
              Sverigedemokraterna vill att Göteborg inte förtätas i absoluta
              centrum utan i flera kärnor runt om. Sverigedemokraterna vill
              däremot att en stadsbana i en ring runt Göteborg, skild från övrig
              trafik och med hög medelhastighet, utreds.
            </seg>
            <seg n="8b0b1ef1">
              När den nya infrastrukturen är implementerad i Göteborg kan medborgarna
              kräva att restiderna är ordentligt förkortade, även för resorna
              i staden.
            </seg>
            <seg n="5019e944">
              Jag har angett mina huvudargument till varför vi kan avveckla
              trängselskatten i Göteborg. Det finns flera andra förstärkande
              argument för detta.
            </seg>
          </u>
          <note n="606a241d">
            Överläggningen var härmed avslutad.
          </note>
          <note n="fba963b6">
            17 § Planering och byggande
          </note>
          <note n="25f09dfb">
            Föredrogs
          </note>
          <note type="speaker" n="9fcb7c7e">
            Anf. 183 KATARINA KÖHLER (S):
          </note>
          <u who="katarina_kohler_c6b83a" xml:id="i-cad530eebcef58cd-0" n="5290e84c" next="i-d0a4365ccf709153-0">
            <seg n="554d3841">
              Herr talman! Då står vi här igen och ska debattera frågorna om
              planering och byggande, CU9. Jag vill börja med att yrka bifall
              till utskottets förslag i den delen som handlar om att tillsätta
              en parlamentarisk PBL-kommitté och yrkar med det också avslag
              på reservation 1.
            </seg>
          </u>
          <note n="ad47fb66">
            Jag yrkar också bifall till reservation 8, Energihushållningskrav
            vid ny- och tillbyggnad.
          </note>
          <u who="katarina_kohler_c6b83a" xml:id="i-d0a4365ccf709153-0" n="5290e84c" prev="i-cad530eebcef58cd-0">
            <seg n="76e1db4d">
              Jag kommer i mitt anförande att hålla mig till förslaget om tillkännagivande
              till regeringen om att tillsätta en parlamentarisk kommitté som
              ska arbeta med plan- och bygglagen. Vi socialdemokrater menar
              att denna kommitté bör ges ett brett uppdrag när det gäller att
              föreslå ändringar i plan- och bygglagstiftningen så att syftet
              med lagstiftningen uppnås, det vill säga att förenkla och förkorta
              plan- och byggprocesser. Vi anser också att uppdraget ska omfatta
              de frågor om regionplanering som regeringen anser ska bli föremål
              för parlamentariska överväganden.
            </seg>
            <seg n="85e4a897">
              Vi tycker att det här är en bra idé. Vi delar alltså regeringens
              syn på att tillsätta en parlamentarisk kommitté som ska utvärdera
              det nuvarande systemet med regionalplanering i PBL:s sjunde kapitel
              för att se om regelverket där bör förändras. En bättre regional
              samordning i planeringen är ju angelägen, inte minst i regioner
              där bostads- och arbetsmarknaden är helt integrerad. En samordning
              av bostadsförsörjningen är viktig för att få en fungerande bostadsmarknad.
              Därför är det också viktigt att detta arbete görs i samma kommittéuppdrag.
            </seg>
            <seg n="4610d7f1">
              Sedan dess har flera utredningsuppdrag genom åren givits till
              särskilda utredare och myndigheter med inriktning på att ändra
              den då gällande lagstiftningen.
            </seg>
            <seg n="2a5485a5">
              Som jag sade var vi socialdemokrater kritiska till flera delar
              av lagstiftningen. Vi menade också att den nya lagen hade sådana
              brister att det vore klokt att skjuta upp införandet av lagen
              och i stället tillsätta en parlamentarisk kommitté som gemensamt
              och över partigränserna skulle se över och jobba fram en lagstiftning
              som vi kunde enas om. Vi nådde ingen framgång i vår kritik, och
              lagen trädde i kraft som planerat.
            </seg>
            <seg n="c9a00c15">
              Efter det datumet, den 2 maj 2011, har regeringen tillsatt sammanlagt
              elva utredningar eller regeringsuppdrag som egentligen har kommit
              till i syfte att mildra, laga och lappa de delar av lagen som
              regeringen nu insåg inte fungerade.
            </seg>
            <seg n="493037e5">
              Jag kan bara konstatera att prestigen var viktigare för regeringen
              än att skapa en lagstiftning som fungerar, som har ett helhetsperspektiv
              och som framför allt kan hålla under en lång följd av år. Det
              är naturligtvis av yttersta vikt att en lagstiftning ser till
              samhällsutvecklingen i stort såväl som till den enskilde.
            </seg>
            <seg n="5b59c7ca">
              Vad är det då som inte fungerar?
            </seg>
            <seg n="777d2fbc">
              Herr talman! Vi har i diskussioner med utskottet talat om vad
              som är det ena eller det andra. Därför väljer jag att plocka fram
              saker ur lagstiftningen som vi menar inte fungerar eller har fungerat.
            </seg>
            <seg n="edf4e5b4">
              Syftet var alltså att förenkla och förkorta hanteringen av såväl
              bygglovsförfarande som förenklingar i detaljplaner, hur handläggning
              av överklaganden ska gå till och hur sanktionsavgifter ska hanteras.
              Dessa förändringar skulle förenkla och förkorta för samtliga inblandade,
              det vill säga privatpersoner, kommuner och länsstyrelser.
            </seg>
            <seg n="1486a983">
              Vi kan alla i dag konstatera att dessa syften inte har uppnåtts.
              Regeringen insåg också det på ett tidigt stadium, men i stället
              för att tillsätta den parlamentariska kommitté som vi har efterlyst
              har man valt att under tiden från lagens ikraftträdande i stället
              tillsätta elva olika utredningar och uppdrag som i olika delar
              av nya plan- och bygglagen antingen ska kartlägga eller göra en
              översyn, analysera, redovisa, utreda behov, utvärdera och så vidare.
            </seg>
            <seg n="37256d49">
              Till det här kommer också detaljer som i sammanhanget kan tyckas
              små och obetydliga, men som kommuner och privatpersoner finner
              mycket besvärande och försvårande i byggprocessen.
            </seg>
            <seg n="1d0b639d">
              Jag vill nämna några. Det gäller alltifrån att i den nya lagen
              har kommunerna getts informationsplikt till grannfastigheterna
              vid bygglovsgivning. Det går inte att överpröva eller ens ha synpunkter
              på informationen; kommunerna ska informera om att det ska byggas.
              Men faktum är att det har inneburit att bygglovshandläggarna sitter
              i telefon och förklarar för medborgare att detta bara var information
              och att det inte finns någon möjlighet för dessa personer att
              ändra det beslut som byggnämnden har fattat. Det här tar värdefull
              tid för tjänstemännen, och det känns onödigt. Regeringen säger
              att det är alltid bra med information. Nej, jag tycker inte det
              i det här fallet.
            </seg>
            <seg n="6d62dd35">
              Nytt i plan- och bygglagen är också kontrollansvariga. Att vara
              kontrollansvarig innebär att man ska ha ett slags certifikat som
              ska säkerställa kompetens för att godkänna nybyggnationer. Tidigare
              fanns kvalitetsansvariga som inte hade samma dignitet. Det är
              också den som ska bygga som är skyldig att hitta, anlita och bekosta
              den kontrollansvarige och dennes arbete. Hur många kontrollansvariga
              skulle det finnas enligt den nya lagen? Man beräknade från början
              att det handlade om 8 000 kontrollansvariga. Siffran har därefter
              ändrats under tiden sedan lagen sattes i sjön. För något halvår
              sedan trodde bostadsministern att det kunde röra sig om 4 000,
              men han visste inte säkert.
            </seg>
            <seg n="23b4874f">
              Efter drygt ett år med nya lagen fanns strax under 3 000 kontrollansvariga.
              Det har inneburit att riksdagen har fattat ytterligare ett beslut
              om förlängd övergångstid för att få fram dessa kontrollansvariga.
              Konsekvenserna av detta innebär att i vissa kommuner kan väntetiden
              bli lång innan man får starta ett bygge. I andra kommuner har
              man inte lyckats skaka fram kontrollansvariga, och därför blir
              inte reglerna likvärdiga i alla kommuner. Det kan inte heller
              vara bra.
            </seg>
            <seg n="840a28a4">
              För några dagar sedan gick jag in på Boverkets hemsida för att
              se hur det ser ut med kontrollansvariga i min hemkommun. Döm om
              min förvåning när det visade sig att listan på kontrollansvariga
              låg i bokstavsordning, inte kommunvis eller länsvis utan bara
              i bokstavsordning. Där fanns 2 5003 000 namn att gå igenom. Det
              tog en ansenlig tid innan jag hittade 13 kontrollansvariga för
              min kommun. Det här känns oerhört oprofessionellt av Boverket.
              Jag tycker att det är slarvigt handlagt. Det kan tyckas vara små
              saker, men för dem som söker bygglov och är i färd med att bygga
              är det här irritationsmoment som tar tid.
            </seg>
            <seg n="5cb35a8c">
              Sanktionsavgifterna är ett annat område som är ett totalt misslyckande,
              och de är oerhört slarvigt hanterade av regeringen. Reglerna om
              sanktionsavgifter utformades inte bara slarvigt utan visade också
              att det fanns stora kunskapsbrister om hur olika vårt land ser
              ut. Detta har regeringen så småningom upptäckt, och vi kommer
              snart att få ett nytt förslag om hur sanktionsavgifterna ska hanteras
              i framtiden.
            </seg>
            <seg n="2800493e">
              Ingen av de kommuner jag har pratat med säger att nya plan- och
              bygglagen har nått sitt syfte, det vill säga förenklat och förkortat
              byggprocesserna. I stället tar handläggningen längre tid, och
              den är krångligare. Privatpersoner ringer till mig och är mäkta
              irriterade och upprörda. Det är inte smickrande att höra vad de
              anser om riksdagens kapacitet att stifta nya lagar, framför allt
              plan- och bygglagen. Det är sådant som skapar politikerförakt.
            </seg>
            <seg n="4f0ca518">
              Herr talman! Partierna var, som jag sade från början, eniga om
              att en ny modern plan- och bygglag behövdes. Vi socialdemokrater
              står fast vid det, men det är viktigt att det finns ett helhetstänkande
              i en ny lagstiftning. Detaljer i en lagstiftning är en del av
              helheten, och fungerar det inte på det sättet innebär det naturligtvis
              att resultatet inte blir bra. Helheten uteblir.
            </seg>
            <seg n="654e8075">
              Därför menar vi att det är så viktigt med en parlamentariskt
              tillsatt kommitté som får ta alla delar i beaktande. Jag är orolig
              för att alla dessa uppdrag och utredningar är så utformade att
              vi ändå inte stiftar en lag som är bra och ger en helhet utan
              blir ett lapptäcke av olika lösningar.
            </seg>
            <seg n="afc0ece0">
              Jag vill också säga några ord om strandskyddet. På det sättet
              strandskyddet har förändrats innebär det för många kommuner ingen
              som helst utveckling. Det är en förbudslag, och den ger ingen
              tillväxt. Jag är helt införstådd med att vissa områden redan är
              överetablerade, bland annat vid kustlinjer och i vissa särskilt
              attraktiva turist- och fritidsområden. Men det finns stora områden
              som skulle kunna bebyggas utan att riskera de värden vi värnar
              om.
            </seg>
            <seg n="a1b34c2f">
              Förra näringsministern Maud Olofsson talade varmt om hur de nya
              reglerna skulle ge många kommuner möjligheter att växa och frodas
              med hjälp av nya strandskyddsregler.
            </seg>
            <seg n="15544b0f">
              Jag kommer från Skellefteå. Skellefteå kommun har ungefär 1 400
              sjöar och vattendrag. Om man lättade på strandskyddsreglerna skulle
              det ge utvecklingsmöjligheter för områden med befolkningsminskning
              och utarmning. Arjeplog är en avfolkningsbygd i Norrbotten med
              mer än 8 000 sjöar och vattendrag, och Arjeplog skulle kunna få
              helt nya förutsättningar att vända befolkningsutvecklingen. Pajala
              är en liten kommun också i Norrbotten som står inför stora förändringar
              i och med den gruvverksamhet som växer fram. Pajala skulle få
              större möjligheter att locka människor att bo i kommunen om man
              fick ta några av de tusentals områden runt sjöarna i kommunen
              och göra dem till attraktiva bostadsområden.
            </seg>
            <seg n="3784880f">
              Sedan kom den nya stora möjligheten LIS, landsbygdsutveckling
              i strandnära lägen. Den gav inte heller de möjligheter som vi
              trodde den skulle ge. Det innebär att alla partier som egentligen
              säger sig vilja att hela Sverige ska leva i stället har skapat
              restriktioner, vilket betyder att det i princip är omöjligt att
              utveckla sådana områden. Som om inte det räckte vet vi alla att
              tolkningarna av lagstiftningen i de olika delarna varierar. Det
              säger också något om hur lagen är formulerad.
            </seg>
            <seg n="925a4b99">
              Herr talman! Med en parlamentariskt sammansatt kommitté ökar
              chanserna att vi får en modernare, enklare och mer tillförlitlig
              lagstiftning som håller ihop och som blir en viktig faktor för
              samhällsutveckling och ökat bostadsbyggande. Ett mycket stort
              antal enskilda människor och företag är beroende av en förutsägbar
              lagstiftning som inte riskerar att ändras efter varje val. Just
              därför behövs en plan- och bygglag som har en så bred politisk
              förankring som möjligt. Det kommer att ge förutsättningar för
              en lagstiftning som kan hålla under lång tid framöver.
            </seg>
          </u>
          <note n="411e287b">
            Samtliga partier i riksdagen har länge varit överens om att plan-
            och bygglagen behöver förnyas. Redan 2002 tillsattes en parlamentariskt
            sammansatt kommitté som hade till uppdrag att se över plan- och
            bygglagstiftningen och att föreslå de lagändringar som behövdes
            för att göra lagen mer tidsenlig och mer hanterbar.
          </note>
          <note n="e8d31610">
            Vi socialdemokrater hade många synpunkter i den parlamentariska
            kommitté som då tillsattes, och vi var kritiska mot flera av förslagen.
            Men 2010 beslutade riksdagen att en ny plan- och bygglag skulle
            ersätta den gamla, och den nya lagen trädde i kraft den 2 maj
            2011.
          </note>
          <note type="speaker" n="169de05b">
            Anf. 184 OSKAR ÖHOLM (M):
          </note>
          <u who="oskar_oholm_e34444" xml:id="i-d6fdcedb48239700-0" n="851981bf">
            <seg n="10470415">
              Herr talman! Jag konstaterar att det finns både debattvilja och
              engagemang, trots att timmen är slagen sen och det är mörkt utanför
              fönstren. Det är bra och fullt begripligt med tanke på vilka frågor
              vi diskuterar. I det land som just nu urbaniseras snabbast i hela
              den utvecklade världen är det naturligt att man för både många
              och långa debatter om hur det ska bli lättare och gå fortare att
              bygga bostäder. Det är i grund och botten vad den här debatten
              handlar om.
            </seg>
            <seg n="ad63661f">
              I den stad vi befinner oss i nu en av Europas snabbast växande
              regioner är det inte bara politiker som pratar om plan- och bygglagen.
              Det gör alla andra också. Det är journalister, studenter, nyinflyttade
              och de som redan bor här och som undrar vad som byggs på andra
              sidan gatan.
            </seg>
            <seg n="64c0f1bc">
              Det är inte bara i Helsingfors som den frågan är aktuell. Den
              är aktuell över hela Sverige. Samma debatt finns i våra andra
              storstäder, och inte bara där utan också i andra tillväxtorter
              och i universitets- och högskolestäderna runt om i Sverige. Man
              kanske inte alltid använder orden plan- och bygglagen när man
              talar om grundfrågan. Man talar om hur man kan försöka se till
              att det blir enklare och går snabbare att bygga. Nästan alla man
              talar med tycker sig ha en idé om hur det kan gå till.
            </seg>
            <seg n="a180f9fc">
              På det sättet tror jag inte att vi är så ensamma om att klockan
              21 en onsdagskväll sitta och diskutera plan- och bygglagen. Man
              gör detta överallt, och det är naturligt i ett läge där många
              söker bostad och många rör på sig. Människor flyttar. Man flyttar
              till jobb. Man flyttar till studier. Regioner utvecklas. Städer
              växer. Allt detta är i grund och botten någonting oerhört positivt.
              Det är ett dynamiskt samhälle. Jag kan konstatera att en alliansregering
              tar precis de beslut som är nödvändiga för att det här ska kunna
              fungera.
            </seg>
            <seg n="b99e3ee0">
              Den nya plan- och bygglagen är ett exempel på det. Det är viktigt
              att komma ihåg att det har gått knappt två år sedan lagen trädde
              i kraft. Vi vet också att det var ett omfattande utredningsarbete
              som ledde fram till att riksdagen fattade beslut om lagen.
            </seg>
            <seg n="a66962fa">
              Intressant i sammanhanget, vilket jag tycker att man måste nämna
              när man framför allt har lyssnat på företrädare för det största
              oppositionspartiet, är att det var en så omfattande utredning,
              att den höll på så länge och att det var en socialdemokratisk
              regering som tillsatte utredningen. Det var en socialdemokratisk
              regering som skrev direktiven. Det kanske är viktigt att komma
              ihåg det när man lyssnar på föregående talare.
            </seg>
            <seg n="340ea391">
              I dagens betänkande behandlar vi frågor kopplade till planering
              och byggande i ganska bred bemärkelse. Det är en lång rad motioner
              och en lång rad yrkanden, och för all del en lång rad reservationer.
              Det finns olika uppfattningar, och så ska det naturligtvis vara
              i ett parlament. Låt mig ändå, herr talman, uppehålla mig lite
              grann just vid frågan om olika uppfattningar.
            </seg>
            <seg n="cb61eb7b">
              När man lyssnar till en sådan här debatt är det naturligt att
              man känner: Här verkar de ju vara ganska överens om vad som är
              problemet. Det tror jag också att vi är, åtminstone när det gäller
              färdriktningen. Det finns rimligtvis ingen i denna kammare som
              tycker att det ska bli svårare och krångligare att bygga. Även
              om det mot förmodan nu skulle finnas någon som tycker det är det
              inte riktigt så de politiska slagorden brukar formuleras. I stället
              talar vi alla om behovet av förenklingar. Vi vill ha en snabbare
              process. Vi vill ha en enklare bygg- och planprocess. Politiker
              vill det, bostadsbyggare vill det och bostadssökande vill det
              definitivt. Men det finns uppenbarligen olika prioriteringar,
              och politiken har betydelse i det sammanhanget.
            </seg>
            <seg n="57fb2d3d">
              I det betänkande som vi diskuterar i dag ska man komma ihåg vad
              det är som händer. Det är socialdemokrater, sverigedemokrater,
              miljöpartister och vänsterpartister som går samman och säger att
              det nu är dags att brett utreda förändringar av plan- och bygglagen,
              alltså den lag som trädde i kraft för knappt två år sedan. Den
              är, som sagt, inte speciellt gammal men ska göras om och ska gås
              igenom helt och hållet. Detta motiverar man med några korthuggna
              formuleringar om att lagen ska moderniseras och förenklas.
            </seg>
            <seg n="bd130641">
              Det låter ju bra. Men vad det handlar om i verkligheten är att
              vi vet hur det brukar vara. Man har väldigt korta förklaringar
              till varför det ska göras, men man blir så lockad när man lyckas
              samla ihop denna majoritet mot regeringen att det spelar mindre
              roll vad frågan handlar om i sak. På det sättet är det tråkigt
              att man försöker reducera frågor som är helt centrala på detta
              område till ett politiskt spel som handlar mer om att samla politiska
              poäng än om att förändra saker och ting i verkligheten.
            </seg>
            <seg n="78f0607b">
              Vill man, herr talman, förändra saker och ting i verkligheten
              finns det sätt att göra det på. Ett sätt är naturligtvis att grundligt
              och seriöst gå igenom vilka förändringar man vill göra, vilka
              förbättringar man tror är nödvändiga och vilka förtydliganden
              som krävs i lagen. Det är precis det vi har gjort löpande sedan
              den nya lagen trädde i kraft. Det visar, tycker jag, att det finns
              en bred vilja att förbättra, just för att medvetenheten finns
              om att det är mycket kvar att göra och vi är öppna för att göra
              det.
            </seg>
            <seg n="d9b52e17">
              Det visar inte minst alla de utredningar som regeringen har tillsatt,
              som Katarina Köhler också talade om. Från Alliansens sida är det,
              som sagt, inte mindre än elva olika utredningar och myndighetsuppdrag
              med i grund och botten ett enda syfte: förenkla, förtydliga, förbättra.
              Så arbetar en seriös regering som är beredd att vända på varenda
              sten för att öka bostadsbyggandet.
            </seg>
            <seg n="5bea1fc7">
              Dessa utredningar beskrivs på ett bra sätt i betänkandet, och
              fakta gås igenom. Här finns reglerna för studentbostäder som vi
              ofta talar om när vi diskuterar bostadsbristen på våra högskoleorter.
              Här finns Byggkravsutredningen och diskussionen om tekniska särkrav,
              som ofta framhålls när man diskuterar med byggare som säger: Det
              här skulle kunna göra att det blir billigare och går snabbare.
              Här finns bullerfrågor, som man ibland pratar om som ett sätt
              att stoppa upp och där reglerna om buller gör att ljud tolkas
              olika beroende på om det är en färja eller en spårvagn som orsakar
              dem.
            </seg>
            <seg n="ae2886ff">
              Ja, här finns en lång rad av dessa diskussioner. Det är alltså
              saker och ting som precis har utretts eller som man just nu sitter
              och går igenom. Det är förslag som antingen har lämnats eller
              kommer att levereras under våren. Vi är redo att agera allteftersom
              förslagen kommer och allteftersom vi ser vilka möjligheter det
              finns att de innebär förtydliganden, förbättringar och förenklingar.
            </seg>
            <seg n="f2af194c">
              Vad är då nästa steg om man vill behandla det här seriöst? Ja,
              det är att den här typen av genomgångar och utredningar förvandlas
              till propositioner, förvandlas till politik, förvandlas till reformer
              som vi i riksdagen fattar beslut om. Så gör man förändringar i
              verkligheten. Det är inte utredningar i sig som leder till några
              nya bostäder. Det är politiker som tar ansvar, som fattar beslut
              och som ser till att man vidtar konkreta åtgärder.
            </seg>
            <seg n="da566e96">
              Alliansens linje i den delen, herr talman, är väldigt tydlig.
              Vi går igenom de utmaningar som finns. Vi skaffar den kunskap
              som behövs. Vi tar fram de förslag till förbättringar som vi tror
              leder till fler bostäder.
            </seg>
            <seg n="07d5f381">
              Den opposition som vi möts av här i dag har uppenbarligen en
              helt annan idé. De vill i stället utreda utredningarna. Det är
              precis det man föreslår. Det är en ganska udda hållning. Det innebär
              också, vilket är viktigt att poängtera, en politisk förflyttning,
              inte minst från det stora oppositionspartiet. Fram till för bara
              några månader sedan brukade den stora kritiken åtminstone från
              Socialdemokraterna vara att det utreds för mycket och byggs för
              lite. Ungefär så brukade det låta.
            </seg>
            <seg n="6212a252">
              Jag minns att jag själv för bara några månader sedan stod i denna
              talarstol och försökte förklara att det är bra att man seriöst
              utreder och går igenom saker innan man fattar beslut. Då möttes
              jag av en socialdemokrati som tyckte: Äh, det är väl bara att
              gå ut och börja bygga det behöver inte utredas så mycket.
            </seg>
            <seg n="9c27a955">
              Nu har man uppenbarligen ändrat politik och gillar utredningar
              väldigt mycket, inte på det sättet att man har några förslag på
              vad som ska utredas utan att man bara har en allmän önskan om
              att det ska utredas mer och allra helst av Socialdemokraterna
              själva. Jag tycker att det är lite olyckligt att oppositionspartierna
              med den linjen i själva verket riskerar att fördröja det utredningsarbete
              som redan pågår, när de på nytt vill gå igenom alltihop i en parlamentarisk
              kommitté.
            </seg>
            <seg n="1f2091d2">
              Herr talman! Missförstå mig inte! Självklart innebär inte alla
              de elva uppdragen att allting är färdigt. Det finns alltid behov
              av att gå igenom hur politiken fungerar och vara beredd att göra
              förändringar. Det gäller särskilt sådant som inte tidigare har
              varit föremål för någon utredning. Ett bra exempel på det är den
              som handlar om plan- och bygglagens 7 kap. om regionplanering.
              I den delen tycker jag att det var väldigt glädjande att bostadsministern
              nyligen aviserade att det kommer att tillsättas just en parlamentarisk
              utredning med inriktning på att underlätta regional samverkan
              och på det sättet skapa fler bostäder.
            </seg>
            <seg n="28c67ab0">
              Vi välkomnar den utredningen, eftersom de bestämmelser som gäller
              nu i princip har varit desamma under 25 års tid och vi vet att
              regionernas betydelse har blivit allt större, inte minst när arbetsmarknader
              växer och växer ihop och bostadsmarknader gör detsamma.
            </seg>
            <seg n="d3c6a48b">
              Det är då glädjande att Socialdemokraterna verkar hålla med regeringen
              om att det är en bra idé att gå igenom den regionala planeringen.
              Visserligen blir det lite märkligt när regeringen då säger att
              man vill tillsätta en kommitté och oppositionen ett par veckor
              senare i ett tillkännagivande säger att regeringen borde tillsätta
              en kommitté.
            </seg>
            <seg n="e21bba4c">
              Herr talman! Ville man vara elak skulle man kunna säga att det
              är själva definitionen på ett slag i luften. Jag väljer att i
              stället tolka det positivt och konstatera att det är bra att Alliansen
              kan fungera som inspiration för oppositionen i denna del.
            </seg>
            <seg n="3c1b9478">
              Man kan konstatera att det är väldigt mycket som händer, och
              nästan allting som har tagits upp är de saker som just nu utreds
              och omsätts i praktisk och verklig politik. Det är så att man
              bygger. Jag konstaterar att konfliktlinjen här är väldigt tydlig:
              Alliansen vill bygga bostäder, och oppositionen vill utreda utredningar.
            </seg>
          </u>
          <note n="4e9dafe1">
            Med de orden yrkar jag bifall till utskottets förslag i betänkandet
            under punkterna 215.
          </note>
          <note type="speaker" n="2c9b6c4d">
            Anf. 185 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-79848ceabcd3296d-0" n="5290e84c">
            <seg n="78962fb2">
              Herr talman! Jag tycker att det lägger sig ett löjets skimmer
              över diskussionen i de här frågorna. Att säga att ni tar seriöst
              på dem blir ju fånigt när man hör Oskar Öholm.
            </seg>
            <seg n="cec6f92a">
              Jag har försökt kontrollera och läsa på om lagstiftningen. Redan
              från början när lagstiftningen kom till insåg regeringen att det
              var så många brister i den att man vartefter har måst tillsätta
              nya utredningar och nya uppdrag för att se över beslut som är
              tagna för väldigt kort tid sedan. Det känns inte speciellt seriöst.
              Och det blir inte mer seriöst när regeringspartierna försöker
              få det till att ni har jobbat med det på ett bra sätt.
            </seg>
            <seg n="6b035641">
              Jag tror att man får leta länge innan man hittar en ny lagstiftning
              som är så dåligt förberedd som den här. Vid ett par tillfällen
              under tidigare debatter med bostadsminister Attefall eller med
              hans främsta tjänsteman har man faktiskt sagt: Vi hann inte. Då
              blir det oerhört konstigt.
            </seg>
            <seg n="1f12cc34">
              Du försöker få det till att oppositionen kom med sitt förslag
              om en kommittémotion efter att regeringen hade aviserat kommittén
              med regionplaneringar. Det blir inte mer seriöst av det. Vi har
              under flera års tid krävt en parlamentariskt tillsatt kommitté
              för att jobba med just plan- och bygglagen. För två veckor sedan
              fick vi reda på att regeringen nu aviserade en ny kommitté.
            </seg>
          </u>
          <note type="speaker" n="a189519f">
            Anf. 186 OSKAR ÖHOLM (M) replik:
          </note>
          <u who="oskar_oholm_e34444" xml:id="i-d6fdcedb48239700-1" n="851981bf">
            <seg n="8a39e316">
              Herr talman! Det är inte utan att man kan tycka att detta blir
              ganska intressant. Det är väl ett tecken på självkritik från Socialdemokraternas
              sida om man säger att detta var en dåligt förberedd lagstiftning,
              men man utelämnar att det var en S-regering som tillsatte den
              långa utredning som ledde fram till förberedelserna för lagen.
              Det var en S-regering som skrev direktiven till den utredning
              som var dåligt förberedd, hävdar nu Katarina Köhler.
            </seg>
            <seg n="4fb7c078">
              Jag välkomnar att man idkar en del självkritik. Det är väl viktigt
              att göra det. Jag kan inte tolka hennes inlägg på något annat
              sätt.
            </seg>
            <seg n="59750c55">
              Vi kan nog vara överens om att det finns brister och saker och
              ting som vi behöver rätta till. Det finns saker och ting som måste
              ses över. Det är i grund och botten en ganska normal hållning
              när man ser hur verkligheten fungerar. Man måste vara beredd att
              göra förändringar.
            </seg>
            <seg n="78e6a2f5">
              Hur hanterar man då det från vår sida? Vi är väldigt tydliga.
              Vi är beredda att vända på varenda sten. Vi är beredda att tillsätta
              utredningar och gå igenom vad som är problemet och vilka förändringar
              som måste göras.
            </seg>
            <seg n="63a7ee94">
              I stället för att välkomna detta säger Katarina Köhler att utredningarna
              inte räcker. Utredningarna handlar ju om precis de problem som
              Katarina Köhler tar upp, men i stället vill hon utreda själva
              utredningarna en gång till. Jag kan inte tolka tillkännagivandet
              på annat sätt.
            </seg>
            <seg n="247010d3">
              Vem är det som efterfrågar de här utredningarna? Vem är det som
              kräver att de måste göras? Jag läste ett pressmeddelande från
              Anders Lago på HSB som var jätteintressant. Han sade: Vad som
              behövs nu är egentligen inte fler utredningar av hur vi ska få
              fart på byggandet, utan vi behöver konkreta förslag från regeringen.
              Anders Lago är ju en person som Katarina Köhler och andra socialdemokrater
              annars brukar hålla med, så min motfråga blir: Varför har Anders
              Lago fel när han säger att det inte behövs fler utredningar utan
              att det behövs konkreta beslut? Det vore intressant att höra vad
              Socialdemokraterna säger om det.
            </seg>
          </u>
          <note type="speaker" n="2efd39ed">
            Anf. 187 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-79848ceabcd3296d-1" n="5290e84c">
            <seg n="8bcce4f9">
              Herr talman! Du sade i ditt anförande, Oskar Öholm, att det här
              är en komplicerad lagstiftning. Det håller jag med om. Det är
              en väldigt stor och komplicerad lagstiftning, men min slutsats
              av det är precis det motsatta till vad regeringen har gjort. Ni
              har ju vägrat att ta in kunskap och synpunkter från de andra partierna.
            </seg>
            <seg n="7865e351">
              Det är helt riktigt att S-regeringen tog initiativ till att förändra
              plan- och bygglagen, men sedan 2006 har vi haft en annan regering.
              I arbetet från den tiden har vi påtalat när vi har sett brister,
              och vi har haft många synpunkter. Vi har ända från det att den
              nya regeringen tillträdde tyckt att en sammansatt parlamentarisk
              kommitté där alla partier är med skulle ge förutsättningar för
              en lagstiftning som vi alla kan stå för. Det har regeringen vägrat.
            </seg>
            <seg n="65ebcac1">
              I stället har man ägnat tid åt att lappa och laga, och det har
              blivit mer och mer av ett lapptäcke. Inte kan väl du heller säga
              att alla kommuner ute i landet och alla privatpersoner som vill
              bygga och förändra sina liv har fått det lättare med den här lagstiftningen?
              Vi är oroliga för att det kommer att fortsätta på det här sättet.
              Varför är ni då så prestigebundna att ni inte kan gå med på att
              sätta er i en parlamentarisk grupp och göra om och göra rätt,
              så att det blir en lagstiftning som håller både i tid och till
              sitt innehåll?
            </seg>
          </u>
          <note type="speaker" n="51fc063f">
            Anf. 188 OSKAR ÖHOLM (M) replik:
          </note>
          <u who="oskar_oholm_e34444" xml:id="i-d6fdcedb48239700-2" n="851981bf">
            <seg n="a6f4899a">
              Herr talman! En viktig poäng kom fram i Katarina Köhlers andra
              replik här. Det handlar om varför man inte vill släppa in fler
              och låta andra komma till tals. Det är en ganska märklig hållning
              ungefär en och en halv vecka efter att bostadsministern har aviserat
              att han tänker tillsätta just en parlamentarisk utredning för
              att gå igenom de frågor som i övrigt inte är utredda än. När det
              gäller regionplanering har man ju inte gjort någon bred översyn.
              Det är man beredd att göra nu. Man är beredd att diskutera det
              med alla andra också.
            </seg>
            <seg n="5ba99364">
              Sedan kommer i stället kritiken från Socialdemokraterna att regeringen
              måste lyssna mer, för det är en minoritetsregering. Då är det
              viktigt att poängtera att Katarina Köhler representerar ett parti
              som mig veterligen inte har suttit i majoritetsregering sedan
              Erlander var statsminister. Att det ser ut på det sättet är alltså
              inte helt ovanligt.
            </seg>
            <seg n="27f63f59">
              Den viktiga poängen är fortsatt vem det är som kräver detta.
              Att man ska gå igenom och göra förändringar är vi ju alla överens
              om. Alla förändringar vi diskuterar finns det svart på vitt på.
              De är listade allihop.
            </seg>
            <seg n="f0edc0a0">
              Det vi inte vill göra och som jag heller inte tror att någon
              tjänar på är att utreda utredningarna en gång till. I den del
              som gäller regionplanering, som ni också tar upp i ert tillkännagivande,
              delar vi ju bilden. Regeringen har redan aviserat att det är på
              väg. Det blir väldigt märkligt att förhålla sig till ett tillkännagivande
              där man vill utreda saker en gång till. Så skapas ju inte fler
              bostäder.
            </seg>
            <seg n="bb6da56b">
              Detta gör att konfliktlinjen är tydligare än den har varit på
              länge. Vi har en alliansregering som levererar konkret politik,
              går igenom de saker som behöver utredas och vill bygga fler bostäder,
              och vi har en opposition som bara vill utreda. Sedan blir det
              upp till väljarna att fundera på vilken av de hållningarna som
              leder till flest nya bostäder.
            </seg>
          </u>
          <note type="speaker" n="ce1d361a">
            Anf. 189 JAN LINDHOLM (MP):
          </note>
          <u who="jan_lindholm_73d248" xml:id="i-3ee91d9c9aec7242-0" n="61682707" next="i-5b65121cf6d4ce1e-0"/>
          <note n="483ecbae">
            Herr talman! Den 23 april 1991 lämnade den dåvarande socialdemokratiske
            bostadsministern Ulf Lönnqvist över en proposition till riksdagen
            med bland annat förslag till en ny lag om byggnadsgaranti. En
            månad senare, den 23 maj, var dåvarande bostadsutskottet färdigt
            med sin beredning och överlämnade betänkandet Byggnaders inomhusmiljö
            till riksdagen.
          </note>
          <u who="jan_lindholm_73d248" xml:id="i-5b65121cf6d4ce1e-0" n="61682707" prev="i-3ee91d9c9aec7242-0">
            <seg n="e8e3195d">
              Efter en mindre ceremoni på grund av att det var Världsmiljödagen
              den 5 juni inleddes debatten om Byggnaders inomhusmiljö . Betänkandet
              bifölls samma dag. Beslutet innebar en tioårig byggfelsgaranti.
              Garantin omfattade ersättning för att avhjälpa fel i byggnaders
              konstruktion, fel i material som använts i byggnaden eller fel
              beroende på själva utförandet. Garantin omfattade även avhjälpandet
              av de skador som orsakats av felet eller felen.
            </seg>
            <seg n="5a966d05">
              Efter regeringsskiftet förhalades ikraftträdandet två gånger
              med olika motivering. Två år senare infördes den byggfelsförsäkring
              som sedan har förändrats några gånger och även utsatts för ganska
              omfattande kritik. Det var med den som exempelvis kryphålet utvecklingsfel
              skapades.
            </seg>
            <seg n="d7bd3118">
              Med tanke på hur många människor som de senaste 20 åren fått
              både sin hälsa och sin ekonomi totalförstörd på grund av sjuka-hus-skador
              är det ganska intressant att läsa såväl riksdagsprotokollet från
              den 5 juni 1991 som en del annat som då sades. Jag tänker återkomma
              till det.
            </seg>
            <seg n="15bd7962">
              I civilutskottets betänkande 9 om planering och byggande är faktiskt
              30 av de totalt 69 yrkanden som behandlas förslag från Miljöpartiet.
              Det innebär att jag skulle behöva en talartid på betydligt mer
              än 30 minuter för att hinna beröra alla dessa yrkanden. För att
              bespara kammaren en del tid tänkte jag därför i huvudsak hålla
              mig till frågan om byggfel och så kallade sjuka hus. För tids
              vinning yrkar jag bifall enbart till reservation 11 men står självfallet
              bakom alla de övriga yrkanden som Miljöpartiet har.
            </seg>
            <seg n="2fdc4b0b">
              Jag yrkar också avslag på reservation 1, om det nu skulle vara
              någon som yrkar bifall till den, eftersom behovet är väldigt stort
              av ett samlat grepp när det gäller plan- och bygglagen.
            </seg>
            <seg n="16246e41">
              Den extremt spretiga hantering som regeringen har valt och som
              vi har hört om i de tidigare replikskiftena när det gäller frågorna
              kring PBL avslöjar egentligen bara hur oerhört splittrad regeringen
              rimligtvis måste vara i centrala delar när det gäller samhällsbyggnadsfrågor.
            </seg>
            <seg n="ce40a7f6">
              Det är allvarligt på ett område där behovet av ett brett förankrat
              beslut är väldigt stort, ett beslut som kan skapa den verkliga
              långsiktigheten, som är oerhört nödvändig på det här området.
            </seg>
            <seg n="0c2454cc">
              Jag tycker att det replikskifte som har varit nu är ganska tydligt.
              Det visar att vi har en opposition som faktiskt vill göra någonting.
              Här har vi en opposition som faktiskt vill se till att vi kan
              bygga, och så har vi en regering som inte vill. Man säger att
              man vill vara öppen och samarbeta, men man vill inte att någon
              annan ska delta, utan man ska sköta arbetet själv.
            </seg>
            <seg n="63a0adfe">
              Det handlar inte om att utreda, som Oskar Öholm försöker påvisa.
              Det handlar om att samordna. Det är det som det är fråga om, att
              få alla dessa olika pusselbitar att falla på plats så att vi får
              någonting som fungerar i verkligheten. Det är just det vi vill,
              att det ska fungera på riktigt.
            </seg>
            <seg n="bafb1e0b">
              Med tanke på hur det parlamentariska läget ser ut i riksdagen
              och hur det förmodligen kommer att se ut även efter nästa val
              är förslaget från oppositionen eller den utskottsmajoritet som
              vi har när det gäller just den här punkten både konstruktivt och,
              som jag kan se det, den enda framkomliga vägen för att vi ska
              få en verklighet där de som är satta att hantera lagstiftningen
              faktiskt kan få den att fungera.
            </seg>
            <seg n="74bdcc1d">
              Herr talman! Trots att det var ett antal av riksdagens dåvarande
              oppositionspartier som under 1980-talet drev frågan om åtgärder
              mot sjuka-hus-sjukan, som den kallades på den tiden, kan man inte
              påstå att regeringspartiet på den tiden, Socialdemokraterna, var
              helt passivt.
            </seg>
            <seg n="d4db9d18">
              22 år efter riksdagsbehandlingen av förslaget sitter vi med facit
              i handen. Vi vet att massor av människor har fått både hälsan
              och ekonomin totalt förstörda och att många dagligen fortfarande
              plågas av orimligt undermåliga inomhusmiljöer, hemma eller på
              jobbet. Då kan det vara väldigt intressant att påminna sig om
              hur man beskrev problematiken på den tiden.
            </seg>
            <seg n="578c42f7">
              Jag tänkte därför, herr talman, börja med några citat från den
              dåvarande bostadsministern och även från en del av de riksdagsledamöter
              som deltog i debatten den 5 juni 1991.
            </seg>
            <seg n="b3ce1c9d">
              Bostadsministern beskriver på Bleck och Plåts kongress verkligheten
              med två exempel:
            </seg>
            <seg n="53bc70cb">
              Richard, två år gammal, bor i ett av husen i Dalens bostadsområde.
              Han har aldrig varit riktigt frisk. Han är ett av hundratals barn
              som har typiska sjuka-hus-symtom, säger läkarna. Ständiga slemhinneirritationer
              och infektioner. Andningsbesvär. Familjens trerumslägenhet ligger
              på nedre botten. Ekparketten är svartfläckig, det typiska tecknet
              på så kallad ammoniakavgång från flytspacklet därunder. Det känns
              en stickande lukt.
            </seg>
            <seg n="85816121">
              Helga och Emil är 83 och 82 år gamla. De bor i servicehuset Kastanjen,
              ett trivsamt och välplanerat hus till det yttre. Vi trodde att
              vi hade flyttat in i himmelriket, säger Helga. Men både hon och
              Emil har fått andningsbesvär. Näsan är alltid täppt. Ibland känner
              jag mig snurrig i huvudet, säger Emil.
            </seg>
            <seg n="fc2ec9ac">
              En hälsoenkät som har gjorts på personalen i servicehuset talar
              sitt tydliga språk. Bara en bråkdel av personalen hade tidigare
              haft astmatiska besvär, men i Kastanjen har många drabbats av
              luftvägsinfektioner, trötthet, att det är tungt i huvudet, illamående,
              klåda, sveda i ögonen, täppt och rinnande näsa och så vidare.
              Så radas symtomen på varandra.
            </seg>
            <seg n="b8201f28">
              Bostadsministern hänvisar även till den då aktuella allergiutredningen,
              som konstaterade att ungefär 2 miljoner människor i Sverige hade
              allergiska besvär eller någon annan form av överkänslighet som
              man kunde koppla till den undermåliga inomhusmiljön.
            </seg>
            <seg n="eb47486f">
              Vilka orsaker var det då som den dåvarande socialdemokratiska
              bostadsministern kunde se till de här problemen?
            </seg>
            <seg n="253bd068">
              Det handlade inte enbart om flytspackel, utan om andra tekniska
              brister, om bristande byggmetoder, om hälsovådliga ämnen som bildas
              av kombinationer av olika byggmaterial som påverkar varandra och
              inte minst om skador som grundar sig på fukt.
            </seg>
            <seg n="30cac1ba">
              Man kan även av bostadsministerns anförande konstatera att kunskapen
              fanns redan då, 1990, om alla de tusentals nya ämnen som tidigare
              inte hade existerat i inomhusluften och som tillkommit sedan nya
              moderna byggmaterial började införas i byggandet under 60-talet.
              Det handlar i första hand om nya ytmaterial och olika former av
              plaster som introducerades i snabb takt. Redan då beskrev bostadsministern
              bostadsbyggandet som en fullskalig experimentverkstad där de boende
              ovetandes fungerade som försökskaniner.
            </seg>
            <seg n="9220e637">
              Så här långt är det bostadsministerns verklighetsbeskrivning
              från hösten 1990 på Bleck och Plåts kongress.
            </seg>
            <seg n="35ce503f">
              Om nu detta, herr talman, var den socialdemokratiska bevekelsegrunden
              för att föreslå ett tioårigt heltäckande ansvar för den som producerar
              en bostad för att bostaden inte ska ha någon negativ hälsopåverkan
              kan man fundera på: Hur resonerade de övriga politiska partierna
              i dåtidens riksdag?
            </seg>
            <seg n="309c5cbe">
              Den stora konflikten stod mellan moderater och centerpartister.
              Moderaterna ville då, precis som i dag, överlämna allting till
              marknaden, medan Centerpartiet och de övriga riksdagspartierna
              såg att reglering i någon form ändå var det enda sättet att tvinga
              marknadens aktörer att ta ett sådant här ansvar.
            </seg>
            <seg n="0b618c59">
              Med tanke på att många partier i dagens riksdag faktiskt fullständigt
              ignorerar frågan om innemiljöns betydelse för medborgarnas hälsa
              tycker jag att det kan vara intressant att påminna er om vad era
              respektive företrädare sade i den aktuella kammardebatten.
            </seg>
            <seg n="208789d3">
              Centerpartiets företrädare avfärdade Moderaternas förslag som
              ett rent plagiat av ett förslag från Byggentreprenörerna och menade
              att man i stället borde gå längre än regeringen och stödja Vänsterpartiets
              förslag om att gå vidare och låta kraven även omfatta daghem,
              skolor och kontorslokaler. Tillsammans med Vänsterpartiet föreslog
              även Centerpartiet att den då väldigt spretiga, precis som i dag,
              lagstiftningen kring boendefrågor skulle samlas i en särskild
              bomiljölag det tycker jag att ni ska ta upp efter förebild från
              arbetsmiljölagstiftningen. Det var väl ingen dum idé.
            </seg>
            <seg n="4295bdc4">
              Folkpartisten Siw Persson är kanske den som har det högsta tonläget
              i kammardebatten. Så här inleder hon sitt anförande:
            </seg>
            <seg n="716f126b">
              Herr talman! Sjuka hus, fukt, mögel, dåligt fungerande ventilationssystem,
              ventilationssystem som inte alls fungerar, klassrum där luften
              efter mindre än en halvtimme är sämre än i skyddsrum, huvudvärk,
              trötthet, allergier m.m. Barn, ungdomar och gamla och över huvud
              taget alltför många människor far illa av att vistas inomhus.
            </seg>
            <seg n="2a0a5a55">
              Hon hävdar att byggföretagen systematiskt åsidosätter kvaliteten
              när de bygger och säger exempelvis så här:
            </seg>
            <seg n="c8734a97">
              De attityder som vi har måste alltså ändras, och de problem som
              finns måste vi ta på allvar. Det måste bli ett slut på allt experimenterande
              med våra bostäder och lokaler.
            </seg>
            <seg n="d348b800">
              Lyssna nu! Experiment skall utföras i laboratorier. Så säger
              hon.
            </seg>
            <seg n="a3a819bc">
              Även Folkpartiet kritiserar Moderaterna, om än inte i samma hårda
              tonläge som Centerpartiet. Sedan övergår de till att prata om
              ventilationssystem. Särskilt pekar folkpartisten på behovet av
              teknik för bättre luftkvalitet i sovrummen.
            </seg>
            <seg n="75fb8deb">
              Vänsterpartisten Jan Strömdahls anförande är kanske det som jag
              läser med störst behållning, inte bara därför att det innehåller
              flera konkreta exempel på problem utan även därför att han ger
              väldigt ingående beskrivningar av hur man såg på de möjliga lösningarna
              då. Flera av de övriga debattörerna hänvisar även till Vänsterpartiet
              och Jan Strömdahl, vilket jag tror innebär att det var Vänsterpartiet
              som då var det parti som hade fördjupat sig mest i inomhusmiljöfrågorna.
            </seg>
            <seg n="2fc163b0">
              Jan Strömdahl beskriver det då mest kända exemplet på sjuka hus,
              som om det skulle vara ett nybyggt daghem där de flesta i personalen
              hade drabbats av missfall. Han nämner även Enskededalen, som jag
              tror kanske än i dag är ett av de mest omskrivna skandalområdena
              när det gäller sjuka hus.
            </seg>
            <seg n="5b97e37f">
              Jag skulle, herr talman, kunna underhålla kammaren länge med
              Strömdahls målande beskrivningar och finurliga formuleringar.
              Men för att inte bli alltför långrandig nöjer jag mig med en detalj
              från debatten som så här i backspegeln, med den erfarenhet som
              vi har i dag, kanske är den intressantaste, tycker jag i alla
              fall, nämligen frågan om hur långvarigt ett ansvar borde vara.
            </seg>
            <seg n="0d4f34b5">
              Ni som har lyssnat noga har hört att regeringens förslag var
              att man skulle införa ett tioårigt ansvar för dem som bygger.
              Vänsterpartiet hade motionerat om 15 år och Miljöpartiet om 25
              år, naturligtvis. Jan Strömdahl argumenterade emellertid i sitt
              anförande för en 20-årig period som en rimlig kompromiss.
            </seg>
            <seg n="8ef2bc1c">
              Argumentationen som både Vänsterpartiet och miljöpartisten Kjell
              Dahlström använde var olika exempel på problemmaterial där det
              hade tagit ungefär tio år innan man hade insett att materialen
              var skadliga. Tio år skulle därför vara i kortaste laget, tyckte
              man.
            </seg>
            <seg n="1ade75c2">
              Självklart måste jag sedan säga några ord om vad Miljöpartiet
              föreslog i debatten. Miljöpartiet ansåg att den som sökte efter
              information om byggmaterialens egenskaper inte borde bli hänvisad
              till kemikalielagstiftningen det är en för de flesta ganska svårgenomtränglig
              materia. Miljöpartiet ville införa en husprovning efter modell
              från bilprovningen. Man ville också införa ett 25-årigt hälsoansvar
              för den som bygger, man ville införa tuffare krav när det gällde
              radon, och man ville i likhet med Vänsterpartiet införa en byggfuktavgift,
              liksom att utöka ansvaret så att det gällde även andra lokaler
              än bostäder.
            </seg>
            <seg n="6db3ab4a">
              Kjell Dahlström är skåning och hänvisade till att skåningarna
              förr i världen visste hur man byggde för att skydda sig mot klimatets
              härjningar, och så beskrev han hur det moderna byggandet trotsar
              alla dessa erfarenheter.
            </seg>
            <seg n="c80e78f2">
              Det är väldigt mycket intressanta saker som avhandlas i debatten.
              Jag kan verkligen rekommendera er, om ni är intresserade av hur
              det kommer sig att vi bygger som vi gör, att läsa debatten. Det
              är väldigt nyttigt med ett 22-årigt perspektiv, att läsa om hur
              man resonerade då.
            </seg>
            <seg n="8e5efd40">
              Vad är det då vi har åstadkommit sedan dess? Eller kanske rättare
              sagt: Vad är det vi inte har åstadkommit på dessa 22 år? Det kan
              man läsa om i det aktuella betänkandet, CU9, om man studerar majoritetens
              redovisning och motiven för att avslå de förslag som behandlas.
            </seg>
            <seg n="0754853e">
              I civilutskottets betänkande redovisas de 22 årens återkommande
              utredningar och justeringar av lagstiftningen kring konsumenternas
              skydd mot hälsoskador och ekonomiska skador på grund av dåligt
              byggd miljö. Trots det är det förmodligen fler människor som lider
              av undermålig inomhusmiljö i dag än på 1980-talet. Vi har alltså,
              trots den insikt som jag ändå tycker att debatten 1991 präglades
              av, fortsatt att bygga hälsovådligt.
            </seg>
            <seg n="d2067cc2">
              Min bild av Sverige och våra välfärdssystem är att polisen, ambulansen,
              räddningstjänsten, miljöinspektören, arbetsmiljöinspektören, djurskyddsinspektören
              och så vidare reagerar och till och med ingriper när de kommer
              till en plats där det är problem.
            </seg>
            <seg n="a3db4e64">
              Visst händer det att man avstår från att försöka släcka ett hus
              som brinner och inriktar sig på att försöka hindra elden att sprida
              sig till de intilliggande byggnaderna. Men man hjälper naturligtvis
              de som är instängda att komma ut om man kan, utan att fråga om
              de vill bli räddade eller om de möjligen har varit ovarsamma med
              elden och kanske kan anses ha anstiftat branden. Lika självklart
              tar ambulanspersonalen hand om de skadade vid en bilolycka utan
              att fråga om armen var bruten före olyckan.
            </seg>
            <seg n="cc9fb44b">
              Vi vet att det finns exempel på miljöinspektörer som gör vad
              de kan för att följa lagen och ställer tuffa krav på dem som släpper
              ut föroreningar men som tyvärr får sparken från jobbet för att
              de vågade stå på lagstiftarens sida. Och det finns exempel på
              stadsarkitekter och kulturansvariga på länsstyrelser som också
              har fått sparken därför att de har försökt rädda byggnader som
              enligt gällande lagstiftning inte får rivas.
            </seg>
            <seg n="7ba0ba94">
              Men trots sådana plumpar i protokollet förväntar vi lagstiftarna
              oss i huvudsak att våra myndigheter, tjänstemän och kommunala
              förvaltningar ska säkerställa att de demokratiskt tagna besluten
              följs.
            </seg>
            <seg n="7809abdd">
              När det gäller den byggda miljön tycks det emellertid inte spela
              någon större roll vad riksdag och regering anser om kvalitet.
              Årtionde efter årtionde går, och riksdag efter riksdag, liksom
              regering efter regering, uttalar betydelsen av att det som byggs
              inte får skada hälsan för dem som ska verka och bo i det byggda.
              Men inte blir det bättre snarare sämre. Är det rimligt att ha
              det på det viset?
            </seg>
            <seg n="9d7a7793">
              Flera rättsfall under dessa mer än 20 år liksom det nyligen omtalade
              rättsfall som ni säkert kommer ihåg som handlade om enstegstätade
              fasader pekar tydligt på att den som bygger inte anses ha något
              ansvar på grund av den olämpliga byggmetoden om en stor del av
              byggbranschen tillämpar metoden under en viss tid. En metod blir
              alltså godkänd enbart därför att den används.
            </seg>
            <seg n="923d9f96">
              Tänk er tanken att alla kunder i affärerna skulle sluta betala
              för varorna! Skulle det då bli en erkänd metod för att handla
              bara för att alla använder sig av den? Jag brukar använda mig
              av exemplet med fortkörning. Blir det lagligt att köra för fort
              om tillräckligt många kör för fort?
            </seg>
            <seg n="cf1694ff">
              Som den byggfelsförsäkring vi har är konstruerad är det helt
              okej om det som byggs inte fungerar, bara tillräckligt många hinner
              använda metoden innan det upptäcks att den inte fungerar. Det
              är nämligen tillåtet att kalla sådant för utvecklingsfel, och
              enligt lagen är det tillåtet att göra utvecklingsfel åtminstone
              enligt domstolspraxis så här långt utan att ta något ansvar.
            </seg>
            <seg n="e44b47a9">
              Tänk bara tanken om det var sådana regler som gällde för flyg-
              eller bilindustrin!
            </seg>
            <seg n="b0faa0b4">
              Som det uttrycktes i kammaren redan 1991: Experiment skall utföras
              i laboratorier. Byggindustrin satsar mindre än 1 promille av sin
              omsättning på forskning och utveckling. Andra branscher lägger
              27 procent av omsättningen på forskning och utveckling. Läkemedelsindustrin
              är ett specialfall med mer än 12 procent.
            </seg>
            <seg n="a9977b48">
              Kanske, herr talman, är det en överdrift, men det brukar sägas
              att vi i genomsnitt vistas 90 procent av veckans timmar inomhus,
              varav 70 procent i bostaden. Det varierar säkert över livet. Men
              det gör ändå att frågan om kvaliteten på inomhusmiljön är en av
              de viktigaste hälsofrågorna. Trots det lyser riksdagsledamöter
              med sin frånvaro på seminarier i det ämnet.
            </seg>
            <seg n="50864e05">
              Hur har då problemet med de sjuka husen sett ut sedan 1991? Det
              är inte bara hus med enstegstätade fasader som har haft problem.
            </seg>
            <seg n="c66b5efd">
              Vi har exempelvis haft ett antal fuktskadade polishus runt om
              i landet, där problemen har varit så svåra att stora, starka poliser
              krupit ut ur husen på alla fyra för att rädda sig undan gifterna.
              Trots upprepade saneringar tvingades man exempelvis till slut
              ge upp i Kalmar och bygga ett nytt polishus.
            </seg>
            <seg n="e04c1e41">
              Vi har sjukhusen i Malmö och Karlstad, där luftfuktigheten var
              så hög på vissa avdelningar att det rann vatten på väggarna och
              man fick riva och bygga om hela block av sjukhuset.
            </seg>
            <seg n="497aeb70">
              Vi har gymnasieskolan i Piteå, som renoverades på ett väldigt
              misslyckat sätt efter en brand. Resultatet blev ett statistiskt
              orimligt högt antal cancerfall, 17 i stället för 4 på 16 år, vilket
              hade varit rimligt med den personalstyrka som fanns där.
            </seg>
            <seg n="82c5c6fa">
              Vi har förvaltningshuset i Söderhamn, där till och med miljöchefen
              till slut fick erkänna att han kunde använda sitt arbetsrum bara
              några få timmar per dag för att stå ut. Där hade man fyra fem
              gånger så många cancerfall som det vore statistiskt rimligt med
              den personalstyrkan.
            </seg>
            <seg n="934f96b6">
              Sedan har vi Skarpnäck söder om Helsingfors, där många lägenheter
              har sanerats, flera av dem utan någon som helst framgång.
            </seg>
            <seg n="606240d8">
              Listan kan göras väldigt lång. Exemplen på sjuka hus tycks aldrig
              ta slut. Börjar man fråga finns det nästan ingen ort i landet
              som inte har egna exempel. På universitetet i Umeå har man gjort
              långtidsstudier för att se vad som händer med personer som drabbas.
              Jag lovar er: Det är ingen rolig läsning.
            </seg>
            <seg n="fb1749cd">
              Men som vanligt är motiveringen till att regeringspartierna avstyrker
              de förslag som läggs att ett stort antal utredningar pågår. Man
              kan faktiskt undra varför. Vad är det vi inte vet? Är det inte
              dags att i stället inse att det handlar om att våga, att politiken
              måste våga sätta ned foten?
            </seg>
            <seg n="da207657">
              Den byggda miljön representerar enorma värden, tusentals miljarder.
              Att erkänna och åtgärda kostar därför självklart väldigt mycket
              pengar, och visst kan frågor om skadestånd fälla även stora bolag.
              Men människors hälsa är faktiskt viktigare än så.
            </seg>
            <seg n="1107a579">
              I tidigare debatter här i kammaren om planering och byggande
              har jag lagt tyngdpunkten på betydelsen av att ta ökad hänsyn
              till det förändrade klimatet när man planerar och bygger. Att
              jag nu i den här debatten inte tar upp den frågan innebär naturligtvis
              inte att den frågan är mindre viktig för Miljöpartiet.
            </seg>
            <seg n="9b4ade5d">
              På liknande sätt förhåller det sig med förslag om transportplanering,
              kollektivtrafik, cykelfrågor, buller och energihushållning, som
              betänkandet också behandlar. Det är självklart viktiga frågor,
              och jag borde naturligtvis ha ägnat ett antal minuter åt vart
              och ett av dessa ämnen.
            </seg>
            <seg n="05e4679a">
              Herr talman! Jag anser att frågan om inomhusmiljön och dess betydelse
              för folkhälsan är så viktig att jag valde att göra på detta sätt,
              alltså att visa på 22 år av misslyckanden samt att försöka beskriva
              följderna av politiskt ointresse eller politisk oförmåga, om man
              så vill. Det kanske är det som det handlar om.
            </seg>
            <seg n="5c5779b9">
              Vi har i dag i vårt samhälle en mycket omfattande skoldebatt
              där partierna tävlar om att komma med ständigt nya förslag för
              att eleverna i den svenska skolan ska bli de bästa, eller i alla
              fall nästan de bästa, i världen.
            </seg>
            <seg n="12324a36">
              Tänk om den effektivaste åtgärden är att se till att ventilationen
              i skollokalerna blir så effektiv att eleverna slipper huvudvärk,
              illamående, klåda, andningsbesvär, nästäppa och så vidare och
              i stället verkligen kan koncentrera sig och få riktiga förutsättningar
              för att kunna ta sig an en arbetsuppgift.
            </seg>
            <seg n="256bf6ec">
              Barn som har vuxit upp i kemikaliemolnen vet inte ens hur ett
              friskt huvud känns. Situationen är så dålig att vi inte kan skylla
              på barnen när det gäller skolan. Massor av skollokaler är i dag
              så skadade att de borde klassas som sanitär olägenhet och stängas.
              Närmare hälften av alla skolbarn har i dag hälsoproblem på grund
              av hälsovådliga bostäder eller hälsovådliga arbetsmiljöer.
            </seg>
            <seg n="eb166c8d">
              Herr talman! Jag inser att jag inte kan få riksdagens stöd för
              de förslag som finns i betänkandet. Det är mycket långt kvar tills
              vi får höra företrädare från alla partier tala så engagerat om
              innemiljöfrågor som de gjorde för 22 år sedan. Det beklagar jag.
            </seg>
            <seg n="27b70f9e">
              Men jag uppmanar er ledamöter att gå på föreläsningar om innemiljö,
              till exempel den 30 maj. Lyssna på skyddsombuden i skolorna, prata
              med miljöinspektörerna och saneringsföretagen. Lär av exempel
              från andra länder, exempelvis Finland, Holland och USA där man
              erkänner problemen och lägger ned stora pengar på åtgärder.
            </seg>
          </u>
          <note n="0e98cbdf">
            Jag har nämligen läst två anföranden som dåvarande bostadsminister
            Ulf Lönnqvist höll under september och oktober 1990 kring frågan
            om sjuka hus, dels på Bleck och Plåts kongress, dels på ett möte
            med Sverige VVS-inspektörer.
          </note>
          <note type="speaker" n="25f18b19">
            Anf. 190 LARS TYSKLIND (FP):
          </note>
          <u who="lars_tysklind_527bfb" xml:id="i-350fb08ff6872f27-0" n="ca92d090" next="i-c22364aca8e50b80-0">
            <seg n="c72448c3">
              Herr talman! Jag får börja med att tacka Jan Lindholm för en
              intressant återblick.
            </seg>
            <seg n="9360a143">
              Sedan vill jag instämma i Oskar Öholms anförande. Nu diskuterar
              vi åter plan- och bygglagen. Det gör vi, som någon sade, varje
              år. Det är inte så konstigt eftersom det handlar om en process
              som de flesta indirekt eller direkt är engagerade i. Det handlar
              om en öppen process, och det handlar om en avvägningslag där det
              är en demokratisk och rättssäker process som många någon gång
              i sitt liv har deltagit i.
            </seg>
            <seg n="c4ddd078">
              Dessutom finns kopplingen som har nämnts här, nämligen att en
              bra och fungerande plan- och bygglag är en förutsättning för att
              det ska byggas i den omfattning som behövs i landet.
            </seg>
          </u>
          <note n="b96ec51f">
            Jag yrkar bifall till förslaget i betänkandet under punkterna
            215 och avslag på reservationerna 211.
          </note>
          <u who="lars_tysklind_527bfb" xml:id="i-c22364aca8e50b80-0" n="ca92d090" prev="i-350fb08ff6872f27-0">
            <seg n="5f35fbbe">
              Herr talman! Efter en lång process som startade med tillsättandet
              av en parlamentarisk kommitté 2002 trädde en ny plan- och bygglag
              i kraft den 2 maj 2011, det vill säga för knappt två år sedan.
              Det är naturligtvis, som har nämnts här, en mycket komplex lagstiftning.
              När man gör en sådan stor förändring är det förpliktande att man
              följer upp att detta fungerar som vi har avsett när vi fattade
              beslutet.
            </seg>
            <seg n="a24eda0d">
              I syfte att ytterligare förbättra och förfina lagstiftningen
              har regeringen därför sedan lagen trädde i kraft gett ett antal
              uppdrag till särskilda utredare och myndigheter. Det finns en
              ganska lång lista, och den finns med i betänkandet. Det handlar
              om tillämpning av tekniska egenskapskrav. Det handlar om genomförande
              av detaljplaner, inte minst i form av exploateringsavtal. Det
              handlar om kommunala markanvisningar. Det handlar om behovet av
              konsumentskydd vid småhusbyggande. Det handlar om hur man ska
              kunna förkorta plan- och byggprocesserna ännu mer, se över detaljplan
              och bygglov och möjligheten att använda enkelt planförfarande
              som en metod. Sedan handlar det om regelverk vid byggande av student-
              och ungdomsbostäder. Där finns det en speciell bristsituation
              i många städer.
            </seg>
            <seg n="b95909c1">
              En annan viktig punkt är att man ska få till en samordning mellan
              PBL och miljöbalken, alltså tillstånd enligt PBL och tillsyn enligt
              miljöbalken så att de går i takt, speciellt när det gäller buller.
              När det gäller buller vill man få fram vägledning. Det finns många
              statliga myndigheter som är inblandade i just bullerfrågan, och
              staten måste gå i takt i dessa frågor. Oskar Öholm tog här upp
              att man bedömer buller olika beroende på till exempel vilka källa
              det är.
            </seg>
            <seg n="3a390f34">
              Till detta kan man nu lägga den avsikt som regeringen har meddelat
              om att man vill tillsätta en parlamentarisk kommitté under våren
              för att utvärdera system för regionplanering i plan- och bygglagen,
              det vill säga kap. 7. Det har man inte tittat på förut. I de områden
              där det är stort tryck på byggande har man sett att detta kan
              vara ett problem, inte minst i Helsingforssregionen.
            </seg>
            <seg n="9f9ab860">
              Herr talman! Varför räknar jag upp allt detta? Jo, det är för
              att ge en klar bild av att regeringen gör en massa saker för att
              utveckla plan- och bygglagen just med syftet att få den att fungera
              utan krångel och samtidigt garantera och säkra öppna och demokratiska
              processer och rättssäkerhet. Det handlar mycket i plan- och bygglagen
              om att man faktiskt säkrar de demokratiska processerna och rättssäkerheten.
              Effektiviteten har alltså ibland ett pris just på den punkten.
            </seg>
            <seg n="dcebb8bb">
              Herr talman! Den samlade oppositionen i lite olika nyanser Socialdemokraterna,
              Miljöpartiet, Vänsterpartiet och Sverigedemokraterna föreslår
              i betänkandet ett tillkännagivande om att en parlamentarisk kommitté
              ska tillsättas igen, nu med ett brett uppdrag att föreslå ändringar
              i PBL som kan leda till en snabbare och enklare plan- och byggprocess.
              På något sätt känns det som att vi då ska börja om. Så kan vi
              egentligen inte arbeta. Vi har arbetat sedan 2002 och ändå satt
              en lag i sjön för två år sedan.
            </seg>
            <seg n="7fddf3ef">
              I den motion som Socialdemokraterna har väckt och som ligger
              till grund för detta tillkännagivande beskrivs detta uppdrag i
              mycket svepande ordalag. Det sägs att lagen ska moderniseras,
              förenklas och förtydligas. Det är väl bra, och det är ett gott
              syfte.
            </seg>
            <seg n="5d56c3ec">
              Men Folkpartiet och övriga allianspartier ifrågasätter om det
              verkligen är ändamålsenligt att tillsätta en sådan kommitté utan
              klart formulerade uppgifter. År 2002 hade man en klart formulerad
              uppgift att man skulle se över hela plan- och bygglagen. Det kan
              väl ändå inte vara det som man nu menar. Då kommer detta att pågå
              ytterligare ett antal år.
            </seg>
            <seg n="57502201">
              Katarina Köhler lyfte fram ett antal frågor där det inte fungerar.
              Det är bara att hålla med om att det finns en del som inte fungerar.
              Men jag kunde egentligen inte notera och identifiera någon som
              inte är uppmärksammad och som finns med i dessa utredningar där
              man jobbar vidare. Då kan arbetsmetoden inte vara att backa.
            </seg>
            <seg n="f4d704cb">
              För närvarande borde rimligen det lämpligaste vara att utifrån
              de utredningsresultat som nu finns på bordet och som kommer att
              finnas på bordet utan dröjsmål ta fram förslag till förändringar,
              remissbehandla dem och sedan gå vidare med lagstiftning.
            </seg>
            <seg n="12afb25d">
              Det är inte någon speciellt kvalificerad gissning att en parlamentarisk
              kommitté i detta läge kommer att fördröja denna process i åratal.
              Vad ska man annars göra om man ska ha ett brett uppdrag att se
              över allt detta i detta läge?
            </seg>
            <seg n="afbc2298">
              Detta innebär absolut inte att det inte framgent kan dyka upp
              frågor, som den aktuella frågan om regional planering, där en
              parlamentarisk utsedd kommitté är en alldeles utmärkt arbetsform
              just med syfte att få en bred politisk förankring som nämns i
              reservationen. Det finns tillfällen då det är en bra metod. Men
              arbetsmetoden får aldrig bli ett självändamål, så att den blir
              det viktiga och inte resultatet.
            </seg>
            <seg n="507b3051">
              Ibland är en parlamentarisk kommitté mycket bra i dessa beslutsprocesser,
              men ibland är det inte lämpligt. Just i detta läge har vi haft
              en parlamentarisk kommitté som har jobbat under många år och tagit
              fram lagstiftning för knappt två år sedan. Nu pågår en process
              för att rätta till och förfina sådant som inte riktigt fungerar.
              Då är en parlamentarisk kommitté inte en lämplig arbetsform.
            </seg>
            <seg n="860ccc3c">
              Herr talman! I betänkandet behandlas också ett antal motioner
              som handlar om samhällets anpassning till klimatförändringar som
              kan ske. Det är mycket viktiga motioner. Precis som Jan Lindholm
              sade är detta någonting som vi naturligtvis ska diskutera.
            </seg>
            <seg n="6176e0e3">
              Dessa motioner har resulterat i ett antal reservationer med krav
              på regelförändringar eller regelskärpningar. Jag vet inte riktigt
              vad man ska kalla det. Men det är i alla fall förändringar.
            </seg>
            <seg n="426ee711">
              Jag vill dock påstå att plan- och bygglagen är väldigt ändamålsenlig
              på denna punkt sedan regelverket ändrades från den 1 januari 2008.
              Det är ett regelverk som sedan fördes över till den nya lagen,
              som gäller från den 2 maj 2011. Det står väldigt tydligt i 2 kap.
              att enligt plan- och bygglagen ska hänsyn tas till bland annat
              miljö- och klimataspekter. Man införde alltså det väldigt tydligt.
              Bebyggelse ska lokaliseras till mark lämpad för ändamålet med
              hänsyn till bland annat risken för olyckor, översvämning och erosion.
              Det var det som infördes då, just när det gäller ökade vattennivåer
              och sådant.
            </seg>
            <seg n="c1e21b12">
              Kommunen har alltså en väldigt viktig roll att faktiskt ta hänsyn
              till detta. Om det sedan inte görs överallt är det en tillsynsfråga,
              och här har länsstyrelserna en viktig roll. När kommunen och länsstyrelsen
              diskuterar både översiktsplaner och detaljplaner är det en av
              länsstyrelsens huvuduppgifter att se till att man följer detta.
              Man ska verka för att det inte kommer till bebyggelse som bland
              annat skulle kunna utsättas för översvämning och erosion. Det
              finns olycksrisk och hälsa och sådant också, men just översvämning
              och erosion nämns väldigt specifikt.
            </seg>
            <seg n="4c99299b">
              Över huvud taget när det är kommunala beslut har länsstyrelsen
              rätt att överpröva den typen av beslut. Jag vill alltså påstå
              att lagstiftning finns på plats just när det gäller klimatanpassning.
              Sedan kan man jobba vidare med kompetensfrågor och tillämpningsfrågor
              i detta, men vi ska inte in och ändra lagstiftningen så fort det
              inte riktigt fungerar. Man måste ändå göra en analys av var felet
              ligger. Här är det naturligtvis många statliga myndigheter utöver
              Boverket som är inblandade. Det är Trafikverket, Naturvårdsverket
              och även Sjöfartsverket och sådant som jobbar med dessa frågor.
            </seg>
            <seg n="f704ed56">
              Herr talman! Även planering av cykelvägar tas upp i en reservation.
              Det är naturligtvis viktigt att cykeltrafiken har en central plats
              i den kommunala planeringen; det har ju med den hållbara staden
              och allt detta att göra. Det är vi också överens om. Det gjordes
              en forskningsöversikt för ett antal år sedan som visade att en
              av de nyckellösningar som fanns var att öka förutsättningarna
              för gång- och cykeltrafiken.
            </seg>
            <seg n="ef666658">
              För att man i den kommunala planeringen ska börja ta hänsyn till
              cykeltrafiken behövs dock inga lagändringar. Det finns naturligtvis
              inom den plan- och bygglag vi har nu. Det finns alla möjligheter
              för kommunen att planera för cykelbanor, cykelparkeringar etcetera.
              Även i den cykelutredning som överlämnades till regeringen i oktober
              2012 säger man att det inte finns något skäl att ändra i plan-
              och bygglagen, just på grund av att kommunerna har bra möjligheter
              att planera för cykling i dag.
            </seg>
            <seg n="9db34212">
              Eftersom vi jobbar med lagstiftning här i riksdagen finns det
              en tendens att det är den enda lösning vi hela tiden föreslår.
              Samma sak gäller den reservation om parkeringsnormer och så vidare.
              Det är också kommunala beslut. Lagen ger kommunen möjligheter
              att reglera detta, men den säger inte hur man ska reglera det.
              Vi kan väl en gång för alla konstatera att parkeringsnormer det
              kommer upp i riksdagsdebatten gång på gång är någonting kommunen
              själv beslutar om. Alla kommuner har det inte. Det är en vägledning
              man har för sina egna beslut. De är inte rättsligt bindande. Naturligtvis
              ska man anpassa kravet till vilken typ av bostäder det är och
              till lokala förutsättningar över huvud taget.
            </seg>
            <seg n="ae27cef9">
              Även där fungerar alltså plan- och bygglagen om man hanterar
              den riktigt. Det finns många saker som egentligen fungerar bra
              men där det kommer upp gång på gång att vi ska ändra i lagstiftningen,
              och jag anser att det inte alls är nödvändigt. Det finns saker
              som inte fungerar Katarina Köhler lyfte till exempel fram detta
              med sanktionsavgifter, och det är bara att konstatera att det
              inte fungerade. Det finns dock ingen anledning att tillsätta en
              kommitté; det är ett uppmärksammat problem som är på väg att få
              en förändring. Så är det nog egentligen på punkt efter punkt som
              har tagits upp tidigare i debatten.
            </seg>
          </u>
          <note type="speaker" n="0df6d673">
            Anf. 191 OLA JOHANSSON (C):
          </note>
          <u who="ola_johansson_34dd4e" xml:id="i-420204f1f8cf0f8d-0" n="56d25183">
            <seg n="a7812439">
              Herr talman! Jag befinner mig på en bostadsturné där jag har
              förmånen att resa runt och träffa fastighetsägare, byggföretag
              och samhällsplanerare i små och stora kommuner i hela landet.
              Det är intressant att höra deras synpunkter på det som ska diskuteras
              här i kväll den nya och förenklade plan- och bygglagen, byggbromsen
              som ligger på och vad det är som gör att det ofta tar så lång
              tid att gå från idé till färdiga lägenheter och hus.
            </seg>
            <seg n="5bfd5846">
              Om man läser den motion som ligger bakom majoritetens förslag
              till tillkännagivande får man lätt intrycket att nya plan- och
              bygglagen ensam bär skulden till att det byggs så få bostäder.
              Bostadsbyggandet har dock under lång tid med få undantag varit
              lågt i jämförelse med de andra nordiska länderna och i jämförelse
              med vad det hade behövt vara. Hur enkel ska en plan- och bygglag
              behöva vara för att inte i debatter som denna ständigt utpekas
              som det stora hindret mot bostadsbyggandet? Det är ju en fråga
              man skulle kunna ställa till dem som redan nu, mindre än två år
              efter att den nya lagen har trätt i kraft, säger att lagen behöver
              reformeras och förändras.
            </seg>
            <seg n="5bd12315">
              Exakt vad är det som ska förändras och i vilken omfattning får
              vi liksom inte reda på, trots att jag vid upprepade tillfällen
              redan under beredningen av dessa frågor i utskottet ställde just
              den frågan till ledamöterna från Socialdemokraterna, Miljöpartiet,
              Sverigedemokraterna och Vänsterpartiet. Nu tog Katarina Köhler
              upp några av exemplen, men alla dessa finns ju med i det regeringen
              har aviserat att man redan arbetar med, har arbetat med eller
              kommer att arbeta med.
            </seg>
            <seg n="561c9bb0">
              Herr talman! Hur lite lag kan man ha och ändå åstadkomma en god
              bebyggd miljö, rättssäkerhet, demokratiskt inflytande och medborgarförankring
              samtidigt som man bibehåller och stärker ett kommunalt självbestämmande
              över både markanvändning och bostadsförsörjning? Utan kommunala
              planer blir nämligen ingenting byggt. Det kanske är så att planering
              är någonting som är underskattat och att vi i stället för att
              beklaga oss borde uppskatta den efter förtjänst. Plan- och bygglagen
              har en funktion att fylla, men visst behövs det fortfarande förändringar.
            </seg>
            <seg n="be0fdcd1">
              Den är dock ingenting man ändrar och anpassar efter de för tillfället
              rådande omständigheterna och den aktuella debatten, och den är
              ingenting man passar på att ifrågasätta därför att det plötsligt
              uppstår en möjlighet att vinna en votering om ett knippe riksdagsmotioner
              i kammaren. Det är klart att det skapar oro bland fastighetsägare
              och byggföretag när de utredningar och förslag som måste genomföras
              ska processas ytterligare en gång genom en grupp riksdagspolitiker
              som ska utreda sådant som Oskar Öholm säger redan har utretts.
            </seg>
            <seg n="bca988ea">
              Jag tycker för min del att vi som sitter här har tillräckligt
              många möten att gå på och att det bästa kanske vore om vi gav
              oss ut i landet för att ta reda på hur det verkligen ser ut. Långsiktighet
              och förutsägbarhet, inte minst från politikens sida, är viktigt.
              Ett flerfamiljshus som byggs i dag skrivs av på 66 år, har en
              fastighetsägare berättat för mig. Det motsvarar 17 mandatperioder.
              En normalt snårig planprocess på tio år kan sträcka sig över fyra
              mandatperioder, vilket är lika långt som hållbarheten borde kunna
              vara i en kommunal översiktsplan.
            </seg>
            <seg n="0af9f428">
              Från min tid i Kungsbacka kommun, som är en kommun med 77 000
              invånare och som växer med drygt 1 000 personer om året, har jag
              fått lära mig att den översiktliga planeringen är den viktigaste
              och att det bara skapar problem när partier plötsligt börjar svaja
              och inte följer vad de kommit överens om när man har diskuterat
              igenom och antagit översiktsplanen. Att vi i riksdagen också respekterar
              byggbranschens och fastighetsägarnas vädjan nationellt om långsiktighet
              och stabila förutsättningar blir ju än viktigare, speciellt som
              vi just har gått igenom en väldigt omfattande reformering, förändring
              och förenkling av plan- och bygglagen.
            </seg>
            <seg n="e9b6d3c2">
              Herr talman! Kommunernas planberedskap, deras översiktsplanering
              och deras ambitioner när det gäller bostadsförsörjning och hållbart
              byggande borde lyftas fram som goda exempel lite oftare och inte
              ständigt klagas och klankas på. Förutsatt att kommunerna tar sitt
              ansvar och gör vad de kan är det upp till byggföretagen att leverera.
              Många kommuner jag besöker har planer och kan visa att det faktiskt
              finns en stor efterfrågan på bostäder utan att de stora byggföretagen
              visar kommunerna något nämnvärt intresse. I stället är det de
              mindre byggföretagen och hustillverkarna som står för bostadsbyggandet
              där, ofta till mycket låga kostnader.
            </seg>
            <seg n="21a32f50">
              Det finns kommuner med mindre än en timmes pendlingsavstånd från
              Helsingforss city som inte har brist på bostäder utan som tvärtom
              har outhyrda lägenheter och ett svagt intresse för att bygga över
              huvud taget. Skillnaden i förutsättningar för bostadsbyggande
              i olika delar av landet är ganska stor. Vi behöver inte röra oss
              över så stora avstånd för att se dessa skillnader.
            </seg>
            <seg n="13e9c066">
              Det är lätt att använda Storstockholm som rikslikare för bostadspolitiken,
              men för Centerpartiet ligger det också en möjlighet i att se hela
              landet utvecklas och få sin beskärda del av utvecklingen. Det
              är i Småortssverige, utanför storstadsregionen som vi är mest
              beroende av små byggföretag med en stor lokal förankring för att
              vi ska kunna få lov att bygga de småhus, villor och lägenheter
              som det finns människor som är beredda att köpa och hyra.
            </seg>
            <seg n="4bd6a855">
              Det är inte utan oro för vilken effekt det får på de små byggföretagen
              som vi ser att en majoritet i riksdagen på förslag från Socialdemokraterna
              nu har röstat igenom en obligatorisk månadsrapportering i byggbranschen.
              Detta är ingenting som småföretagen har frågat efter. Däremot
              är det de som kommer att drabbas hårdast av nya pålagor och regler
              kring hur de ska sköta sitt företag.
            </seg>
            <seg n="2900fa17">
              Herr talman! Regeringens initiativ att låta en parlamentarisk
              kommitté komma med förslag på hur vi ska åstadkomma en bättre
              regional planering för bostadsbyggandet är välkommet. Det är inom
              detta område som vi ser de kvarvarande problemen, och det är det
              sjunde kapitlet i plan- och bygglagen som det återstår att föreslå
              förändringar inom. Centerpartiet ser här möjligheter för de mindre
              kommunerna att samverka mer i sitt planarbete och för hur befolkningstrycket
              mot storstäderna ska kunna spilla över på fler kommuner runt omkring
              i storstadsregionerna.
            </seg>
            <seg n="6528e908">
              Det är genialiskt att just detta utreds i en parlamentarisk kommitté
              eftersom många av de kommuner som berörs av detta samlade grepp
              på den regionala planeringen har olika majoriteter. En del är
              socialdemokratiskt styrda, och andra är alliansstyrda. Flera kommuner
              har andra majoriteter. Det är viktigt att på detta sätt få en
              samsyn över de politiska gränserna just när det gäller det regionala
              samarbetet.
            </seg>
            <seg n="435f812f">
              Den nu gällande plan- och bygglagen har det som tidigare sagts
              tagit minst tio år att jobba fram, och det finns förbättringsmöjligheter
              därom är vi överens. Felaktigheter kan rättas till. Kravet på
              kontrollansvariga har kritiserats och förskjuts i tiden trots
              att detta med kvalitet i byggandet är någonting som inte minst
              Jan Lindholm tog upp som viktigt. Vi behöver komma i kapp med
              möjligheterna att rekrytera kontrollansvariga. Byggsanktionsavgifterna
              kommer att sänkas; det har regeringen redan aviserat.
            </seg>
            <seg n="9e113236">
              Regeringen ger nu en mängd uppdrag och begär in rapporter. Det
              är ingenting som ska kritiseras. Det är positivt att det görs
              förbättringar.
            </seg>
            <seg n="89eda09d">
              Herr talman! Ursäkta om jag lägger till ytterligare någon minuts
              talartid. Om man läser igenom betänkandet kan man se vad det är
              man vill göra. I punkt 1 vill man kartlägga, i punkt 2 göra en
              översyn, i punkt 3 beskriva och utvärdera, i punkt 4 kartlägga
              och analysera, i punkt 5 redovisa, i punkt 6 utvärdera, i punkt
              7 utreda behovet av bestämmelser, i punkt 8 förenkla och förkorta,
              i punkt 9 se över med ett regelverk, i punkt 10 föreslå nya eller
              ändrade bestämmelser, i punkt 11 utarbeta vägledande underlag
              och slutligen i punkt 12 se över regionplaneringen. Det är alltså
              en mängd olika nivåer och dignitet på uppdragen. Vi får lätt en
              känsla av att mängden uppdrag innebär att vi ändå gör en total
              översyn av plan- och bygglagen. Så är det inte alls. Det handlar
              om att skapa ett smörjmedel, att kartlägga och att se var behoven
              finns av både de små och de kanske lite större förändringarna.
            </seg>
            <seg n="29689ff8">
              Ju större osäkerhet som råder, desto större risk är det att det
              tar tvärstopp i bostadsbyggandet. I stället för att ta ställning
              för vart och ett av de eventuella förbättringsförslag som kan
              komma på ett smörgåsbord vill Socialdemokraterna, Miljöpartiet
              och Vänsterpartiet tillsammans med Sverigedemokraterna lägga alltihop
              i en stor gryta och röra om. Den aviserade parlamentariska kommittén
              om regional planering är specifik och angelägen. Det andra kan
              vi inte riktigt ta ställning till, för vi förstår inte vad det
              handlar om.
            </seg>
            <seg n="7df84a9f">
              Det oppositionen nu i stället vill ha är en löst sammansatt konklav
              ur vilken den samlade byggbranschen ska avvakta att den vita röken
              kommer upp ur skorstenen utan att kunna förutse vad det är som
              händer. Det är ett forum för kohandel kring de olika lösningar
              som var och en och tillsammans syftar till att åstadkomma just
              det alla vill, nämligen att förenkla, förtydliga och snabba upp.
            </seg>
            <seg n="5c95b24a">
              Herr talman! Jag tror vi begår ett kardinalfel om vi tror att
              denna grupp kommer att åstadkomma underverk för bostadsbyggandet.
            </seg>
            <seg n="b95e4848">
              Herr talman! Det beskrivs som ett hinder i bostadsbyggandet att
              det finns en uppsjö av lokala krav som har sin grund i kommunala
              beslut så kallade särkrav. Ofta görs jämförelser med bilindustrin
              som förs fram som ett föredöme när det gäller att utveckla koncept
              och modeller och att ha en långsiktig produktutveckling som syftar
              till kostnadseffektivitet och låga kostnader för den som ska köpa
              produkten.
            </seg>
            <seg n="6101ef3a">
              Det finns likheter och skillnader mellan bilindustrin och byggindustrin.
              Bilindustrin är global. Ända sedan 60-talet har delstaten Kalifornien
              haft särskilda krav på emissioner på de biltillverkare som ska
              sälja sina bilar på deras marknad. Det gäller inte bara bilar,
              utan det gäller allt från gräsklippare till utegrillar, för övrigt.
              Jag har läst någonstans att Kalifornien är världens sjunde största
              ekonomi, men eftersom bilindustrin är global och byggbranschen
              är nationell är det ändå lite relevant att jämföra Kalifornien
              och kraven på biltillverkning med Sverige och kraven på byggandet.
              Det vore i så fall som om Örebro, som är landets till invånarantalet
              sjunde största kommun, skulle ställa krav på sina byggnader när
              det gäller energieffektivitet som alla andra kommuner och byggföretag
              fick anpassa sig till.
            </seg>
            <seg n="8f6c1b2b">
              Låt oss inte göra denna fråga om särkrav mer komplicerad än den
              behöver vara. Utredningen har med stor förtjänst satt fingret
              på ett problem som går att lösa om alla hjälps åt, inklusive de
              myndigheter som ska hantera byggkrav och energihushållning. Jag
              talar då om Boverket och Energimyndigheten. Det finns ingen anledning
              att stoppa de byggföretag, stora och små, eller för den delen
              kommuner, som ligger i framkant både när det gäller koncepttänk
              och klimatpåverkan.
            </seg>
            <seg n="44e7a087">
              En parkeringsplats i ett garage lägger ytterligare 300 000 kronor
              till byggkostnaden på varje lägenhet i ett flerfamiljshus. I en
              av motionerna tas parkeringsfrågan upp. Jag ser inte heller här
              någon anledning att skicka pekpinnar på kommunerna om att de ska
              införa någon stopplag mot detta. Det skulle vara mig helt främmande
              att förespråka nationella parkeringsnormer. Men jag finner det
              lite märkligt att inte denna fråga har uppmärksammats mer när
              vi diskuterar faktorer som driver upp kostnaderna för bostadsbyggandet.
            </seg>
            <seg n="7d607be3">
              Herr talman! Jag inser att det är lätt att lämna ämnet och börja
              prata byggkostnader och inte planering och byggande. Jag tycker
              sammanfattningsvis att vi i huvudsak har en väl fungerande och
              väl genomarbetad plan- och bygglag. De människor ute i kommunerna
              som har att tolka lagen upplever att den har blivit tydligare
              och mer välskriven, men att den också ålägger bygglovsavdelningarna
              mer uppgifter.
            </seg>
            <seg n="5baa96ba">
              I gengäld menar jag att det borde ges en större frihet till byggföretagen
              och deras konsulter när det gäller att kunna utforma planerna
              och att de inom ramen för en väl genomarbetad översiktsplan med
              en god hållbarhet borde ges en större frihet att utforma detaljplanerna.
              Sedan har kommunerna dessa att besluta om och stämma av gentemot
              sina egna översiktsplaner. Det finns egentligen inga hinder för
              det i dag. Men kommunerna jobbar olika. Många kommuner jobbar
              så här, och andra kommuner är mer detaljstyrande. Det behövs ett
              förändrat synsätt, speciellt som jag ser en utveckling mot en
              effektivare byggbransch, där man jagar kostnader med hjälp av
              metoder, processtänkande, lean production, koncept och produkter.
            </seg>
            <seg n="403af770">
              Kostnadsutvecklingen i byggindustrin har sedan 70-talet varit
              mer än dubbelt så stor som konsumentprisindex. En ny tv-apparat
              har under 30 år haft en prisutveckling som är lika med noll, kan
              man säga. Samtidigt är utvecklingstakten när det gäller just tv-apparater
              mycket hög från en svartvit analog tjock-tv till en platt digital-tv
              med HDMI och många kanaler. Priset till konsument är trots detta
              fortfarande ungefär 6 000 kronor. Med denna prisutveckling skulle
              samma tv-apparat, om vi hade följt byggkostnadsindex, kosta 46
              000 kronor. Om den hade följt konsumentprisindex hade den kostat
              18 000 kronor.
            </seg>
            <seg n="6ec5b1ea">
              Det ankommer kanske inte på oss i den här debatten att värdera
              kostnadseffektiviteten inom byggsektorn. Men vi ser ett mer industriellt
              byggande. Det är välkommet, speciellt om det förenar hållbarhet
              med mångfald i utbudet, låga boendekostnader och goda sociala
              miljöer för människor.
            </seg>
            <seg n="1b22408b">
              Några pekpinnar mot kommuner i det här fallet behövs inte, men
              en uppmaning att vara följsamma och lyhörda inför byggföretagens
              önskemål är viktigt att rikta till kommunala tjänstemän och politiker.
            </seg>
            <seg n="e41e9885">
              Centerpartiet vill se regelförenklingar och en större frihet
              att lokalt kunna anpassa bostadsbyggandet utan pekpinnar från
              staten. Överdriven regeltolkning på kommunal nivå är ett större
              problem. Det löser vi inte här.
            </seg>
            <seg n="f83a975d">
              Vi måste på alla nivåer, och även här i riksdagen, vara ett föredöme
              och inte införa fler regler än vad vi tar bort.
            </seg>
          </u>
          <note type="speaker" n="b6067a3c">
            Anf. 192 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-79848ceabcd3296d-2" n="5290e84c">
            <seg n="fe21f9f4">
              Herr talman! Låt mig börja med att säga till Ola Johansson att
              vi inte för ett ögonblick tror att våra klagomål på hur plan-
              och bygglagen fungerar skulle vara det enda hindret mot ett bostadsbyggande.
              Du ska inte för ett ögonblick tro att det är på det sättet, och
              vi har heller inte med ett ord sagt det.
            </seg>
            <seg n="136eced5">
              Sedan vill jag säga något både till Moderaterna och också till
              dig i Centerpartiet. Jag trodde först att ni bara inte ville förstå.
              Men jag börjar tro att det är så att ni inte förstår vad vi säger.
            </seg>
            <seg n="eeef481f">
              Det är inte alls ovanligt att man tillsätter kommittéer vid stora
              komplicerade förändringar i lagstiftningar för att få en bred
              uppgörelse och brett jobba med frågorna så att vi till slut får
              en heltäckande lagstiftning där de allra flesta är nöjda.
            </seg>
            <seg n="70f86b03">
              Det är också så att i en sådan kommitté som vi talar om är det
              kommittén som i sitt arbete ska se över lagstiftningen och se
              vad som behöver göras för att förbättra.
            </seg>
            <seg n="c35060d7">
              Att jag tog upp många exempel på vad som inte har fungerat och
              som man tillsatt utredningar och givit i uppdrag att förändra
              och titta på innebär inte att det är vad vi ska göra igen. Jag
              förstår nu att ni faktiskt inte förstår, men det är inte ovanligt.
            </seg>
            <seg n="4ab82a93">
              Jag tycker att ni är nonchalanta och fräcka som raljerar över
              oppositionens vilja att få en fungerande lagstiftning på PBL:s
              område. Oppositionen vill vara med och ta ansvar för att vi ska
              få en bra lagstiftning. Varför vill ni inte det?
            </seg>
          </u>
          <note type="speaker" n="390f842d">
            Anf. 193 OLA JOHANSSON (C) replik:
          </note>
          <u who="ola_johansson_34dd4e" xml:id="i-420204f1f8cf0f8d-1" n="56d25183">
            <seg n="b6ebc976">
              Herr talman! Tack, Katarina Köhler. Det är lite svårt att tolka
              detta. Jag drog slutsatsen i mitt anförande att er argumentation
              går ut på att plan- och bygglagen är det enda och stora hindret
              mot bostadsbyggande.
            </seg>
            <seg n="ee26974c">
              När Katarina Köhler avslutar sin frågeställning till mig påstår
              hon att vi har en dåligt fungerande plan- och bygglag. I mitt
              anförande försökte jag beskriva att även om det finns problem
              med plan- och bygglagens tillämpning i många delar, och det finns
              ett ständigt behov av att göra översyner och förbättringar, har
              vi i huvudsak en väl fungerande plan- och bygglag.
            </seg>
            <seg n="2b97d3cb">
              Den har blivit enklare att tolka och ställa krav på snabbare
              handläggningstider vid till exempel bygglovsansökningar. Man har
              inrättat funktioner med kontrollansvariga. Det kritiseras visserligen,
              eftersom det är svårt att få tillgång till den funktionen i plan-
              och byggförvaltningarna i kommunerna. Men den syftar ändå till
              att säkerställa en god bebyggelse. Det är inte något dåligt. Det
              är tvärtom någonting bra.
            </seg>
            <seg n="83e77f62">
              När det gäller de specifika förslagen på vad kommittén ska syssla
              med efterlyser jag fortfarande en beskrivning. Det borde för en
              byggföretagare och en fastighetsägare kännas väldigt osäkert när
              en parlamentarisk kommitté tillsätts för att överpröva ett stort
              antal redan kända och väl motiverade större och mindre förändringsförslag.
              Det blir som om hela havet stormar. Det skapar en enorm osäkerhet.
            </seg>
            <seg n="28f3dab2">
              När det tillsätts en väl definierad parlamentarisk kommitté som
              ska se över ett så angeläget område som den regionala planeringen
              finns det inte med förrän först i efterhand i den lista som Socialdemokraterna
              sätter upp.
            </seg>
          </u>
          <note type="speaker" n="fc220993">
            Anf. 194 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-79848ceabcd3296d-3" n="5290e84c">
            <seg n="b69d5f1e">
              Herr talman! Om du, Ola Johansson, på dina resor runt om i landet,
              som du nu säger att du är på, skulle lyssna på kommunernas handläggare
              och tjänstemän och på människor som drabbats av det som vi påstår
              fortfarande inte fungerar i plan- och bygglagen tror jag att du
              skulle ändra uppfattning. Det är alldeles uppenbart att vi har
              olika verklighetsbilder.
            </seg>
            <seg n="fc391a4d">
              Det är viktigt att processerna känns demokratiska. Nu talar jag
              om kommunernas arbete. Dialogen är viktig. Man har bland annat
              infört nya begrepp som enkelt planförfarande. Man talar om samråd
              på olika sätt som man inte har gjort förut, planbesked och sådana
              saker.
            </seg>
            <seg n="3e89b234">
              Det fungerar inte bra. Det säger kommuner, och det säger också
              statliga myndigheter. Det säger till exempel Trafikverket, andra
              statliga myndigheter och kommunerna. När det gäller vägbyggen,
              järnvägar och andra sådana stora projekt fungerar det inte.
            </seg>
            <seg n="cdfc8ba3">
              Lyssnar man inte kan man fortsätta att leva i bubblan och tro
              att det fungerar. Ni säger alla tre som varit uppe i debatten
              hittills att det finns brister och att det finns sådant som inte
              fungerar.
            </seg>
            <seg n="b70bb01e">
              Ta ansvar gentemot väljarna och de människor som jobbar med dessa
              frågor och säg: Då tillsätter vi en kommitté där vi tillsammans
              ska komma fram till vad som inte fungerar. Det handlar om hur
              vi tillsammans kan göra så att vi får en lagstiftning som fungerar.
            </seg>
          </u>
          <note type="speaker" n="58af4e06">
            Anf. 195 OLA JOHANSSON (C) replik:
          </note>
          <u who="ola_johansson_34dd4e" xml:id="i-420204f1f8cf0f8d-2" n="56d25183">
            <seg n="de681405">
              Herr talman! När vi diskuterar vad som är bekymmer kan vi nämna
              någonting som vi inte har tagit upp i diskussionen över huvud
              taget. Det är detta med instansordningen när det gäller överklagandeproceduren.
              Vilka är det som kan räknas till sakägarkretsen, och så vidare?
            </seg>
            <seg n="b823f299">
              Det vi upplever att vi har störst problem med och där kanske
              vi är överens, Katarina Köhler är de frågor som har att göra med
              vad som händer efter att planprocessen är färdig och ett beslut
              ska vinna laga kraft.
            </seg>
            <seg n="fa598d71">
              Problemet är egentligen alla skrivkunniga medborgare som i och
              för sig utnyttjar sin medborgerliga rättighet att kunna klaga
              och överklaga beslut. Det är också lätt att kritisera. Men det
              är inte så lätt att bestämma vem som ska ha rätt och inte ha rätt
              att vara sakägare.
            </seg>
            <seg n="558501ff">
              Regeringen har fattat beslut om att ge resurser för myndigheter,
              mark- och miljödomstolar och länsstyrelser för att kunna handlägga
              dessa ärenden på snabbare sätt.
            </seg>
            <seg n="e2405d3f">
              Man har också aviserat att man kommer att se över instansordningskedjan
              för plan- och bygglovsärenden och eventuellt ta bort någon del
              i kedjan.
            </seg>
            <seg n="40d9f3f2">
              Jag menar att det kommer att ge betydligt större effekt än de
              små men angelägna förändringar som vi här diskuterar och som ni
              vill tillsätta en parlamentarisk kommitté för.
            </seg>
          </u>
          <note type="speaker" n="4af687f4">
            Anf. 196 JAN LINDHOLM (MP) replik:
          </note>
          <u who="jan_lindholm_73d248" xml:id="i-8ebd5b40cd9e9067-0" n="61682707">
            <seg n="10940542">
              Herr talman! Timmen är sen. Det bjuder mig egentligen emot att
              begära replik, men det var svårt att låta bli.
            </seg>
            <seg n="71101095">
              Det gläder mig väldigt att Ola Johansson tydligen delar vår uppfattning
              när det gäller särkraven. Det är skönt att det är någon i alliansregeringen
              som är kritisk till det förslaget.
            </seg>
            <seg n="59c4baa3">
              Vi ser att det är ett alldeles felaktigt sätt att tvinga företagen
              att bygga sämre än de kan och tvinga kommunerna att inte se till
              att man bygger som man vill i kommunen när det gäller energikrav
              utan att man kan få in gökägg i den kommunala planeringen.
            </seg>
            <seg n="f00a4ea9">
              Det är jättebra. Jag uppfattade att Ola Johansson även delar
              vår uppfattning beträffande P-normen. Det är mycket bra att någon
              gör det. Vi ser det som en kostnadsdrivande sak. Därför vill vi
              inte att kommunerna ska kunna lägga så stora P-normer som de har,
              för att vi får just den effekten. Genom att göra så och vara lite
              kärvare blir det enklare att få kollektivtrafik, gång- och cykeltrafik
              och annat att fungera.
            </seg>
            <seg n="8194f2be">
              Ola Johansson talade om långsiktigheten, och jag tycker att det
              är viktigt att komma med en liten kommentar till det. Det är inte
              så att vi från Miljöpartiets sida vill börja om från början. Om
              ni i Alliansen och regeringen vill beskriva det som hela havet
              stormar är det naturligtvis upp till er att göra det, men då är
              det också ni som skapar osäkerheten, inte vi. Vi vill se till
              att regelverken genomförs. Det handlar om genomförande.
            </seg>
            <seg n="39577dc6">
              Ska vi kunna genomföra något som verkligen blir långsiktigt hållbart
              vi har trots allt ett ganska svagt regeringsinnehav måste vi tänka
              på att det även ska hålla efter nästa val. Vi menar att det parlamentariska
              läget är sådant att vi måste samarbeta om vi ska få långsiktigt
              hållbara regelverk för byggande. Ska man investera långsiktigt
              måste det också vara långsiktigt, och då måste vi samarbeta. Därför
              behövs en kommitté för genomförandet. Vår ledamot i den tidigare
              PBL-kommittén tycker att det här är katastrofalt.
            </seg>
          </u>
          <note type="speaker" n="bdcf6bbc">
            Anf. 197 OLA JOHANSSON (C) replik:
          </note>
          <u who="ola_johansson_34dd4e" xml:id="i-420204f1f8cf0f8d-3" n="56d25183">
            <seg n="6d2d2d96">
              Herr talman! Det gläder mig att vi har samsyn i principfrågan.
              Däremot var jag väldigt tydlig i mitt anförande med att vi inte
              tänker föreslå någon stopplag mot parkeringsnormer och inte heller
              mot något som har att göra med energieffektivitet i byggnader.
              Det är oss främmande att göra den typen av regleringar i det kommunala
              självstyret. Mycket av den typen av statliga regleringar, antingen
              det gäller den ena eller andra aspekten av det kommunala planerandet
              och byggandet, kännetecknar ju i hög grad också Miljöpartiets
              politik. Jag har därför lite svårt att se hur en miljöpartistisk
              plan- och bygglag skulle bli så mycket enklare än den vi har i
              dag, snarare tvärtom.
            </seg>
            <seg n="f42dcf48">
              När det gäller digniteten på den ytterligare parlamentariska
              kommittén, den som alltså föreslås utöver den som regeringen redan
              har aviserat och som gäller ett så stort, brett och angeläget
              område som den regionala planeringen i förhållande till kommunernas
              planmonopol, har jag svårt att se ett sådant behov. Det var därför
              jag beskrev de elva punkterna där de flesta är ren kartläggning,
              det vill säga att undersöka hur det ser ut och hur det tillämpas,
              för att sedan eventuellt återkomma med något förslag. Det låter
              som om de elva förslagen innebär stora och radikala förändringar
              av en väl fungerande plan- och bygglag. Så är det inte.
            </seg>
            <seg n="e7ac2d1a">
              Det skapar ytterligare osäkerhet i byggindustrin om det förespeglas
              att en sådan kommitté ska ha stor påverkan både på det kortsiktiga
              och det långsiktiga arbetet med plan- och bygglagen. Det ser jag
              som den stora risken, att det inte kommer att slås in en enda
              spik förrän det råder klarhet om vad kommittén egentligen kommer
              att syssla med.
            </seg>
          </u>
          <note type="speaker" n="57c5e160">
            Anf. 198 JAN LINDHOLM (MP) replik:
          </note>
          <u who="jan_lindholm_73d248" xml:id="i-8ebd5b40cd9e9067-1" n="61682707">
            <seg n="5a3cd07d">
              Herr talman! Ja, vad var det för något? Jag kan bara konstatera
              att vi strävar efter långsiktighet. Uppenbarligen talar man varmt
              om det från allianspartiernas sida. Man talar om att bjuda in,
              som det sades tidigare, men när det kommer till kritan är man
              inte intresserad. Man är inte intresserad av att skapa en process
              som har förutsättningar att leda till långsiktighet. Man är inte
              intresserad av en process där vi kan få bred majoritet i riksdagen.
              Det är ju där besluten ska fattas. De ska inte fattas i Regeringskansliet,
              utan de ska fattas i riksdagen. Vi måste därför skapa en process
              som förutsätter att det går att komma dit.
            </seg>
            <seg n="9bcb0edf">
              När det gäller de kommunala delarna så visst, vi har uppenbarligen
              samma ambitioner, men vi har olika syn på hur man kommer dit.
              Vi menar att det behövs lagstiftning från riksdagens sida som
              ger kommunerna råg i ryggen för att kunna stå emot de kommersiella
              intressena. Det är inte så enkelt på den kommunala nivån. Jag
              har lång erfarenhet som kommunpolitiker. Jag har hållit på med
              det i 16 år och vet hur svårt det är när man inte har tydlig lagstiftning
              i ryggen. Av praktisk erfarenhet tycker vi så. Vi har mycket erfarenhet
              fast vi är ett ungt parti.
            </seg>
          </u>
          <note type="speaker" n="f71a0064">
            Anf. 199 OLA JOHANSSON (C) replik:
          </note>
          <u who="ola_johansson_34dd4e" xml:id="i-420204f1f8cf0f8d-4" n="56d25183">
            <seg n="26f08348">
              Herr talman! Långsiktigheten ligger ju också i den långa process
              som har föregått den nu gällande plan- och bygglagen. Som jag
              nämnde, och som flera andra talare också nämnt, har den inte varit
              i kraft i mer än knappt två år. Det är naturligt att en plan-
              och bygglag när den träder i kraft kräver en hel del informations-
              och utbildningsinsatser. Det kräver att kommunerna har den personalstyrka
              som behövs för att möta de utmaningar som finns. Det förutsätter
              alltså viss långsiktighet innan man går in och gör några större
              utvärderingar av saker och ting.
            </seg>
            <seg n="67746bf5">
              Låt mig påminna om det som tidigare har sagts, nämligen att den
              nuvarande plan- och bygglagen initierades efter utredningar som
              tillsattes 2002 och som presenterade sina betänkanden under den
              tidigare regeringen, som stöddes av Miljöpartiet. Den första propositionen
              presenterades redan före eller under 2006. Sedan har arbetet fortsatt
              utifrån det som gjordes tidigare. Ingen kan väl påstå att en sådan
              process inte har ett brett parlamentariskt stöd i beredningsgången.
            </seg>
          </u>
          <note type="speaker" n="057f7eee">
            Anf. 200 MARKUS WIECHEL (SD):
          </note>
          <u who="markus_wiechel_648a17" xml:id="i-ee6f43dd4b15a445-0" n="cedbddd6">
            <seg n="101cdf9d">
              Herr talman! Jag avser inte att förlänga debatten mer än nödvändigt
              utan kommer att fatta mig kort.
            </seg>
            <seg n="15ca8f87">
              Avsikten med plan- och bygglagen som riksdagen beslutade om 2010
              var att hanteringen av plan- och bygglagsärendena skulle effektiviseras
              och bli snabbare. Dock finns det brister i lagen, och av den anledningen
              anser Sverigedemokraterna att en kommitté bör tillsättas med syfte
              att se över PBL. Att kommittén tar hjälp av personer med unik
              kompetens inom PBL, och också är med i verksamheten ute på fältet,
              ser vi givetvis som en självklarhet. Kommittén bör således även
              ha i uppdrag att se över det nuvarande systemet med regionplanering
              i plan- och bygglagen. Den bör få mandat att föreslå nya lagändringar
              för att en snabbare och effektivare plan- och byggprocess ska
              kunna bli verklighet.
            </seg>
            <seg n="2db678f9">
              Med anledning av detta tittar vi också på möjligheten att tillsätta
              en icke-parlamentarisk utredning, men för att en PBL-kommitté
              snarast möjligt ska bli verklighet väljer Sverigedemokraterna
              att stödja utskottets förslag till beslut och avstyrka samtliga
              reservationer i betänkandet.
            </seg>
            <seg n="c1be5aba">
              Grunden till Sverigedemokraternas ställningstagande handlar om
              en vilja till minskad byråkrati, färre instanser samt minskat
              pappersarbete. Genom att föra samman instanser eller digitalisera
              olika processer skulle arbetet kunna förbättras avsevärt.
            </seg>
          </u>
          <note type="speaker" n="8f5e960b">
            Anf. 201 AMINEH KAKABAVEH (V):
          </note>
          <u who="amineh_kakabaveh_836342" xml:id="i-5d675b40c2c0c7bb-0" n="945364e9">
            <seg n="f3f41f96">
              Herr talman! Klockan är mycket, men det finns mycket kvar att
              säga. En hel del har redan sagts, och jag instämmer därför i vad
              Katarina Köhler från Socialdemokraterna och Jan Lindholm från
              Miljöpartiet sagt när de grundligt beskrivit två av de punkter
              som jag hade tänkt ta upp. För tids vinnande ska jag inte upprepa
              det utan yrkar avslag på reservation 1 och bifall till majoritetens
              förslag gällande tillsättning av en parlamentarisk kommitté för
              att utreda möjligheten till förbättring och förenkling av plan-
              och bygglagen.
            </seg>
            <seg n="c5534d36">
              Det är intressant att lyssna på allianspartierna när de talar
              så väl om det kommunala självstyret och säger att det är viktigt
              att vi inte står här och bestämmer över det. Jag reagerade lite
              grann på det som Ola Johansson sade. Jag undrar om det verkligen,
              som han föreslår, är demokratiskt att lämna över allt till byggherrarna
              som ska komma med förslag och att kommunerna sedan ska fatta beslut.
              Jag undrar om det verkligen är demokrati. Demokratin bygger på
              att allt inte handlar om lagstiftning. Det finns lagstiftning
              som på många områden oftast är bra men som inte följs, eller så
              finns det lagstiftning, till exempel den hyreslag som kom förra
              året, som tolkas på helt olika sätt beroende på vilka som har
              majoritet i kommunerna. I till exempel rödgröna kommuner tolkar
              man det på ett helt annat sätt. Det gäller också själva plan-
              och bygglagen. Vi har insett att den är krånglig, att den är problematisk
              på många punkter, att det tar tid och så vidare. Därför behövs
              det en helhetssyn. Så blir det inte när det är en minoritetsregering.
            </seg>
            <seg n="a54e64c6">
              Det gör heller inte saken enklare när det inte finns en bostadspolitisk
              strategi. Då är det enklare att ha tolv utredningar i rad där
              det gäller att titta närmare på det ena och det andra. Kontentan
              är att det hela läggs på olika utredningar i stället för att man
              tar till vara den politiska muskeln och får bukt med de problem
              som finns.
            </seg>
            <seg n="e64a247c">
              Där säger vi att det behövs en helhetssyn. Samtliga partier behövs
              för att det här ska bli bra i framtiden. Vi kan inte se att det
              kommer att bli bättre i morgon, men det kommer att bli bra om
              det finns en samsyn och om det finns ansvar. Ansvaret måste ändå
              ligga hos politikerna.
            </seg>
            <seg n="c776c298">
              Här lyfts också Vänsterpartiets förslag fram. Det gäller cykel-
              och kollektivtrafiken som inte bara ger möjlighet till bättre
              hälsa för såväl yngre som äldre utan också minskade koldioxidutsläpp
              och en förbättring av klimatet. Det är ett hett område och en
              väldigt viktig debatt i svensk politik. Där är det ett problem
              att lagen tydligt och klart säger att det ska finnas parkeringsplats.
              Vänsterpartiet vill lyfta bort begreppet parkering och vill helt
              enkelt ha begreppet lasta på och lasta av. Där blir det mycket
              mer neutralt.
            </seg>
            <seg n="bd8b5403">
              Bygger man ett område med nya bostäder är det viktigt att se
              till att det finns cykelparkering. Många bostadsområden där det
              bor studenter och det är väldigt nära till bra kollektivtrafik
              behöver inte ha bilparkering. Därför är det bra att se till att
              det finns cykelställ. Det är också viktigt att se till att bygga
              vägar och framkomlighet med cykel. Det är en framtid för Sverige
              ur både hälso- och miljöaspekter.
            </seg>
            <seg n="d44807f3">
              Det finns också en hel del problem kring sjuka hus, som Jan Lindholm
              har gått igenom ganska grundligt. Det är också en del av Vänsterpartiets
              motion, där vi har lagt fram förslag om den här problematiken
              som faktiskt har drabbat många. Både ur ett hälsoperspektiv och
              ur en samhällsekonomisk aspekt är det väldigt viktigt att vi politiker
              för en gångs skull inser att det här problemet finns där.
            </seg>
            <seg n="cfff861d">
              Javisst, många tycker att det var två decennier sedan, men faktiskt
              hör vi väldigt ofta i inslag på nyheterna att man beskriver problematiken
              att många barn på dagis fortfarande har problem. Många arbetsplatser,
              men också många av våra egna bostäder genererar tyvärr dålig hälsa,
              astma och allergi på grund av att det ställs väldigt olika krav
              på de byggmaterial som man använder. Därför är det viktigt att
              vi verkligen förstår vad forskningen säger, men också, precis
              som Jan Lindholm var inne på, att vi lyssnar på olika människor
              som har drabbats av den här problematiken och för en gångs skull
              lyfter det här problemet ur skolorna, dagisen, våra bostäder och
              så vidare.
            </seg>
            <seg n="1477a1ad">
              En annan viktig fråga handlar helt enkelt om energihushållning.
              Här gäller det både nybyggnation och ombyggnation. Där har regeringen
              inga planer och ingen strategi för att nå EU-direktivets mål,
              att man ska minska koldioxidutsläppen och energianvändningen drastiskt
              till 2020. Men redan 2018 måste man börja i offentliga lokaler.
              Då är frågan: Vad har vi i Sverige egentligen för strategi? Vad
              finns det för politik som stöder det här förslaget?
            </seg>
            <seg n="5544d02d">
              Tiden börjar faktiskt rinna, och vi vet att klimathotet är en
              av de största utmaningarna både internationellt och här hemma.
              Därför måste vi ta ansvar. Vi vet att 40 procent av all den energi
              som används i dag används inom byggnation. Ombyggnation pratar
              man inte alls om. Regeringen har helt enkelt överlåtit den här
              frågan på andra att fatta beslut om. Vi har varken statliga stöd
              eller någon strategi för minskning av energi eller energihushållning
              i så kallade nollenergihus. Det vet vi också är möjligt. Det är
              billigare. Vi har många exempel i Helsingfors och i andra delar
              av landet. Det går faktiskt att göra i nybyggnation. Det kanske
              är lite svårare med energieffektivisering vid ombyggnation. Men
              där finns det också olika sätt, till exempel med solceller och
              solpaneler, att hjälpa till med energihushållningen. Det är en
              av hjärtefrågorna för Vänsterpartiet som helt enkelt vill samla
              en politisk kraft kring de här frågorna.
            </seg>
            <seg n="a56cec64">
              Nu är min talartid ute, och jag vill avslutningsvis yrka bifall
              till reservationerna 9 och 11, men självklart står jag bakom samtliga
              reservationer i betänkandet där Vänsterpartiet finns med.
            </seg>
          </u>
          <note type="speaker" n="7d1f5cbd">
            Anf. 202 ROLAND UTBULT (KD):
          </note>
          <u who="roland_utbult_1b344d" xml:id="i-8b23b581e17372de-0" n="4321f17f" next="i-55ec396ea4186245-0">
            <seg n="5281e6e7">
              Herr talman! Nu är det sent, och snart är det tidigt. Vi har
              hört många kloka inslag i debatten i dag. Jag är glad att jag
              får vara en del av det här utskottet. Jag har varit med här i
              ett par veckor nu, och det känns väldigt inspirerande, ska jag
              säga.
            </seg>
          </u>
          <note n="736dc675">
            I plan- och bygglagens inledande portalparagraf stadgas följande:
          </note>
          <u who="roland_utbult_1b344d" xml:id="i-55ec396ea4186245-0" n="4321f17f" prev="i-8b23b581e17372de-0">
            <seg n="369680c4">
              Bestämmelserna syftar till att, med hänsyn till den enskilda
              människans frihet, främja en samhällsutveckling med jämlika och
              goda sociala levnadsförhållanden och en god och långsiktigt hållbar
              livsmiljö för människorna.
            </seg>
            <seg n="69de8061">
              I denna beslutande församling är tanken på kommande generationer
              särskilt viktig. Frågor om planering och byggande blir ofta alldeles
              för teknokratiska, trots att det i allra högsta grad handlar om
              människors verklighet. Att ha en bostad, en plats att kalla sitt
              hem och där man känner trygghet, tillhör en människas grundläggande
              behov och rättigheter.
            </seg>
            <seg n="ee3ed5c8">
              Jag vill börja där regeringspartierna och oppositionen skiljer
              sig åt. Det handlar om den parlamentariska kommitté som alla har
              varit inne på i kväll och som oppositionen absolut vill ha. Den
              ska då enligt uppgift föreslå ändringar i plan- och bygglagstiftningen
              som kan leda till en snabbare och enklare plan- och byggprocess.
              Den tilltänkta kommittén, som oppositionen vill att det ska beslutas
              om här i kammaren, ska dessutom omfatta de frågor om regionplanering
              som regeringen anser bör bli föremål för parlamentariska överväganden.
            </seg>
            <seg n="f1582be5">
              I ett pressmeddelande från Socialdepartementet den 26 februari
              i år aviserade regeringen att en parlamentarisk kommitté kommer
              att tillsättas som ska utvärdera det nuvarande systemet med regionplanering
              i plan- och bygglagens 7 kap. och även se över om regelverket
              behöver förändras. Enligt det pressmeddelandet kommer kommittén
              att tillsättas under våren och avsluta sitt arbete i början av
              nästa mandatperiod.
            </seg>
            <seg n="162afc5a">
              Varför ytterligare en kommitté, när vi med stor förväntan ser
              fram emot resultatet av regeringens utredningar? Den främsta orsaken
              till att skapa denna ytterligare kommitté som oppositionen vill
              ha är, enligt oppositionen, att få fram en enklare och snabbare
              plan- och byggprocess. Oppositionen har också svårt att tackla
              det faktum att arbetet redan är i gång. Man ser positivt på regeringens
              initiativ men vill ändå skapa denna ytterligare kommitté.
            </seg>
            <seg n="6ceb8013">
              Bostäder byggs inte på en dag, utan det krävs långsiktighet.
              Den senaste parlamentariska kommitténs utredning tog tre år att
              slutföra. Resultatet blir att man fördröjer berednings- och lagstiftningsarbetet
              genom att på nytt behandla pågående eller redan behandlade utredningsinsatser.
              Ola Johansson tog upp de elva uppdragen som regeringen har aktiverat.
            </seg>
            <seg n="0b1cdc03">
              Länsstyrelserna arbetar med att korta handläggningstiderna för
              överklagade ärenden enligt plan- och bygglagen. Mellan 2013 och
              2016 ger regeringen länsstyrelserna 30 miljoner kronor extra per
              år för att korta handläggningstiderna, öka förutsägbarheten och
              minska variationen mellan länen. Mark- och miljödomstolarna får
              10 miljoner kronor årligen för åren 2013 och 2014 för att korta
              sina handläggningstider av ärenden inom plan- och bygglagen.
            </seg>
            <seg n="70a6cbde">
              Herr talman! En viktig fråga bland många i betänkandet är klimatfrågan,
              inte minst i kommunernas arbete med den fysiska planeringen på
              olika nivåer. Vi har också Klimatanpassningsportalen, som elva
              myndigheter står bakom. Den arbetar precis som det låter med att
              förmedla kunskap om sårbarheter i en framtid där konsekvenserna
              av ett förändrat klimat kan bli ytterst kännbara. Jag minns att
              jag som lärare på 1970-talet sade till mina elever att det inte
              är krig som är det största hotet mot vår framtid utan det är klimatförändringarna.
            </seg>
            <seg n="132e0a0d">
              Ett annat område som betänkandet tar upp är samordning mellan
              kommuner av trafikplanering och annan samhällsplanering med koppling
              till klimatarbetet. Här har länsstyrelserna och det har också
              andra sagt här en viktig roll att stötta kommunerna när de samarbetar
              om översikts- och detaljplaner. En del i trafiksystemet är cykel-
              och kollektivtrafiken. Den måste givetvis beaktas i kommunernas
              detaljplanearbete.
            </seg>
            <seg n="dbaaa376">
              Buller är ett problem för den som drabbas av det. Det handlar
              om en god eller dålig miljö. Det finns många former av buller,
              från trafik, från hamnar, från industrier med mera. Det kan också
              göra att samordningen mellan olika myndigheter ofta behöver förbättras.
              Det görs en del från regeringens sida också på det här området
              med bland annat ett par utredningar.
            </seg>
            <seg n="c09b1991">
              Herr talman! I nästan 20 år har vi i Sverige byggt hälften så
              många lägenheter som våra nordiska grannländer. Det är något som
              tar tid att hämta igen. Bostadsbyggandet ökar nu kraftigt från
              den låga nivå som blev följden av finanskrisen. År 2012 byggdes
              det lika många bostäder som det byggdes 2004. Skillnaden är att
              nu betalar inte skattebetalarna för bostadsbyggandet genom miljarder
              i årliga subventioner som ändå inte rådde bot på problemen. De
              pengarna används nu på ett bättre sätt.
            </seg>
            <seg n="f7220202">
              Regeringen sätter långsiktigt stabila villkor för bostadspolitiken
              i främsta rummet och arbetar för bättre förutsättningar för byggande
              och en smidigare bostadsmarknad. Att steg för steg ta itu med
              de problem som finns och att arbeta långsiktigt kännetecknar en
              ansvarsfull bostadspolitik. För den som saknar en sådan bostadspolitik
              återstår bara subventioner.
            </seg>
          </u>
          <note type="speaker" n="09bac423">
            Anf. 203 OLA JOHANSSON (C):
          </note>
          <u who="ola_johansson_34dd4e" xml:id="i-420204f1f8cf0f8d-5" n="56d25183">
            <seg n="830e6799">
              Herr talman! Tack för möjligheten att få lov att hålla ett kort
              anförande med anledning av att Amineh Kakabaveh hänvisade till
              mig. Det var av hänsyn till Roland Utbults möjligheter att hålla
              sitt anförande.
            </seg>
            <seg n="752a8f8f">
              Vad är felet som de kommuner gör som redan i dag anlitar konsulter,
              och de byggföretag och markägare som har egna planer och egna
              idéer om hur de vill använda sin egen mark, för att utarbeta de
              dokument som behövs för att planen ska antas och klubbas i byggnadsnämnden
              och kommunfullmäktige?
            </seg>
            <seg n="b94fa238">
              Hur ska denna kommun bemannas? Hur mycket personal ska anställas
              på de kommunala byggnadsnämnderna och plankontoren för att klara
              av allt kartritande och detaljplanerande som krävs för att möta
              alla de planförfrågningar som kommer in?
            </seg>
            <seg n="633219c3">
              Dessa frågor skulle jag ha ställt till Amineh Kakabaveh om hon
              hade stannat kvar i kammaren. Tyvärr har hon gått.
            </seg>
            <seg n="9bd03b14">
              En översiktsplan är en sammanställning av hur en kommun har tänkt
              sig att använda den mark som finns inom kommunens gränser. Det
              kan vara bostäder och verksamheter. Det kan också vara bestämmelser
              som anger hur man inte får lov att använda marken, vilken mark
              som ska skyddas som åkermark eller som natur- eller kulturmiljöer.
              Det är en beskrivning av hur privata markägare kan använda sin
              mark eller inte använda sin mark.
            </seg>
            <seg n="61e99288">
              Eftersom vi lever i ett land där inte all mark ägs av staten
              och kommunerna utan även av privata markägare är det viktigt att
              också ta hänsyn till vad markägarna har för önskemål, framför
              allt om de har som önskemål att använda sin mark för att bygga
              bostäder.
            </seg>
            <seg n="c140329a">
              Civilutskottet besökte Norge för nästan två år sedan. Det jag
              beskriver är den modell som man arbetar med i Norge. Byggföretag,
              fastighetsägare och markägare har ett större ansvar för att utarbeta
              planer än vad de har i Sverige. Kommunens insats är att godkänna
              planen.
            </seg>
          </u>
          <note n="606a241d">
            Överläggningen var härmed avslutad.
          </note>
          <note n="9f0aeee0">
            18 § Bordläggning
          </note>
          <note n="5072cece">
            Anmäldes och bordlades
          </note>
          <note n="b9f51016">
            19 § Anmälan om interpellationer
          </note>
          <note n="6cb31065">
            Anmäldes att följande interpellationer framställts
          </note>
          <note n="1cd5594b">
            den 20 mars
          </note>
          <note n="fff55265">
            Peter Persson
          </note>
          <note n="58cee10f">
            Jan-Olof Larsson
          </note>
          <note n="f79a0442">
            Patrik Björck
          </note>
          <note n="c3a27566">
            Annika Lillemets
          </note>
          <note n="24d9aab3">
            Isak From
          </note>
          <note n="9e497680">
            Lars Mejern Larsson
          </note>
          <note n="1e61b23f">
            Jasenko Omanovic
          </note>
          <note n="c2846679">
            Monica Green
          </note>
          <note n="fff55265">
            Peter Persson
          </note>
          <note n="aaf3513e">
            Interpellationerna redovisas i bilaga som fogats till riksdagens
            snabbprotokoll tisdagen den 26 mars.
          </note>
          <note n="b12e27fe">
            20 § Anmälan om frågor för skriftliga svar
          </note>
          <note n="dd12af60">
            Anmäldes att följande frågor för skriftliga svar framställts
          </note>
          <note n="1cd5594b">
            den 20 mars
          </note>
          <note n="d17dd65d">
            Peter Rådberg
          </note>
          <note n="fff55265">
            Peter Persson
          </note>
          <note n="27d39355">
            Christer Adelsbo
          </note>
          <note n="a0fb3eb2">
            Lennart Axelsson
          </note>
          <note n="6fb3a56c">
            Katarina Köhler
          </note>
          <note n="61fb95b3">
            Frågorna redovisas i bilaga som fogats till riksdagens snabbprotokoll
            tisdagen den 26 mars.
          </note>
          <note n="ebffe386">
            21 § Anmälan om skriftliga svar på frågor
          </note>
          <note n="217de790">
            Anmäldes att skriftliga svar på följande frågor inkommit
          </note>
          <note n="1cd5594b">
            den 20 mars
          </note>
          <note n="ea2bac75">
            Johan Löfstrand
          </note>
          <note n="a1f4b85a">
            Maria Lundqvist-Brömster
          </note>
          <note n="56182326">
            Peter Hultqvist
          </note>
          <note n="4a933740">
            Meeri Wasberg
          </note>
          <note n="28051ec9">
            Mats Pertoft
          </note>
          <note n="28051ec9">
            Mats Pertoft
          </note>
          <note n="60b67ee2">
            Christina Oskarsson
          </note>
          <note n="09eea3ad">
            Hans Olsson
          </note>
          <note n="fc6e59df">
            Lars Eriksson
          </note>
          <note n="fc6e59df">
            Lars Eriksson
          </note>
          <note n="9e5c86ba">
            Olle Thorell
          </note>
          <note n="a302a128">
            Caroline Helmersson Olsson
          </note>
          <note n="ee6b3621">
            Robert Halef
          </note>
          <note n="96a523a3">
            Gustav Fridolin
          </note>
          <note n="85c39c2d">
            Agneta Luttropp
          </note>
          <note n="501cbbb2">
            Agneta Gille
          </note>
          <note n="a0fb3eb2">
            Lennart Axelsson
          </note>
          <note n="20417227">
            Svaren redovisas i bilaga som fogats till riksdagens snabbprotokoll
            tisdagen den 26 mars.
          </note>
          <note n="11139a94">
            22 § Kammaren åtskildes kl. 22.57.
          </note>
          <note n="1f782bdc">
            Förhandlingarna leddes
          </note>
          <note n="ed27bb24">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
