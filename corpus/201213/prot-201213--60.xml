<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--60</head>
          <docDate when="2012-01-30">2012-01-30</docDate>
        </div>
      </front>
      <body>
        <div>
          <note n="0cd16653">
            ﻿
          </note>
          <note n="0c8aa978">
            Riksdagens protokoll
          </note>
          <note n="97a52742">
            2012/13:60
          </note>
          <note type="date" n="c075fd35">
            Onsdagen den 30 januari
          </note>
          <note n="c8738dca">
            Kl. 09:00 - 16:13
          </note>
          <note n="6b33d059">
            1 § Justering av protokoll
          </note>
          <note n="53477379">
            Justerades protokollet för den 24 januari.
          </note>
          <note n="78be68df">
            2 § Avsägelse
          </note>
          <note n="9f17327d">
            Tredje vice talmannen meddelade att Sten Tolgfors (M) anhållit
            om entledigande från uppdraget som ledamot av riksdagen från och
            med den 1 februari.
          </note>
          <note n="db60cae8">
            Kammaren biföll denna anhållan.
          </note>
          <note n="e483ded6">
            3 § Anmälan om vice ordförande i kulturutskottet
          </note>
          <note n="7ef8ac81">
            Tredje vice talmannen anmälde att Ulf Nilsson (FP) valts till
            vice ordförande i kulturutskottet från och med den 22 januari.
          </note>
          <note n="a484dfb7">
            4 § Anmälan om fördröjt svar på interpellation
          </note>
          <note n="301bce71">
            Till riksdagen hade inkommit följande skrivelse:
          </note>
          <note n="45a6c29c">
            Interpellation 2012/13:204
          </note>
          <note n="a96ce0a2">
            Interpellation 2012/13:204 Utredning om 100 procent förnybar
            energi
          </note>
          <note n="ad94de22">
            Interpellationen kommer att besvaras fredagen den 15 februari
            2013.
          </note>
          <note n="739a32cd">
            Skälet till dröjsmålet är att beredning pågår.
          </note>
          <note n="dae25670">
            Fredrik Ahlén
          </note>
          <note n="d985fb10">
            5 § Hänvisning av ärende till utskott
          </note>
          <note n="d669fe5f">
            Föredrogs och hänvisades
          </note>
          <note n="606e0cb2">
            6 § Kompletterande bestämmelser till EU-förordningen om internationell
            roaming
          </note>
          <note n="9e7b6acd">
            Föredrogs
          </note>
          <note n="f3ee9fe0">
            Tredje vice talmannen konstaterade att ingen talare var anmäld.
          </note>
          <note n="96ee1d9f">
            7 § Genomförande av ändringsdirektiv 2011/62/EU Skydd mot förfalskade
            läkemedel i den lagliga försörjningskedjan
          </note>
          <note n="9e7b6acd">
            Föredrogs
          </note>
          <note n="f3ee9fe0">
            Tredje vice talmannen konstaterade att ingen talare var anmäld.
          </note>
          <note n="a91c2207">
            8 § En ny tidsbegränsad vapenamnesti
          </note>
          <note n="9e7b6acd">
            Föredrogs
          </note>
          <note type="speaker" n="9024ea93">
            Anf. 1 ELIN LUNDGREN (S):
          </note>
          <u who="elin_lundgren_aabf08" xml:id="i-cba591aaa8d2e324-0" n="85459e57">
            <seg n="2f67f40b">
              Herr talman! I dag debatterar vi regeringens proposition om vapenamnesti
              och i samband med det också ett antal motioner på vapenområdet.
              Jag vill börja med att yrka bifall till våra reservationer 1 och
              3.
            </seg>
            <seg n="4574a993">
              Det ligger i sakens natur att vi inte kan veta hur stora mängder
              illegala vapen som finns i Sverige i dag. Vår kände polisprofessor
              Leif G W Persson uppskattade förra året att det kan finnas tiotusentals
              vapen i kriminella kretsar och kanske hundra tusen ärvda vapen
              i dödsbon.
            </seg>
            <seg n="92bf056c">
              Vi vet utifrån journalisters agerande och polisens utsago att
              det går snabbt och lätt att få fram ett vapen för den som så önskar.
              Före jul drog jag ut den artikel jag har här ur tidningen. Den
              har rubriken Sjukhusen ser allt fler skottskador. I morse kunde
              vi höra på nyheterna att en man skjutits av okänd gärningsman
              i Uppsala. Totalt kan man väl säga att det här ger en ganska ruggig
              bild av läget.
            </seg>
            <seg n="9d023f77">
              Vi socialdemokrater är glada över att förslaget från regeringen
              om en ny vapenamnesti äntligen har kommit, eftersom vi har efterfrågat
              det. Vapenamnesti har genomförts i Sverige två gånger tidigare,
              1993 och 2007. Båda gångerna har stora mängder vapen och ammunition
              lämnats in på polisstationer runt om i landet. Men vi ska ha med
              oss att många av de vapen som har kommit in har handlat om gammalt
              arvegods, långa kulgevär och antika revolvrar till exempel. Försvinnande
              få vapen har varit sådana som vi hade önskat skulle försvinna
              från gatan, till exempel automatvapen.
            </seg>
            <seg n="18665528">
              Självklart är det så att vi vill ha en vapenamnesti där människor
              som så önskar kan oskadliggöra vapen genom att lämna in dem. För
              oroliga entusiaster kanske det är värt att påpeka att vapen som
              har ett historiskt värde kommer att tas om hand och inte destrueras.
            </seg>
            <seg n="ca04b6c0">
              Regeringen har föreslagit längden tre månader, som användes också
              vid de två tidigare vapenamnestierna. Vi socialdemokrater vill
              den här gången pröva med dubbelt så lång tid. Vi tror att det
              tar tid att få ut informationen om att en vapenamnesti pågår.
              Vi tror inte att det har några som helst negativa effekter att
              testa att köra dubbelt så lång tid.
            </seg>
            <seg n="22c5ef4a">
              Vapenamnesti tycker vi är bra, men för att ta upp striden mot
              illegala vapen tror vi att det krävs ännu mer. Nyligen kom det
              en rapport från Brottsförebyggande rådet som visar att det dödliga
              våld som härrör från kriminella konflikter har ökat med drygt
              50 procent sedan 1990-talet. Sven Granath, som är kriminolog på
              Brå, kallar de senaste årens ökade antal skottskador för markant.
            </seg>
            <seg n="54206693">
              Det rör sig helt enkelt om kriminella gäng som skjuter på varandra
              med illegala vapen. Under förra året hade vi många uppmärksammade
              skottlossningar med dödlig utgång i Sverige. Då blev det också
              en livlig debatt om den faktiskt livsfarliga problematiken med
              illegala vapen. Det måste vara grunden när vi pratar om våra vapenlagar.
              Illegala vapen i händerna på fel personer, med helt fel syfte
              naturligtvis, blir livsfarliga. Lagarna måste därför vara anpassade
              för det och inte fokusera på det som kanske tidigare har setts
              som problem, som legala vapen hos till exempel jägare.
            </seg>
            <seg n="5664b69b">
              I dag smugglas vapen in från andra länder, och en ändring av
              fokus från kontroll av legala vapen till bekämpning av illegala
              vapen ser vi som helt nödvändig. Vi tycker inte att den nu gällande
              vapenlagstiftningen tar tillräcklig utgångspunkt i det.
            </seg>
            <seg n="6243658a">
              Vi tycker inte att regeringen har tagit utvecklingen på tillräckligt
              stort allvar, och vi tror att svensk polis skulle kunna ha bättre
              verktyg än vad de har för att komma åt samhällets illegala vapen.
              Telefonavlyssning till exempel är effektivt när det gäller kampen
              mot grov organiserad brottslighet. Det bör kunna användas i högre
              utsträckning när det gäller grovt vapenbrott.
            </seg>
            <seg n="9e15efed">
              När det gäller påföljder vill vi socialdemokrater skärpa minimistraffet
              för grovt vapenbrott från sex månader till ett år. Vi tycker inte
              att det är rimligt att ha så låg straffsats för grovt vapenbrott
              som vi har i dag när vi ser hur vapen används av kriminella grupperingar.
              Man kan säga att den kontext som vapnen befinner sig i är mycket
              tuffare i dag än tidigare, och vi måste agera utifrån det läget.
            </seg>
            <seg n="7bddb895">
              Vi har också påtalat vikten av att tullen ska ges i uppdrag att
              prioritera vapensmuggling. Vi tycker att det är anmärkningsvärt
              att regeringen inte har skrivit in ett sådant uppdrag i tullens
              regleringsbrev, trots alla incidenter under förra året med illegala
              vapen och trots att det senaste regleringsbrevet kom i december
              2012. Där är det fortfarande cigaretter som är prioriterat. Det
              står ingenting om vapen.
            </seg>
            <seg n="3d3a279b">
              Jag gjorde också så att jag kollade den statistik som Tullverket
              har över beslagtagna skjutvapen. Första halvåret 2012 alltså bara
              första halvåret, den senaste statistiken kunde jag inte hitta
              beslagtog den svenska tullen 17 skjutvapen. Det är naturligtvis
              mest troligt att det bara är en bråkdel av de vapen som passerar
              vår gräns. Sedan kan man också säga att omfångsmässigt har mängden
              beslagtagna skjutvapen sett ganska likadan ut de föregående åren.
              Det var inte så att förra året var extremt dåligt på något sätt.
            </seg>
            <seg n="dcb854ff">
              Vi föreslår också att tullen ska få kontrollera ID på dem som
              man tar in för tullkontroll så att man kan söka igenom kända kriminellas
              fordon väldigt noga. Vi tycker också att man ska kunna öppna alla
              kurirförsändelser från utlandet.
            </seg>
            <seg n="8f3c6451">
              För snart tre år sedan kom en utredning om vapenlagen, men där
              föreslogs ingen straffskärpning. Sedan dess har det i princip
              inte hänt någonting, som vi ser det. Alliansregeringens passivitet
              och otydlighet har medfört att behovet av en skärpt vapenlagstiftning
              inte har utretts i tillräcklig utsträckning, och de förslag som
              har kommit har inte tillräckligt tagit på allvar att vi har väldigt
              många illegala vapen i omlopp och att de används av kriminella
              grupperingar.
            </seg>
            <seg n="82a82072">
              Jag tänkte att jag skulle sammanfatta Socialdemokraternas viktigaste
              förslag:
            </seg>
          </u>
          <note type="speaker" n="f3361869">
            Anf. 2 AGNETA BÖRJESSON (MP):
          </note>
          <u who="agneta_borjesson_f48f5d" xml:id="i-e59597edb8667a16-0" n="3301dab4">
            <seg n="a3ca708c">
              Herr talman! Vi talar om justitieutskottets betänkande nr 9,
              En ny tidsbegränsad vapenamnesti .
            </seg>
            <seg n="d0c09458">
              Mycket tyder på att andelen illegala vapen som finns i omlopp
              ökar. Det har inte minst Elin Lundgren redovisat här statistiskt.
              Att begränsa tillgången på vapen som används vid brottslig verksamhet
              är helt centralt för att förebygga brott.
            </seg>
            <seg n="725c24e6">
              Det finns flera metoder att försöka begränsa andelen vapen i
              omlopp. Man kan intensifiera arbetet mot smuggling och skärpa
              påföljderna för vapenbrott och ammunitionsbrott. Det är något
              som vi lyfter fram i vår reservation nr 4 om skärpta straff för
              vapenbrott. Vi vill att det som i dag rubriceras som olovlig vapeninförsel
              i stället automatiskt rubriceras som grovt smugglingsbrott med
              minst två års fängelse. Vi pekar också i reservationen på behovet
              av att fokusera mer på trygga gatu- och bostadsmiljöer och vidareutveckla
              samarbetet med socialtjänsten.
            </seg>
            <seg n="99074431">
              Ett annat och kanske det mest centrala verktyg som vi diskuterar
              i dag är att under en tidsbegränsad period införa en vapenamnesti.
              Det är tredje gången som en sådan genomförs i Sverige. De båda
              tidigare gångerna har inneburit att stora mängder har lämnats
              in, över 31 000 vapen och 14 ton ammunition.
            </seg>
            <seg n="fe839787">
              Det är egentligen inte alls samma sak, men rent siffermässigt
              kan man jämföra med de beslag av illegala vapen som polisen gör
              ett vanligt år. Beslagen ökar visserligen årligen. Polisen har
              blivit bättre på att plocka in illegala vapen. Alternativt kan
              det vara ett mått på att andelen illegala vapen ökar. Det man
              får in årligen är 2 0003 000 vapen. Då är siffran att få in 10
              00015 000 vapen hög.
            </seg>
            <seg n="525788d2">
              Miljöpartiet står förstås bakom att det ska införas en vapenamnesti.
              Vi har drivit frågan under lång tid. Hela utskottet har uttalat
              sig för att få till stånd en ny vapenamnesti snarast.
            </seg>
            <seg n="93fb8490">
              Tillsammans med Socialdemokraterna och Vänsterpartiet gör vi
              dock bedömningen att det skulle ge en betydligt större effekt
              om man får mer tid på sig. Våra grannländer har haft mer tid på
              sig. Regeringen har en teori om att oavsett hur lång tid amnestin
              pågår kommer ändå de som lämnar in vapen att göra det så sent
              som möjligt. Jag tror helt enkelt inte att det är så enkelt. Jag
              tror att det tar tid att förstå att det pågår en vapenamnesti,
              förstå var det är man ska lämna in vapnen och också att ta sig
              för att lämna in dem. På det sättet är det bättre att ha en vapenamnesti
              under lång tid. Det är också rent säkerhetsmässigt bättre att
              det kommer in fler vapen under lång tid. I dag har fackföreningsrörelsen
              varit ute och talat om riskerna för de civilanställda om det kommer
              in många vapen på ett visst ställe och de inte har hunnit få den
              utbildning de behöver.
            </seg>
          </u>
          <note n="b27ed744">
            Jag yrkar bifall till våra reservationer nr 1 och nr 4.
          </note>
          <note type="speaker" n="c3d72052">
            Anf. 3 RICHARD JOMSHOF (SD):
          </note>
          <u who="richard_jomshof_aea762" xml:id="i-64065304fc655293-0" n="4f2c5d14">
            <seg n="f331a6b0">
              Herr talman! Jag vill inleda med att säga att Sverigedemokraterna
              välkomnar den nya vapenamnestin, även om vi inte tror att den
              kommer att bidra med speciellt mycket. Vi tror inte att vapenamnestin
              kommer att förändra antalet illegala vapen ute i samhället nämnvärt.
              Vi hade i stället gärna sett fler långsiktiga och kraftfulla förslag.
            </seg>
            <seg n="b54bd27a">
              Jag tänker framför allt på en straffskärpning för vapenbrott.
              Jag vet att fler delar den åsikten, vilket är bra. Vi vill också
              göra det lättare att använda telefonavlyssning mot organiserade
              brottslingar och få ett återupprättat gränsskydd. Inte minst det
              sistnämnda är viktigt. Annars blir det mycket svårt att hindra
              inflödet av illegala vapen i landet. Det är för övrigt förslag
              som Sverigedemokraterna har lagt fram vid flera tillfällen tidigare
              i riksdagen.
            </seg>
            <seg n="50f7804a">
              Vi kunde i fjol läsa att Rikspolisstyrelsen anser att användningen
              av enhandsvapen och helautomatiska vapen i kriminella sammanhang
              utgör ett stort och växande problem. Enligt myndigheten har andelen
              våldsbrott med dödlig utgång då skjutvapen använts ökat. Vidare
              menar man att mord och väpnade uppgörelser i kriminella miljöer
              på senare tid kommit att utgöra ett sådant problem att situationen
              kan betecknas som akut.
            </seg>
            <seg n="b5e58936">
              Rikspolisstyrelsen har därför förordat att straffet för grovt
              vapenbrott ska höjas till fängelse i minst två år. Speciellt för
              brott som avser enhandsvapen eller helautomatiska vapen har man
              också förordat höjt maxstraff till fängelse i sex år.
            </seg>
            <seg n="baa5e535">
              Herr talman! Om vi ska få ett samhälle fritt från illegala vapen
              och kriminella skjutningar räcker det inte med ytterligare en
              vapenamnesti. Därför föreslår Sverigedemokraterna helt i linje
              med Rikspolisstyrelsens förslag en skärpning av straffskalan för
              grovt vapenbrott.
            </seg>
            <seg n="ab01c10e">
              Genom att införa en skärpning av straffskalan gör vi det mer
              kännbart för den som handskas med illegala vapen och döms för
              grovt vapenbrott. Vi menar att det är dags för regeringen och
              allianspartierna att vidta konkreta åtgärder för att ta itu med
              de problem som Rikspolisstyrelsen betecknar som akuta. Det är
              dessutom av största vikt att samhället sänder ut tydliga signaler
              att det är mycket riskfyllt och därmed också mycket kostsamt att
              befatta sig med illegala skjutvapen.
            </seg>
            <seg n="7ad3a9a9">
              Herr talman! I propositionen gör regeringen klart att vapen som
              lämnas in under amnestin ska skrotas, destrueras, såvida de inte
              besitter ett värde för ett museum eller Statens kriminaltekniska
              laboratorium. Regeringen menar att det vore fel att låta inlämnade
              vapen komma ut i samhället när syftet med amnestin är att minska
              antalet vapen i omlopp.
            </seg>
            <seg n="ac9fb567">
              Detta synsätt har dock remissinstanserna Jägarnas Riksförbund
              och Svenska Mångkampsförbundet vänt sig emot. De föreslår att
              det införs en ordning där vapen överlåts till samlare i stället
              för att skrotas. Jag är benägen att hålla med dem. Jag skulle
              hellre se att vapnen, i de fall det är möjligt, ställs ut på auktion.
              Och jag menar faktiskt att det finns en del goda skäl för det.
            </seg>
            <seg n="da75cf2f">
              För det första är syftet med vapenamnestin att minska antalet
              illegala vapen i samhället. Att sälja vissa inlämnade vapen till
              samlare eller vapenbrukare rör legal vapenförsäljning. Vi vet
              att de flesta illegala vapen som används av kriminella har blivit
              insmugglade, inte minst från Balkan.
            </seg>
            <seg n="1bce913f">
              Vi vet också att de flesta vapen som lämnas in under vapenamnestier
              är, för att citera Citypolisens vapengrupp, mest gamla bössor
              som stått i garderober, sånt som folk ärvt i släkten. Att auktionera
              ut gamla bössor kommer således knappast att öka antalet skjutningar
              i exempelvis Malmö ett exempel av många.
            </seg>
            <seg n="6da6f28f">
              För det andra kan en utauktionering vara ett bra sätt för staten
              att vända vapenamnestin från en kostnad till en vinst, detta samtidigt
              som mängden illegala vapen minskar, auktionssamlare, förmodar
              jag, blir glada och ett stycke kulturhistoria bevaras. Bara för
              att ett vapen inte anses ha ett kulturhistoriskt värde i dag finns
              det ingenting som säger att det inte kan ha det i morgon.
            </seg>
            <seg n="3854d96a">
              Herr talman! Jag vill säga något kort också om laserpekare. Jag
              förmodar att de flesta vet att laserstrålning i dag används inom
              många samhällsområden, inte minst vid medicinska behandlingar
              och mätningar av luftföroreningar och så vidare. Vi vet också
              att en del lasrar är mycket starka och kan ge bestående syn- och
              brännskador vid felaktig användning. På senare år har man tyvärr
              allt oftare kunnat läsa om hur starka gröna lasrar använts för
              att skada andra människor. Strålsäkerhetsmyndigheten beskriver
              utvecklingen enligt följande.
            </seg>
            <seg n="f4adf78e">
              Det har blivit allt lättare att få tag på starka laserpekare
              laserpekare som ibland har styrkor över hundra milliwatt. I takt
              med att tillgången har ökat har också missbruket av laserpekare
              ökat: De används för att trakassera bland andra privatpersoner,
              poliser och piloter. Den som blir belyst med laser kan drabbas
              av bestående ögonskador, till exempel bli blind. När exempelvis
              bilförare bländas kan det leda till allvarliga olyckor.
            </seg>
            <seg n="7316f44c">
              Med anledning av vad som framförs av Strålsäkerhetsmyndigheten
              menar jag att vi bör vapenklassa lättburna lasrar som har sådan
              effekt att de kan användas för att skada andra människor. På så
              sätt kommer införsel, försäljning och innehav av dessa farliga
              lasrar att försvåras avsevärt, samtidigt som missbruket förhoppningsvis
              också kommer att minska drastiskt, kanske mest på längre sikt.
            </seg>
            <seg n="17f53544">
              Laserpekare har det lagliga ändamålet att peka med på objekt,
              exempelvis en undervisningstavla. Då är de väldigt bra jag har
              själv använt sådana. Men till detta behöver man inte de starka
              pekarna, utan för det ändamålet duger definitivt de mindre starka
              laserpekarna alldeles utmärkt. Köper man en obefogat stark laser
              och dessutom skjuter någon i ögonen med den eller, som vissa har
              roat sig med, skjuter mot plan som till exempel ska landa på Bromma
              kan man inte ha annat än uppsåt eller likgiltighetsuppsåt att
              skada någon mycket allvarligt för resten av livet.
            </seg>
          </u>
          <note n="c85230e3">
            Jag vill avsluta med att yrka bifall till reservationerna 2,
            5 och 8 i betänkandet.
          </note>
          <note type="speaker" n="0e3ae333">
            Anf. 4 LENA OLSSON (V):
          </note>
          <u who="lena_olsson_656dbf" xml:id="i-fc9e04ddd969d980-0" n="0822ff18" next="i-5f544842678171c0-0">
            <seg n="e9328e8d">
              Herr talman! Vi debatterar alltså en ny tidsbegränsad vapenamnesti.
              Även Vänsterpartiet välkomnar förslaget, även om vi från oppositionens
              sida tycker att man har dragit det lite i långbänk och att det
              kunde ha kommit förut. Men nu har vi det äntligen här, och det
              är vi glada för.
            </seg>
            <seg n="a1efee36">
              När det gäller mycket av den problematik som har tagits upp är
              det inget nytt för våra grannländer att ha en utökad vapenamnesti.
              Här föreslår man tre månader, och vi har en gemensam reservation
              med S och MP om sex månader. Jag tycker att man kan pröva det
              eftersom det tar en viss tid innan människor har fått informationen
              och tagit den till sig.
            </seg>
            <seg n="adc331d2">
              När det gäller problematiken med illegala vapen har vi inte en
              susning om hur stor och omfattande den verkligen är. Det ska också
              sägas från denna talarstol att det även finns en problematik med
              legala vapen, så det ska man inte glömma bort.
            </seg>
            <seg n="93608fc8">
              I Vänsterpartiet ser vi mycket allvarligt på vapenbrott med illegala
              vapen och vapenbrott som helhet. Vi föreslår att man ska skärpa
              minimistraffet från sex månader upp till två år. Vi har skrivit:
              Användningen av enhandsvapen och helautomatiska vapen i kriminella
              sammanhang är ett stort och växande problem. Så är det ju om man
              tittar på det historiskt de senaste åren. Vi tycker också att
              situationen är akut.
            </seg>
            <seg n="fa0622d7">
              Enligt Rikspolisstyrelsen bör minimistraffet för grovt vapenbrott
              höjas från fängelse i sex månader till två år. Den bedömningen
              delar Vänsterpartiet.
            </seg>
            <seg n="495dab55">
              Det förslag som vi lägger fram är inte ett svar på hela problematiken
              i frågan, till exempel varför organiserad brottslighet breder
              ut sig. Vi vill påpeka att det måste komma förslag när det gäller
              att jämna ut sociala och ekonomiska orättvisor, som också är grogrunden
              för rekrytering till kriminella gäng. Vi ser med oro på att yngre
              och yngre människor finner tillhörighet i kriminella gäng, och
              det måste vi på alla sätt förebygga.
            </seg>
            <seg n="8090e704">
              Vår reservation nr 9 är vi tyvärr ensamma om från Vänsterpartiets
              sida, men där tar vi upp att det är väldigt viktigt att den lokala
              polismyndigheten får befogenhet att utfärda vapenlicens. Man har
              mycket större chans att med lokalkännedom och mycket bättre personkännedom
              veta vilka det är som söker och om det finns tvivelaktigheter.
              Den gång det smäller kanske man mycket snabbare kan räkna ut vad
              det rör sig om och varifrån det kommer.
            </seg>
          </u>
          <note n="6081c790">
            Därför yrkar jag bifall till reservation nr 9.
          </note>
          <u who="lena_olsson_656dbf" xml:id="i-5f544842678171c0-0" n="0822ff18" prev="i-fc9e04ddd969d980-0">
            <seg n="15740dc4">
              Om vi tar den här frågan över huvud taget kan vi inte se på den
              propositionslista vi har fått att det kommer några förslag, trots
              att det här är ett problem som vi menar eskalerar. Jag skulle
              vilja fråga Alliansen om det bekymmer vi har med illegala vapen,
              allt som det har fört med sig och allt som har hänt de senaste
              åren: När får vi se ett förslag på bordet från Alliansen om att
              se över straffskalorna med eventuella skärpningar? Det här är
              ett akut problem, och vi i oppositionen väntar på ett förslag.
            </seg>
            <seg n="1701b8ff">
              Eftersom vi har tittat i propositionslistan och inte sett någonting
              är den fråga man ställer sig: När kommer det ett förslag? Bara
              en skärpning från sex månader till två år skulle ju leda till
              att polisen får mycket mer verktyg att handla med.
            </seg>
          </u>
          <note n="a141e150">
            Jag vill till sist yrka bifall också till reservationerna nr
            1 och 6.
          </note>
          <note type="speaker" n="6b253a3c">
            Anf. 5 CAROLINE SZYBER (KD):
          </note>
          <u who="unknown" xml:id="i-89cbf9572a148c78-0" n="f1192a52">
            <seg n="257c4013">
              Herr talman! Vi vill att alla ska känna sig trygga i vårt samhälle.
              Vi vill minska antalet brott och antalet brottsoffer. Hur detta
              görs på bästa sätt verkar dock olika partier och politiker ha
              lite olika syn på. De senaste åren har vapenfrågor varit föremål
              för en intensiv diskussion. Förra året hade vi debatt om bland
              annat grov organiserad brottslighet, och att skärpa straffen för
              vapenbrott lyftes där upp som en viktig markering av de flesta
              av oss.
            </seg>
            <seg n="2e1d5749">
              Att minska tillgången till illegala vapen är en förutsättning
              för att pressa tillbaka den grova organiserade brottsligheten.
              Under de senaste åren har skjutvapen utan licens varit inblandade
              i ett stort antal allvarliga händelser. Om det finns tillgång
              till ett vapen kan konsekvenserna av en specifik situation, exempelvis
              ett bråk, bli mycket allvarligare än vad de annars skulle ha blivit.
            </seg>
            <seg n="c69c38c2">
              De legala användningsområdena för vapen, såsom jakt eller sportskytte,
              ska självklart värnas. Men varje illegalt vapen vi kan få bort
              är ett vapen mindre som kan skada eller döda.
            </seg>
            <seg n="50de28de">
              Alliansen har tagit flera steg för att markera mot illegala vapen.
              Detta har man gjort genom att dels motverka förekomsten genom
              skärpta straff för vapenhandel, dels markera hur allvarligt det
              är att bära ett vapen på allmän plats. Vi har sett till att det
              blir straffbart att utan tillstånd förvara vapen åt någon annan
              samt att sjuka inte får ha vapen genom att läkarna får en tydligare
              anmälningsplikt. Det gjordes också ändringar för att tydliggöra
              när ett vapenbrott ska bedömas som grovt.
            </seg>
            <seg n="0fd94112">
              Men detta är bara början på den satsning som nu görs i kampen
              mot illegala vapen. Det krävs många olika insatser på det här
              området. Det blir ett krav på anmälningsplikt till Tullverket
              när vapen och ammunition förs mellan EU-länder. Polisen blir skyldig
              att omhänderta även tillståndsbevis när de tar ett vapen. Alliansregeringen
              har även tillsatt en utredning om att se över ytterligare skärpningar
              för grova vapenbrott. Som många har givit uttryck för här i dag
              pågår det ett arbete, och saker och ting är på gång.
            </seg>
            <seg n="196ac2a0">
              I vår kommer en tidsbegränsad vapenamnesti. Det innebär att man
              under en begränsad period kan överlämna illegala vapen utan att
              bli straffad eller ens registrerad för detta. Många vapen har
              införskaffats med vetskapen om att de är just illegala. Vapenamnestin
              blir en chans för den som ångrat sig och kanske kommit på bättre
              tankar. Dessutom finns det framför allt många fall där man upptäcker
              ett vapen som man inte visste om. Det kan till exempel bli aktuellt
              när en anhörig flyttar eller dör. Även då kan människor undvika
              att kontakta polis av rädsla för att bli dömda för ett vapenbrott.
              Och när vapen finns kan de komma i orätta händer.
            </seg>
            <seg n="fb40a71b">
              Två gånger tidigare har man anonymt kunnat lämna in illegala
              vapen till polisen utan att riskera straff, 1993 och 2007. Då
              kan vi lägga märke till vem som satt vid makten båda dessa gånger.
              Under tre månader 1993 rådde vapenamnesti i Sverige, varvid 17
              000 oregistrerade skjutvapen och 15 ton ammunition lämnades in
              till polisen. På förslag av riksdagens justitieutskott genomfördes
              ytterligare en vapenamnesti mellan den 1 mars och den 31 maj 2007.
              Den gången blev resultatet nästan 14 000 oregistrerade vapen och
              vapendelar samt 14 ton ammunition. Dessutom lämnades det under
              dessa perioder in ett större antal legala vapen för skrotning
              än vad det brukar vara under motsvarande tid utan amnesti.
            </seg>
            <seg n="2bc8f735">
              Även våra grannländer har genomfört vapenamnestier i olika omfattning
              och har också haft goda resultat.
            </seg>
            <seg n="cd2a43ca">
              Båda dessa gånger har vapen kommit in i slutet av perioden. Det
              innebär alltså att längden på amnestin inte verkar spela någon
              större roll. En amnesti är dessutom ett avsteg. Vi vill inte att
              brottsliga personer ska kunna skylla på att de är på väg till
              polisstationen för att lämna in sina vapen. Att ha en amnesti
              innebär sådana bevissvårigheter. Tidsperioden bör därför vara
              begränsad.
            </seg>
            <seg n="7b16145d">
              Ju färre vapen som ligger på vindar och i källare, desto mindre
              risk är det att ett skjutvapen kommer i fel händer. Det är en
              stor vinst för samhället att få bort vapen som finns i omlopp
              och som andra kan komma över. Vartenda vapen som vi kan få bort
              från gatorna är ett vapen mindre som kan skada eller döda en människa.
              En vapenamnesti är ett sätt att minska den totala mängden illegala
              vapen, särskilt om den kombineras med signaler om skärpta straff
              för olaga vapeninnehav.
            </seg>
            <seg n="fe4f5266">
              Tullen togs upp i debatten. I och för sig nämns inte vapen specifikt
              i Tullverkets regleringsbrev, men så ligger också Tullverket under
              Finansdepartementet och skatteutskottet. Tullverket har dock ett
              uppdrag att kontrollera och beslagta illegala vapen vid svensk
              gräns. I regleringsbrevet står bland annat att kontroller av in-
              och utförselrestriktioner ska särskilt inriktas på hot mot hälsa,
              miljö och säkerhet. I det ligger förstås kontrollen av införsel
              av vapen.
            </seg>
            <seg n="b03e31a8">
              Det stora problemet har visat sig vara att man har en ganska
              dålig bild av vilka vägar som vapen kommer in genom och vilka
              metoder som används för den mängd vapen som strömmar in i landet.
              Det var skäl till att Rikspolisstyrelsen och tullen av regeringen
              fick i uppdrag att kartlägga detta. Vi måste ha mycket bättre
              kunskap om och kontroll av hur vägarna ser ut. I dag har vi bättre
              koll på narkotika än vapen. Om man vill ingripa måste man veta
              var och mot vad man ska ingripa.
            </seg>
            <seg n="06be0ec1">
              Vi har emellertid varit noga med att fatta beslut om att Tullverket
              tillsammans med polisen ska göra flera operativa insatser, vilket
              också görs. Det ligger i uppdraget att kartlägga införselvägar
              och utveckla metodik. Dessutom pågår en utbildning för Tullverket
              av vapenhundar.
            </seg>
            <seg n="1f69bd91">
              Vapenamnesti är inte ensam lösning på problemet med illegala
              vapen utan en liten del i en större helhet. Alliansregeringen
              fortsätter att arbeta för denna helhet.
            </seg>
          </u>
          <note n="00005875">
            Jag yrkar bifall till lagförslaget och avslag på samtliga motionsyrkanden.
          </note>
          <note type="speaker" n="d40a498a">
            Anf. 6 ELIN LUNDGREN (S) replik:
          </note>
          <u who="elin_lundgren_aabf08" xml:id="i-cba591aaa8d2e324-1" n="85459e57">
            <seg n="92354784">
              Herr talman! Caroline Szyber pratar lite grann om Tullverket.
              Jag skulle nog vilja påpeka att det för de kriminella inte spelar
              någon roll vilket utskott eller vilket departement som skriver
              regleringsbrevet till Tullverket. De facto är cigaretter särskilt
              utpekade men inte vapen. Utifrån dagens situation tycker jag att
              det är lite anmärkningsvärt.
            </seg>
            <seg n="f4c10561">
              Jag skulle vilja fråga Caroline Szyber om hon tycker att dagens
              lagstiftning är anpassad för dagens situation med illegala vapen.
              Jag skulle vidare vilja fråga om Caroline Szyber kan säga att
              vi kommer att få se en straffskärpning utifrån den utredning som
              pågår.
            </seg>
            <seg n="01e44a06">
              Jag skulle också vilja fråga om det verkligen är ett allvarligt
              problem att förlänga vapenamnestin och testa hur sex månader fungerar
              jämfört med tre. Det problem som Caroline målade upp kan jag egentligen
              inte se skulle vara ett hållbart argument mot att prova med sex
              månader.
            </seg>
          </u>
          <note type="speaker" n="9927a482">
            Anf. 7 CAROLINE SZYBER (KD) replik:
          </note>
          <u who="unknown" xml:id="i-89cbf9572a148c78-1" n="f1192a52">
            <seg n="65050496">
              Herr talman! Först och främst har det aldrig i regleringsbrevet
              stått specifikt vapen, så vi har inte tagit bort något. Som jag
              sade tidigare det är ett citat: Kontroller av in- och utförselrestriktioner
              ska särskilt inriktas på hot mot hälsa, miljö och säkerhet. I
              det känner Tullverket att det är deras uppgift att kontrollera
              vapen.
            </seg>
            <seg n="10585a1b">
              Elin Lundgren sade i sitt anförande att det inte kan ha negativa
              effekter att förlänga. Jag säger att det verkligen inte stämmer.
              En amnesti är ett avsteg, och därför ska det ske under en begränsad
              period. Det finns inget som tyder på att en längre period skulle
              ge större mängd vapen.
            </seg>
            <seg n="6625f13b">
              En amnesti innebär också bevisproblem. Därför är det viktigt
              att man tydligt markerar att det är en speciell åtgärd. Vi vill
              inte att personer ska kunna skylla på att man är på väg till en
              polisstation, dessutom inte när vi har skärpt straffen för att
              ha vapen på allmän plats.
            </seg>
            <seg n="3c58ed4c">
              Jag skulle vilja att Elin Lundgren själv utvecklar att det inte
              skulle ha negativa konsekvenser, hur det skulle kunna påverka
              rättsväsendet. Dessutom säger både polis och åklagare att det
              är bra med en kort period, eftersom en längre period inte brukar
              ha nämnvärt större effekt. Det visar också utvärderingarna från
              de två senaste vapenamnestierna.
            </seg>
            <seg n="e63e2efa">
              Sedan var det en tredje fråga som jag tar i nästa omgång.
            </seg>
          </u>
          <note type="speaker" n="82a3cab4">
            Anf. 8 ELIN LUNDGREN (S) replik:
          </note>
          <u who="elin_lundgren_aabf08" xml:id="i-cba591aaa8d2e324-2" n="85459e57">
            <seg n="cc5e4abb">
              Herr talman! Det är naturligtvis så att ordet vapen inte är borttaget
              ur Tullverkets regleringsbrev. Men det är inte heller tillagt.
              Då skulle jag vilja fråga om Caroline Szyber tycker att det är
              rimligt att peka ut till exempel cigaretter när man inte pekar
              ut vapen.
            </seg>
            <seg n="2a1287fa">
              När det gäller längden på vapenamnestin: Vi i Sverige har faktiskt
              inte prövat att ha sex månader. Det scenario som Caroline målar
              upp om att människor skulle kunna skylla på att de är på väg att
              utnyttja en vapenamnesti gäller naturligtvis också under en tremånadersperiod,
              om man provar det. Är man väldigt rädd för det ska man nog inte
              testa tre månader heller.
            </seg>
            <seg n="13d96017">
              De frågor som jag i övrigt ville ha svar på var om Caroline Szyber
              anser att lagstiftningen är anpassad till dagens situation med
              illegala vapen och om Caroline Szyber nu kan säga att vi kommer
              att få se en straffskärpning när det gäller grovt vapenbrott.
            </seg>
          </u>
          <note type="speaker" n="da16dea9">
            Anf. 9 CAROLINE SZYBER (KD) replik:
          </note>
          <u who="unknown" xml:id="i-89cbf9572a148c78-2" n="f1192a52">
            <seg n="c6a23920">
              Herr talman! Tack för frågorna! Cigaretter handlar faktiskt om
              momsfrågor, så man får säga vad man vill om huruvida regleringsbreven
              ligger under vissa departement eller utskott. Men det är tydligt
              att det finns ett skattefokus i dem, och det är väl därför cigaretter
              nämns.
            </seg>
            <seg n="81797b89">
              Regeringen har visat stor lyhördhet för vad polismyndigheter
              och övriga rättsväsendet tycker. Man har kommit överens och sagt
              att tre månader är en bra period. Det är därför vi föreslår det.
            </seg>
            <seg n="45c61c89">
              Så till frågan om jag tror att det kommer straffskärpningar.
              Jag tror det. Den här regeringen har, som jag sade i mitt anförande,
              tagit flera steg i rätt riktning. Vi har gjort flera förändringar.
              Utredningen kommer att presenteras under våren.
            </seg>
            <seg n="cdc66d53">
              Det sades från Vänsterpartiets sida att det var konstigt att
              frågan inte fanns med i listan över propositioner. Det är de facto
              så att ett förslag ska remitteras, och folk ska tycka till om
              det. Jag är helt övertygad om att den längre fram kommer att finnas
              med på listan över propositioner.
            </seg>
            <seg n="899e26ea">
              Det är väldigt mycket som sker och är på gång.
            </seg>
            <seg n="00446dee">
              Frågan om hemlig telefonavlyssning tog Elin Lundgren upp i sitt
              anförande. Jag kan säga att regeringen också tillsatte en utredning.
              Sten Heckscher var en mycket tydlig utredare. Det handlar om att
              man inte kan göra avsteg bara utifrån brottsrubriceringen utan
              att det snarare handlar om straffskalor. När utredningen kommer
              och när det sedan blir en översyn och en straffskärpning för vissa
              av brotten, vilket vi alla verkar vara överens om, tror jag också
              att det innebär nya redskap och möjligheter för polisen.
            </seg>
          </u>
          <note type="speaker" n="a57f0321">
            Anf. 10 LENA OLSSON (V) replik:
          </note>
          <u who="lena_olsson_656dbf" xml:id="i-62b06c98a5fbcc45-0" n="0822ff18">
            <seg n="72b945d4">
              Herr talman! Ja, Caroline Szyber, vi tog upp hur länge vi eventuellt
              skulle få vänta på att regeringen lägger fram förslag om straffskärpningar.
              Nu kommer utredningen i vår, och sedan ska den remissbehandlas.
            </seg>
            <seg n="3b0d58c6">
              Om jag förstod Caroline Szyber rätt kan vi inte räkna med att
              vi får något förslag förrän 2014. Är det korrekt uppfattat? Det
              är min första fråga.
            </seg>
            <seg n="cecd3a2c">
              Sedan tog jag upp det vi i Vänsterpartiet skriver i vår reservation
              9, att den lokala polisen bör få möjlighet att utfärda vapentillstånd.
              Det har ju blivit så att verksamheten har centraliserats mer och
              mer. De som sitter och utfärdar dessa vapentillstånd har inte
              alls den person- eller lokalkännedom som den lokala polisen har
              den dag då det kanske bränner till.
            </seg>
            <seg n="5c041873">
              Jag skulle vilja fråga: Finns det något intresse hos Alliansen
              för att ompröva denna fråga? Den är ju ganska styvmoderligt behandlad
              i betänkandet.
            </seg>
          </u>
          <note type="speaker" n="56a95be5">
            Anf. 11 CAROLINE SZYBER (KD) replik:
          </note>
          <u who="unknown" xml:id="i-89cbf9572a148c78-3" n="f1192a52">
            <seg n="ba012534">
              Herr talman! Tack, Lena Olsson, för frågorna! Som jag sade tidigare
              tror jag att det snart kommer att presenteras förslag. Sedan ska
              förslagen remitteras. Med tanke på hur viktig den här frågan är
              tror jag att den kommer att prioriteras. Jag hoppas att det skulle
              kunna ske något kanske redan under nästa höst.
            </seg>
            <seg n="efe0c928">
              Framför allt är det en viktig markering att det pågår väldigt
              mycket, och det gör det. Det har också tagits steg i rätt riktning,
              som jag redogjorde för i mitt anförande, där vi redan nu har tydliggjort
              vilka vapenbrott som ska bedömas som grova. Vi har varit tydliga
              med att man ska omhänderta inte bara vapen utan också tillståndsbevis
              och med att det också ska vara krav på anmälningsplikt när det
              förs mellan olika EU-länder. Visst har det hänt saker på senare
              år.
            </seg>
            <seg n="b0250976">
              Detta med den grova organiserade brottsligheten talade vi om
              redan förra året. Vissa tror att folk skulle lämna in sina vapen
              bara för att vi har högre straff eller en vapenamnesti. De riktigt
              grovt kriminella kommer att fortsätta ha vapen. Det man måste
              göra är att anta ett helt paket för att motverka den grova organiserade
              brottsligheten, där skärpta straff för vapenbrott är en nyckeldel
              men inte alls hela lösningen. I dagens debatt låter det ibland
              som om det skulle vara hela lösningen på allting, och det är inte
              alls fallet. Det är en viktig del och en markering, men det krävs
              väldigt mycket mer för att komma åt den grova organiserade brottsligheten.
            </seg>
            <seg n="40880d60">
              Sedan var det frågan om tillståndsplikt. Som du säger är det
              väldigt viktigt med lokal kännedom. I den nya polisorganisationen,
              när 21 polismyndigheter blir en, har vi också skrivit mycket om
              vikten av en lokal förankring. I den kanske det är möjligt att
              man längre fram också tittar på hur tillståndsgivningen ska gå
              till, men som det ser ut i dag har vi inte fått några indikationer
              på problem i systemet som är så klara.
            </seg>
          </u>
          <note type="speaker" n="e7fd911b">
            Anf. 12 LENA OLSSON (V) replik:
          </note>
          <u who="lena_olsson_656dbf" xml:id="i-62b06c98a5fbcc45-1" n="0822ff18">
            <seg n="18c4a3c5">
              Herr talman! Tack, Caroline Szyber, för svar! Nej, det är nog
              ingen i den här kammaren som inbillar sig att grovt kriminella
              kommer att lämna in sina vapen. Desto mer bråttom är det i det
              här fallet med att man skärper minimistraffet för grovt vapenbrott
              från sex månader till två år, som Vänsterpartiet förordar. Det
              hoppas jag också att regeringen kommer med förslag om.
            </seg>
            <seg n="b2cde322">
              Sedan säger Caroline Szyber att det inte bara handlar om skärpta
              straff. Det är jag den första att hålla med om, och det sade jag
              också i talarstolen. Det här är en del i att komma åt grov organiserad
              eller det räcker med att kalla den organiserad brottslighet och
              ge polisen mer verktyg, men det är så mycket mer som behövs, och
              det borde också regeringen ha insett. Skärpta straff kommer inte
              att leda till att rekrytering till kriminella nätverk minskar,
              utan det handlar i stället om förebyggande åtgärder, ett tryggt
              samhälle, att ungdomar klarar skolan, att man får bostad och att
              man får ett jobb. Det är sådana långsiktiga åtgärder man också
              måste bidra med. På det området kan jag tyvärr säga att jag inte
              tycker att man har åstadkommit särskilt mycket.
            </seg>
          </u>
          <note type="speaker" n="cdd81486">
            Anf. 13 CAROLINE SZYBER (KD) replik:
          </note>
          <u who="unknown" xml:id="i-89cbf9572a148c78-4" n="f1192a52">
            <seg n="ee1d7503">
              Herr talman! Jag vill börja med att säga att det är positivt
              att Vänstern för en gångs skull är för straffskärpningar. Det
              är ganska ovanligt att ni över huvud taget ser att det kan ha
              någon sorts effekt, men det är bra att vi nu har en samsyn.
            </seg>
            <seg n="43edd7ef">
              Jag och kristdemokraterna är de första att tala just om vikten
              av det brottsförebyggande arbetet. Det är viktigt. Jag känner
              en stor oro för att brottsligheten går ned i åldrarna och för
              att väldigt många unga i dag känner en rotlöshet och försöker
              hitta en gemenskap. När man inte hittar den i sin familj, sin
              skola eller i det civila samhället i övrigt är det lätt att man
              går in i ett kriminellt gäng i stället. Det handlar om hur kriminella
              gäng ibland utnyttjar personer för att begå brott och hur människor
              ibland kan begå väldigt allvarliga brott vid väldigt ung ålder.
              Det är klart att jag känner en stor oro för det.
            </seg>
            <seg n="573d3599">
              Det har tagits steg i rätt riktning, men mycket mer kan göras.
              Det som vi behöver visa är att alla alltid har rätt till en andra
              chans. Begår man ett brott i väldigt unga år måste man ha rätt
              till en andra chans. Vi måste ha ett förebyggande arbete även
              inom kriminalvården när det gäller utslussning. Det är precis
              som Lena Olsson säger, att om man inte har gått i skola eller
              har någon bostad eller något jobb kanske incitamenten att gå tillbaka
              till det kriminella livet är väldigt stora. Finns det alternativa
              vägar kanske man också väljer att bryta den onda cirkeln.
            </seg>
            <seg n="9c4b7239">
              Morgondagens grovt kriminella är, tror jag, många av de unga
              som i dag är med i ungdomsgäng. Jag ser väldigt allvarligt på
              den utvecklingen och vill verkligen att vi satsar mer på brottsförebyggande
              arbete och ser dagens ungdomar och ser till att de får en framtidstro
              som alla kanske inte har i dag.
            </seg>
          </u>
          <note type="speaker" n="ceb32726">
            Anf. 14 PATRICK RESLOW (M):
          </note>
          <u who="patrick_reslow_8e86e4" xml:id="i-f40ff62f9cd252f3-0" n="c6cc30f2">
            <seg n="ebb48e9d">
              Herr talman! Vapen har blivit en del av vardagen även i vårt
              land. Kriminella uppgörelser med skottlossningar på öppen gata
              har ägt rum vid flera tillfällen i flera städer, inte minst i
              min egen hemstad Malmö. Så sent som i fredags sköts en man mitt
              på dagen i en folkmängd i en central del av staden.
            </seg>
            <seg n="74834295">
              Signalerna från rättsväsendet är också att våldsbenägna kriminella
              personers användning av skjutvapen ökar. En stor del av dessa
              innehas sannolikt olagligt. Det är en allvarlig och mycket oroväckande
              utveckling som måste stoppas och som vi i Alliansen tar på allra
              största allvar. Det är därför en angelägen fråga för Alliansen
              att motverka och bekämpa förekomsten av illegala skjutvapen i
              samhället och att förhindra att dessa används i kriminella kretsar.
            </seg>
            <seg n="cb256a70">
              I det nu aktuella betänkandet föreslås att en ny tidsbegränsad
              vapenamnesti genomförs under våren. Redan under valrörelsen aviserade
              Alliansen att en ny vapenamnesti skulle genomföras under innevarande
              mandatperiod. Det var ett tydligt löfte till väljarna som nu infrias.
              Den nya vapenamnestin blir den tredje i ordningen efter de år
              1993 och 2007 genomförda vapenamnestierna. Det finns flera skäl
              till att det är viktigt att minska mängden vapen som innehas utan
              tillstånd. Ett skäl är bristen på kontroll av de personer som
              innehar olagliga vapen. Ett annat är att risken för att sådana
              vapen hanteras och förvaras på ett osäkert sätt är mycket stor.
              Ju sämre kontroll, desto större risk för att vapnen ska hamna
              i fel händer och användas i kriminella kretsar. Förekomsten av
              skjutvapen kan också leda till att en våldssituation får svårare
              följder än den annars skulle ha fått.
            </seg>
            <seg n="f1421218">
              Vapenamnesti är endast en del av Alliansens långsiktiga och målmedvetna
              strategi för att få bort vapen från gator och torg. Alliansen
              har sedan länge med kraft fokuserat på just vapenfrågor. Redan
              i mars 2009 aviserades att ett större reformarbete skulle inledas,
              och en del av detta arbete har redan genomförts. Till exempel
              fattade riksdagen under 2011 beslut om lagändringar för att Sverige
              skulle kunna skriva under FN:s vapenprotokoll. Syftet med vapenprotokollet
              är att främja, underlätta och stärka samarbetet mellan staterna
              för att förebygga, bekämpa och utrota olaglig tillverkning av
              och handel med vapen och ammunition. Innebörden av de svenska
              lagändringarna var krav på märkning av skjutvapen, vapendelar
              och ammunition med straffansvar som följd för den som bryter mot
              reglerna.
            </seg>
            <seg n="f1bf1b4b">
              Alliansregeringen har också gett Tullverket och Rikspolisstyrelsen
              i uppdrag att gemensamt kartlägga införseln av illegala vapen
              samt vilket tillvägagångssätt som vapensmugglarna använder sig
              av. Som ett led i detta arbete ska polisen och tullen fördjupa
              underrättelsesamarbetet mellan myndigheterna och vidareutveckla
              samarbetet med myndigheter i andra länder. Dessutom ska kontrollverksamheten
              effektiviseras genom fler gemensamma operativa insatser för att
              på längre sikt kunna minska den illegala införseln av skjutvapen
              till Sverige.
            </seg>
            <seg n="42953889">
              Den 1 juli 2012 skärptes vapenlagstiftningen ytterligare. Syftet
              med lagändringen var att ytterligare skärpa synen på illegala
              vapen och därmed förhindra att skjutvapen kommer till brottslig
              användning och att olämpliga personer får tillgång till vapen.
              Reglerna om grovt vapenbrott förtydligades genom att man preciserade
              de omständigheter som ska beaktas vid bedömandet av om ett vapenbrott
              är grovt. Likaså straffbelades underlåtenhet att anmäla införsel
              av vapen eller att utan tillstånd förvara vapen åt någon annan.
              Reglerna för vapenhandlare skärptes.
            </seg>
            <seg n="faff81d6">
              Alliansregeringen har också under våren 2012 tillsatt en utredning
              som bland annat ska lämna förslag på ytterligare straffskärpningar
              för vapenbrott. Denna utredning presenteras i morgon. Det bör
              även nämnas att när situationen var som allvarligast i Malmö sattes
              omfattande resurser in för att säkra tryggheten. Trots alla dessa
              insatser anklagas Alliansen för passivitet av Socialdemokraterna.
            </seg>
            <seg n="d2c8e52e">
              Vi har hört här i dag att vi inte skulle ta situationen på allvar.
              Det är knappast ett trovärdigt påstående.
            </seg>
            <seg n="81865ecc">
              Nu får vi återigen från Socialdemokraterna höra att en av de
              fyra viktiga punkterna i kampen mot vapen handlar om tullen. Då
              tror jag inte riktigt att man har förstått tullens arbete. Frågar
              man tullen säger de att detta inte är något problem, för man har
              redan uppdraget att söka efter vapen. Det här är ren semantik!
              Om Socialdemokraterna vill stärka semantiken ska man i alla fall
              gå ut och säga att det är det som är syftet, men någon skillnad
              i övrigt kommer det inte att göra. Tullen har redan det uppdrag
              som efterlyses, och det var en av de fyra viktiga punkterna för
              Socialdemokraterna.
            </seg>
            <seg n="d7515db4">
              Herr talman! Låt mig återgå till den nu föreslagna vapenamnestin.
              Erfarenheterna av tidigare vapenamnestier är mycket goda. 1993
              års vapenamnesti resulterade i att 17 050 skjutvapen, gevär och
              enhandsvapen framför allt, samt 15 ton ammunition lämnades in.
              Samma framgång fick vi 2007 med 13 000 inlämnade skjutvapen, också
              denna gång huvudsakligen gevär och enhandsvapen. Drygt 800 vapendelar
              och 14 ton ammunition lämnades också in. Dessutom lämnades drygt
              10 000 legala vapen och vapendelar in för skrotning. Det var alltså
              en betydande mängd vapen och ammunition som försvann från marknaden
              vid båda tillfällena.
            </seg>
            <seg n="943be568">
              Det har snart gått sex år sedan den senaste tidsbegränsade vapenamnestin.
              Sannolikt har det nu tillkommit fler illegala vapen i omlopp.
              Det finns därför skäl att ännu en gång försöka samla in och skrota
              så många vapen som möjligt. Det är svårt att uppskatta effekterna
              av en sådan vapenamnesti. Men med tanke på 2007 års positiva resultat
              och erfarenheter och dessutom erfarenheter från upprepade vapenamnestier
              i till exempel Danmark är det motiverat att genomföra en ny vapenamnesti.
            </seg>
            <seg n="62bd1cd5">
              I betänkandet föreslås att den nya vapenamnestin ska följa de
              förutsättningar som vi har haft under de båda tidigare amnestierna,
              det vill säga att grunden för ansvarsfrihet är att vapnen lämnas
              in frivilligt och att inlämnandet kan ske anonymt. Amnestin omfattar
              alla vapen och all ammunition som är tillståndspliktig enligt
              vapenlagen. Det är viktigt att understryka att ansvarsfriheten
              endast avser det olagliga innehavet. Polisen och SKL kan alltjämt
              undersöka ett inlämnat vapen i syfte att utreda andra brott som
              har samband med just det vapnet.
            </seg>
            <seg n="db5834e8">
              De skjutvapen som lämnas in ska i enlighet med hur det var tidigare
              som huvudregel tillfalla staten och förstöras. Det huvudsakliga
              syftet med vapenamnestin är att minska tillgången på vapen i samhället.
              I det perspektivet skulle det vara motsägelsefullt med en försäljningsprocess
              som leder till att vapnen åter kommer ut i cirkulation.
            </seg>
            <seg n="f4f14a84">
              I likhet med 1993 och 2007 års amnestier föreslås även den nya
              vapenamnestin gälla under tre månader under perioden mars till
              maj 2013. I detta avseende har tre av oppositionspartierna reserverat
              sig och förordat en längre tidsperiod, om sex månader. Vår uppfattning
              är emellertid att tiden spelar mindre roll. Erfarenheterna från
              tidigare vapenamnestier och liknande genomförda i andra nordiska
              länder visar att de flesta vapen, oavsett tidslängden på vapenamnestin,
              lämnas in i slutet av perioden. Sannolikt skulle inte en tidsperiod
              om sex månader innebära att fler vapen lämnas in utan att vapnen
              lämnas in senare under tidsperioden.
            </seg>
            <seg n="5b6bc48d">
              Herr talman! Jag har nu lyssnat på debatten och kan konstatera
              att det har varit ett högt tonläge och en hög svansföring i den
              politiska debatten i övrigt under ett års tid. Och så får man
              då höra S krav på det här området.
            </seg>
            <seg n="6c6312b0">
              Det var fyra starka krav som summerades. Vapenamnesti på sex
              månader vad är konsekvenserna? Vad skulle effekten av det vara?
              Ingenting tyder på att det skulle få någon ökad effekt när det
              gäller antalet vapen som lämnas in.
            </seg>
            <seg n="27d27a55">
              Det gäller skärpta minimistraff. Och det är då kopplat till teleavlyssning.
              Här har regeringen redan tillsatt en utredning som kommer med
              förslag om straffskärpningar, och det kommer också att få konsekvenser
              för eventuella möjligheter till teleavlyssning.
            </seg>
            <seg n="e0b4f2d6">
              Den fjärde punkten handlar om tullen, som jag redan har nämnt.
              Det kommer inte att få någon som helst betydelse om man för in
              det i regleringsbrev eller inte.
            </seg>
            <seg n="0c9f0432">
              Det är fyra så kallade skarpa krav som egentligen bara är en
              uppbackning av alliansregeringens politik, vilket vi tackar för.
              Men det är väl så att tomma tunnor skramlar mest.
            </seg>
            <seg n="6cf6262a">
              Herr talman! Alliansens arbete med att bekämpa förekomsten och
              användandet av illegala vapen stannar inte med den föreslagna
              vapenamnestin. Alliansen kommer med all kraft att fortsätta kampen
              mot vapen, vapenbrott och grov organiserad brottslighet på flera
              plan. Vår inställning är mycket tydlig. Vapen ska bort från gator
              och torg.
            </seg>
          </u>
          <note n="49ac32c8">
            Med anledning av vad som nu anförts yrkar jag bifall till förslaget
            i utskottets betänkande.
          </note>
          <note type="speaker" n="4f1cbdb7">
            Anf. 15 ELIN LUNDGREN (S) replik:
          </note>
          <u who="elin_lundgren_aabf08" xml:id="i-cba591aaa8d2e324-3" n="85459e57">
            <seg n="bfe9382b">
              Herr talman! Patrick Reslow har nu beskrivit Moderaternas hållning
              till illegala vapen. Han har beskrivit det som prioriterat och
              som viktigt. Tidigare stod Caroline Szyber från Kristdemokraterna
              här och pratade om att hon tror att ett förslag kan komma, som
              jag uppfattade det, hösten 2014. Det skulle eventuellt innehålla
              straffskärpningar och möjligheter till telefonavlyssning.
            </seg>
            <seg n="0f4cfcfc">
              Uppenbarligen ser regeringspartierna ett behov av detta. När
              vi då ser att de här besluten skjuts framför oss undrar jag: Vidhåller
              Patrick Reslow att regeringen har agerat så kraftfullt som man
              tycker att man kan begära i en så pass viktig fråga?
            </seg>
            <seg n="35766f41">
              Om vi tycker att straffskärpningar och möjligheter till telefonavlyssning
              till exempel är viktigt undrar jag: Varför har regeringspartierna
              suttit här inne i kammaren när vi har lagt fram den typen av förslag
              och tryckt på nejknappen? Om det inte spelar någon roll vad som
              står i Tullverkets regleringsbrev undrar jag: Varför pekar man
              över huvud taget ut någonting?
            </seg>
          </u>
          <note type="speaker" n="60d44861">
            Anf. 16 PATRICK RESLOW (M) replik:
          </note>
          <u who="patrick_reslow_8e86e4" xml:id="i-f40ff62f9cd252f3-1" n="c6cc30f2">
            <seg n="59cd255e">
              Herr talman! Från Alliansens sida är vi positivt inställda till
              straffskärpningar, Elin Lundgren. Men vi har en lagstiftningsprocess
              som måste gälla. Det innebär att saker och ting måste utredas.
              Saker och ting måste remitteras och sedan återkomma till riksdagen
              för behandling. Och sedan ska det skickas vidare för att verkställas.
              Så är processen.
            </seg>
            <seg n="dda7fd9d">
              Jag tycker att det är anmärkningsvärt att Elin Lundgren tar upp
              frågan om senfärdighet. Min kollega Johan Pehrson ställde en gång
              en skriftlig fråga till dåvarande justitieministern Thomas Bodström
              om varför det inte gjordes någonting på det här området med straffskärpningar.
              Det var den 28 januari 2003. Han fick då svaret: Nej, det här
              är ingenting som ligger på bordet. Det är ingenting vi tänker
              göra någonting åt, för när det gäller att få upp minimistraffen
              är det en åtgärd som måste ligga på domstolarnas bord.
            </seg>
            <seg n="b9d260c6">
              Det var inställningen från Socialdemokraterna när man satt i
              majoritet. Men när man går in i opposition är det annat som gäller.
            </seg>
          </u>
          <note type="speaker" n="88096bad">
            Anf. 17 ELIN LUNDGREN (S) replik:
          </note>
          <u who="elin_lundgren_aabf08" xml:id="i-cba591aaa8d2e324-4" n="85459e57">
            <seg n="afff4782">
              Herr talman! Då kan väl jag bara konstatera att det i så fall
              är ännu mer anmärkningsvärt. Om de som i dag sitter i regeringen
              var väldigt missnöjda 2003 över hur vapenlagstiftningen såg ut
              och ändå inte har presterat någonting tio år senare kan man verkligen
              fundera över hur man har valt att agera.
            </seg>
            <seg n="78a73a34">
              Jag skulle vilja att Patrick Reslow dementerar eller bekräftar
              det som Caroline Szyber tidigare sade, att vi under nästa höst
              kan förvänta oss ett tydligt och konkret förslag som bland annat
              innehåller straffskärpningar och möjlighet till telefonavlyssning.
              Det vill jag att han är väldigt tydlig med.
            </seg>
          </u>
          <note type="speaker" n="5f8a2d19">
            Anf. 18 PATRICK RESLOW (M) replik:
          </note>
          <u who="patrick_reslow_8e86e4" xml:id="i-f40ff62f9cd252f3-2" n="c6cc30f2">
            <seg n="61bd279c">
              Herr talman! Jag kan vara väldigt tydlig för Elin Lundgren när
              det gäller vår inställning. Vi har tillsatt en utredning. Den
              utredningen kommer. Då utgår vi också från att lagstiftningsprocessen
              har sin gång. Jag utgår från att även Socialdemokraterna, om ni
              hade suttit vid makten, hade respekterat den lagstiftningsprocess
              som gäller i det här landet. Då kommer det till slut ett förslag
              som kommer att innebära straffskärpningar och därmed också möjlighet
              till teleavlyssning.
            </seg>
            <seg n="91b9ce0b">
              Detta kan komma tidigast 2014, om vi ska ha den behandling som
              är sedvanlig i den här kammaren.
            </seg>
          </u>
          <note type="speaker" n="d3c07967">
            Anf. 19 JOHAN PEHRSON (FP):
          </note>
          <u who="johan_pehrson_6b4d75" xml:id="i-fb8df9a21792e212-0" n="e3cfe6e5">
            <seg n="a13d57eb">
              Herr talman! Det är tio år sedan man krävde att vi skulle skärpa
              vapenlagstiftningen. Jag vill dock understryka att det gläder
              mig att alla här inne är otåliga, att vi alla är ståndaktiga och
              att vi fortsätter den här kampen.
            </seg>
            <seg n="9a7b697f">
              Jag måste väl berätta för oppositionen att flera här som nyss
              har givit vittnesbörd om sin vilja att bekämpa den här typen av
              brottslighet också känner att de ibland önskar att man kunde gå
              fram ännu fortare. Men vi har ett system i Sverige där saker ska
              utredas. Saker ska skickas ut på remiss. Saker ska lagrådsbehandlas.
              Sedan kan det bli lagstiftning. Därför är jag och Folkpartiet
              glada över att vi rätt nyligen har gjort skärpningar genom att
              fler gärningar ses som grova vapenbrott, som därmed renderar fängelse.
              Det är viktigt.
            </seg>
            <seg n="9ab77d17">
              Vi behöver dock gå vidare i den riktning som denna debatt i huvudsak
              har handlat om, det vill säga att man ser mycket allvarligt på
              innehavet, att det ska rendera en ännu längre tids inlåsning och
              att man därmed det är Folkpartiets uppfattning också kan använda
              sig av en hel del straffprocessuella tvångsmedel som till exempel
              telefonavlyssning för att få in den här typen av vapen och sätta
              de personer som ägnar sig åt den här hanteringen i fängelse.
            </seg>
            <seg n="1fdf511c">
              Man ska komma ihåg att vi har en väldigt speciell situation.
              Vi har ett öppet Europa, och vi försöker stoppa dessa vapen vid
              gränserna. Vi vet om att det dels är legala vapen som läcker ut
              på marknaden genom stölder och på andra sätt eller genom att människor
              helt enkelt blir konstiga eller tokiga, dels att det är illegala
              vapen som smugglas in i Sverige i sin helhet. Vi har en enorm
              landgräns, så även om vi skulle gå ur EU, som några här inne vill,
              kommer det ändå inte att finnas en gränsvakt eller tulltjänsteman
              varje meter längs Sveriges gräns. Det fanns illegala vapen i Sverige
              innan Sverige blev medlem i EU, och det skulle fortsätta att komma
              in vapen i Sverige.
            </seg>
            <seg n="d187069e">
              Det är också så att den riktigt organiserade brottsligheten i
              Sverige har egna vapensmedjor. Man beställer hem vissa delar,
              och sedan tillverkar man andra delar själv. Detta gör också att
              vapnen blir väldigt svåra att spåra. Det finns en väldig kraft
              i att vilja beväpna sig bland grovt kriminella i den undre världen,
              och det gör man antingen för att upprätthålla sitt våldskapital
              eller för att skydda sin mycket kriminella verksamhet mot andra
              personer av samma kaliber. Därför drivs de här personerna av en
              enorm kraft att beväpna sig.
            </seg>
            <seg n="3bd80236">
              Då är det nödvändigt med straffskärpningar, och jag är glad över
              att det finns en sådan enighet i synen på att vi behöver skärpa
              straffen. Det låter inte alltid så. Jag hoppas att detta når ut
              långt utanför riksdagen till kriminologer och andra som förstår
              att vi här inne är upprörda över att det är för låg straffsats.
            </seg>
            <seg n="2ee0952e">
              Bakgrunden är känd. Dödligt våld har dykt upp i debatten. Mycket
              klokt är sagt, men synen på cigaretter måste jag ändå säga någonting
              om. Det anses vara ett problem att tullen tycks ha fokuserat på
              cigaretter. Jag kan säga att cigaretter i dag är en kärna i den
              grova organiserade brottsligheten. Det säljs enorma mängder illegalt
              införda cigaretter och förfalskade cigaretter runt om i Sveriges
              olika små kiosker, snabbköp och servicebutiker. Det är en väldigt
              omfattande verksamhet som leder till mycket skada, och jag kan
              säga att de som styr den här verksamheten, de är beväpnade. De
              är duktigt beväpnade, så om vi slår undan fötterna för den illegala
              cigaretthanteringen, vilket tullen har en nyckeluppgift i att
              göra, finns det mer att vinna.
            </seg>
            <seg n="9b49d662">
              Det finns en del saker vi kan göra. Nu ska vi inte ha någon cigarettdebatt,
              men i Sverige finns det till exempel regler för vad cigaretterna
              maximalt får kosta men inte vad de minimalt får kosta. Det är
              en sak som åtminstone Folkpartiet tycker att vi kan göra mer av
              för att komma åt den illegala cigaretthanteringen, för den är
              i dag en kärna. Enligt de kriminella själva tjänar man mer på
              illegal cigaretthantering än på narkotikahantering, och framför
              allt är det mycket lägre straff. Se där ännu mer straffskärpningar
              på illegala cigaretter!
            </seg>
            <seg n="53502d27">
              Jag tycker vidare att diskussionen från oppositionen om att tullen
              inte skulle prioritera detta blir lite konstig. Det är den tidigare
              chefen för Rikskriminalpolisen som är generaldirektör för Tullverket.
              Skulle hon inte förstå vikten av eller inte känna att hon hade
              uppdraget att hindra illegala vapen från att komma in i Sverige?
            </seg>
            <seg n="b9871809">
              Problemet och utmaningen är fortfarande att vi har ett öppet
              Europa. Därför vill jag, herr talman, föra in ytterligare två
              perspektiv så här på slutet. Det är först och främst det europeiska
              samarbetet, där vi måste göra mycket mer med de länder som vi
              vet att en hel del av de illegala vapnen kommer ifrån. Det är
              en fråga på EU-nivå, för det är ju inte bara i Sverige det är
              ett problem att grovt kriminella springer runt och skjuter på
              varandra och även på andra.
            </seg>
            <seg n="c8547981">
              Här krävs en lösning på EU-nivå, ett intensifierat samarbete
              i Europa, och därför är EU väldigt viktigt. Det tittar man också
              på i de organisationer som finns inom den europeiska polisen,
              Europol, och också på åklagarsidan. Detta är väldigt viktigt,
              och Folkpartiet tycker att det finns all anledning att lyfta fram
              detta, annars kommer vi aldrig åt problemet med en så lång gräns
              som Sverige har inte ens om vi skulle gå ur EU, vilket några verkar
              tycka ibland.
            </seg>
            <seg n="debb74f4">
              Man talar också om det förebyggande. Naturligtvis finns det unga
              människor som dras in i det här. Det är väldigt få unga personer
              som börjar sin kriminella bana med att köpa ett halvautomatiskt
              vapen och sedan springa runt med det och råna klasskompisarna.
              Det börjar någon annanstans. Unga människor dras in i grovt kriminell
              verksamhet, och därför är alla åtgärder vi kan göra för att stoppa
              detta viktiga.
            </seg>
            <seg n="969b6165">
              Det handlar om socialt förebyggande och att jobba med den breda
              penseln i socialpolitiken, skola och så vidare, men vi behöver
              också allt mer av tidiga och tydliga insatser för att se till
              att unga människor inte dras in i den här miljön. Det finns hur
              många berättelser som helst, herr talman, om hur unga människor
              blir vapenbärare åt grovt kriminella, för det är ju helt straffritt
              om en 14-åring springer runt och bär på ett skarpladdat skjutvapen.
              Ursäkta, men vad leder det till? Det är inte ens straffbart i
              Sverige. Det är möjligtvis straffbart för den som har tvingat
              ungen att bära vapnet, men vi måste se till att vi får en socialtjänst
              som vidtar skarpa och tydliga åtgärder när unga hamnar i de här
              miljöerna, för det är farligt för den unge och farligt för omgivningen.
            </seg>
            <seg n="97520d2b">
              Herr talman! Det här är en debatt som handlar om vapenamnesti.
              Det är lite andra frågor som har stått i centrum för debatten.
              Folkpartiet välkomnar vapenamnestin. Vi tycker att det är viktigt
              att vi har den möjligheten. Det kan samlas in lite dödsbovapen.
              Det kan finnas en och annan grovt kriminell som just i dag vill
              sluta med sin kriminalitet och därmed förhoppningsvis kommer att
              lämna in sitt vapen. Färre vapen på gatan är viktigt och välkommet.
            </seg>
            <seg n="ff4e4843">
              Sedan ligger det som sagt i regeringens lagstiftningsprocess
              att se över skärpningen av detta och skärpa straffminimum. Folkpartiet
              välkomnar detta, för det behövs hårdare och längre straff för
              de personer som springer runt och bär vapen. Det är nämligen helt
              oacceptabelt.
            </seg>
            <seg n="7d9f2802">
              (Applåder)
            </seg>
          </u>
          <note type="speaker" n="ff3887de">
            Anf. 20 JOHAN LINANDER (C):
          </note>
          <u who="johan_linander_d5de22" xml:id="i-5069f4a6418881bd-0" n="3c40552e">
            <seg n="61484b2a">
              Herr talman! När man kommer som sista talare får man försöka
              sammanfatta debatten på något sätt.
            </seg>
            <seg n="c3775dbf">
              Som vi har hört handlar det alltså om en vapenamnesti som är
              tänkt att genomföras nu i vår från den 1 mars till den 31 maj.
              Det är precis sex år efter att den förra vapenamnestin genomfördes,
              en amnesti som då var lyckad, precis som den första som genomfördes
              1993. Förra gången var det 13 000 skjutvapen, drygt 800 vapendelar
              och ca 14 ton ammunition som lämnades in. Om det blir så mycket
              den här gången vet vi inte, men vi vet att varje illegalt vapen
              som lämnar samhället och förstörs är en bra sak.
            </seg>
            <seg n="a35ab8b5">
              Detta handlar om vapen och ammunition som förmodligen annars
              skulle vara kvar ute i samhället. Kanske skulle det ligga undanstoppat
              på en vind, kanske skulle det användas. Det ska dock sägas att
              det finns en särskild åtalsregel i 9 kap. 7 § vapenlagen som gör
              att det normalt inte ska väckas åtal mot den som lämnar in ett
              vapen som man till exempel har hittat på sin gamla morfars vind.
            </seg>
            <seg n="6f611037">
              I denna paragraf finns dock en öppning för att åtal kan väckas
              om det är motiverat från allmän synpunkt, och den osäkerheten
              gör förmodligen att just den särskilda åtalsregeln och den paragrafen
              inte används speciellt mycket.
            </seg>
            <seg n="3d867180">
              Från Centerpartiets sida har vi tidigare varit inne på att införa
              en permanent vapenamnesti, alltså att det ständigt skulle vara
              möjligt att lämna in vapen och ammunition. Det är dock inte alldeles
              lätt att genomföra. Det förslaget kom också så långt tillbaka
              som i Vapenutredningen som kom 1995 och genomfördes efter den
              första vapenamnestin 1993. Förslaget fick dock en hel del kritik,
              och det genomfördes aldrig av den socialdemokratiska regeringen
              som då hade tillträtt. Det var väl ingen tillfällighet, eftersom
              Socialdemokraterna hade varit emot vapenamnestin som idé från
              början.
            </seg>
            <seg n="303c9f89">
              När vi sedan från den då borgerliga oppositionen motionerade
              om att vi skulle ha en ny vapenamnesti var det nej från den socialdemokratiska
              regeringen och från Vänsterpartiet och Miljöpartiet. Det slutade
              dock med att Miljöpartiet ändrade sig, och 2005 gav de borgerliga
              partierna och Miljöpartiet tillsammans ett tillkännagivande till
              den då socialdemokratiska regeringen att genomföra en ny vapenamnesti,
              vilket man dock inte gjorde i alla fall. Det blev ingen vapenamnesti
              innan valet 2006. Men då fick vi en alliansregering, och redan
              mars till maj 2007 kunde alltså den förra vapenamnestin genomföras.
            </seg>
            <seg n="27a50d9c">
              Jag välkomnar så klart att Socialdemokraterna har ändrat sin
              politik. Det är bra att ni tycker som vi har tyckt länge.
            </seg>
            <seg n="58ef54bd">
              Nu vill ni till och med ha en längre amnesti sex månader i stället
              för tre månader. Det kan diskuteras vad som är bäst. Är det tre,
              fyra, sex eller kanske tolv månader?
            </seg>
            <seg n="e2edcc3d">
              Med en tydlig och aktiv informationsinsats tror jag att tre månader
              är alldeles tillräckligt för att man ska hinna lämna in sitt vapen.
              Om informationsinsatsen är för dålig så att folk inte får veta
              att det pågår en vapenamnesti kvittar det om det är sex månader
              eftersom vapnen i så fall inte kommer att lämnas in i alla fall.
              Det hela bygger alltså på att det är en tillräckligt bra informationsinsats.
            </seg>
            <seg n="049bc12b">
              Man måste också komma ihåg att polisen ska ha beredskap att ta
              emot dessa vapen. Det är inte alldeles enkelt. Det kan komma in
              vapen som i värsta fall är skarpladdade. Vi vet att även om vapenamnestin
              inte tidigare har omfattat explosiva varor har folk ändå kommit
              med handgranater och annat. Det krävs därför en hel del av polisen
              för att ta emot dessa vapen och denna ammunition. Ska man ha denna
              beredskap i sex månader i stället för tre månader blir det större
              påfrestningar på polisen.
            </seg>
            <seg n="777eefee">
              Det förslag som vi har nu om sex månader skulle innebära att
              man förutom mars, april och maj skulle lägga till juni, juli och
              augusti, de tre sommarmånaderna. Just under sommarmånaderna tycker
              jag att det är så viktigt som det kan vara att ha så många poliser
              som möjligt ute i samhället i stället.
            </seg>
            <seg n="6ea07b4f">
              Vi fick tidigare från Socialdemokraternas Elin Lundgren höra
              att regeringen inte har gjort någonting. Det är precis som om
              ni har glömt bort den debatt som vi hade här i kammaren för mindre
              än ett år sedan då vi antog förändringar i vapenlagen och skärpte
              lagstiftningen när det gäller vad som ska bedömas som grovt vapenbrott.
              Dessa förändringar trädde i kraft den 1 juli 2012, för lite mer
              än ett halvår sedan, och det har ni redan glömt bort. Då antog
              vi även två nya straffbestämmelser som gäller införsel av vapen
              och om man förvarar vapen åt någon annan.
            </seg>
            <seg n="24299b23">
              Jag måste säga att det är fler från oppositionen som är ganska
              dåligt pålästa. Jag kan inte låta bli att läsa lite grann ur Vänsterpartiets
              reservation 6 där det står: Regeringen bör skyndsamt återkomma
              med en förnyad översyn av straffskalorna för vapenbrott.
            </seg>
            <seg n="462cf2a4">
              Det pågår just nu. Om ni hade läst betänkandet hade ni sett att
              utredningen, som har tagit namnet Utredningen om skärpningar i
              vapenlagstiftningen, ska redovisa sitt uppdrag senast den 31 januari
              2013. Det är i morgon. Ska vi skynda på det? Ska utredningen lämna
              betänkandet i dag? Förlåt, herr talman, att jag raljerade lite
              grann.
            </seg>
            <seg n="017aa12f">
              Jag måste också säga någonting om laserpekare, som Sverigedemokraterna
              var inne på. Denna fråga ligger under Strålsäkerhetsmyndigheten
              och Miljödepartementet. Där pågår arbetet, och man förbereder
              ett förbud mot starka laserpekare. Jag håller med om att detta
              är mycket viktigt att få fram.
            </seg>
            <seg n="027a7ae0">
              Men det finns även legala användningsområden för denna typ av
              produkter, och det måste finnas något slags möjlighet att söka
              tillstånd för laglig användning.
            </seg>
            <seg n="d13aa0fb">
              Man behöver också göra ändringar i inregränslagen för att samtidigt
              kunna stoppa import från EU-länder av denna typ av laserpekare.
              Men detta arbete pågår alltså i Miljödepartementet.
            </seg>
            <seg n="9120bb98">
              Herr talman! Till slut vill jag säga att det finns alldeles för
              många illegala vapen i vårt samhälle. En del används eller har
              använts för brottslig verksamhet, andra ligger bara och skräpar
              på vinden. Men oavsett vilket det är fråga om är vapen alltid
              potentiellt farliga. Man får inte glömma bort att om ett barn
              hittar ett vapen på vinden kan det på en sekund ske en olycka.
              Att få undan denna typ av vapen från samhället är också viktigt.
            </seg>
          </u>
          <note n="14d7a4d1">
            Herr talman! Jag yrkar bifall till förslaget i betänkandet och
            därmed bifall till propositionen och avslag på samtliga reservationer.
          </note>
          <note n="7c674d73">
            Överläggningen var härmed avslutad.
          </note>
          <note n="e1bd9792">
            9 § 2012 års redogörelse för tillämpningen av lagen om särskild
            utlänningskontroll
          </note>
          <note n="9e7b6acd">
            Föredrogs
          </note>
          <note type="speaker" n="4a75b5eb">
            Anf. 21 RICHARD JOMSHOF (SD):
          </note>
          <u who="richard_jomshof_aea762" xml:id="i-64065304fc655293-1" n="4f2c5d14">
            <seg n="7994b2a1">
              Herr talman! Terroristhotet mot Sverige är i dag förhöjt, vilket
              de flesta säkerligen vet, till nivå tre på en femgradig skala.
              I årets skrivelse kan följande redogörelse från Säkerhetspolisen
              läsas om terrorismläget i Sverige:
            </seg>
            <seg n="37d6c47e">
              Det förekommer fortsatt terroristrelaterade aktiviteter med bäring
              på Sverige som föranleder en förhöjd hotnivå (). Våldsfrämjande
              islamistiska extremister i Sverige och utomlands har i högre grad
              än tidigare pekat ut Sverige som legitimt mål för attentat.
            </seg>
            <seg n="16de6724">
              Man kan vidare läsa: Individer inom de våldsbejakande islamistiska
              miljöerna i Sverige har under det senaste året fortsatt att ha
              kontakt med utländska terroristnätverk. Kontakterna rör sig om
              såväl finansiell och logistisk stödverksamhet som rekrytering
              av individer som vill resa till konfliktområden i syfte att delta
              i terroristrelaterad träning och strid.
            </seg>
            <seg n="27fabff9">
              Vidare står det: I samband med denna typ av resande utsätts individer
              sannolikt för påverkan av aktörer med en uttalad attentatsavsikt
              mot västvärlden. Såväl resenärer som befinner sig utomlands och
              har kontakt med aktörer i Sverige, som återvändare som upprätthåller
              kontakt med utländska terroristnätverk, utgör ett potentiellt
              attentatshot mot Sverige.
            </seg>
            <seg n="3b8085a4">
              Mot bakgrund av detta är det anmärkningsvärt att lagen om särskild
              utlänningskontroll inte använts vid fler tillfällen än två gånger
              de senaste fem åren, detta trots att det finns ett verkligt hot
              från individer som i detta fall skapar starka band med utländska
              islamistiska terroristnätverk.
            </seg>
            <seg n="78bc9b44">
              För Sverigedemokraterna, som i första hand värnar svenska intressen
              och de svenska medborgarna, är det uppenbart att lagen måste göras
              skarpare så att all utländsk terroristverksamhet i Sverige upphör.
              För oss gäller nolltolerans mot alla planer på attentat mot oskyldiga
              medborgare. Det är därför som vi föreslår ett antal ändringar
              i lagen, och jag tänkte gå igenom dem.
            </seg>
            <seg n="7419936b">
              För det första ska lagen alltid användas för att utvisa den som
              faller under den i samtliga fall som den är tillämplig.
            </seg>
            <seg n="26d7481f">
              För det andra vill vi göra det lättare att använda lagen för
              att bli kvitt det som vi kallar utländska hot. I § 10 i lagen
              görs gällande att utlänningar inte får utvisas med stöd av lagen
              om det finns risk för tortyr eller dödsstraff i landet dit personen
              ska utvisas. Vi menar att detta ska förändras. I första hand ska
              en person utvisas till ursprungsland om det är möjligt. I andra
              hand, om det finns sådana risker, ska regeringen se till att upprätta
              avtal med tredje land dit personer kan utvisas med stöd av lagen.
              I sista hand menar vi att personerna ska hållas i förvar tills
              de antingen kan utvisas eller tills de självmant lämnar landet
              under polisens tillsyn.
            </seg>
            <seg n="a12a71ae">
              Vidare ska förvar gälla som huvudregel för samtliga som dömts
              till utvisning med stöd av lagen medan de inväntar verkställighet.
              Detta bör vara den naturliga gången eftersom personerna anses
              utgöra en risk mot rikets säkerhet eller kan befaras medverka
              vid terroristbrott. De dömda ska alltså inte ha möjlighet att
              röra sig fritt i samhället så att polisen tvingas spana på dem.
              De ska sitta inlåsta till dess att utvisningen kan verkställas.
              Hänsynstagande till person under 18 år vad gäller förvaring under
              § 8 ska också utgå.
            </seg>
            <seg n="82f48bde">
              Undantaget i § 24, där det stadgas att tidigare utvisad utlänning
              ska undgå straff om han eller hon återvänder till Sverige på grund
              av förföljelse trots att personen tidigare utvisats, ska också
              utgå. Har man fått ett utvisningsbeslut ska man också straffas
              om man uppehåller sig i Sverige illegalt.
            </seg>
            <seg n="9501288f">
              När en person döms till utvisning med stöd av lagen vill vi också
              att personen ska registrera sina fingeravtryck, DNA och foto i
              en databas mot vilken samtliga som i Sverige söker uppehållstillstånd,
              medborgarskap, asyl eller annat ska kontrolleras. Detta är viktigt
              för att kunna kontrollera att tidigare utvisningsdömda som hotar
              landet inte ska kunna komma hit under falsk identitet. Vi menar
              att denna risk annars är uppenbar.
            </seg>
            <seg n="d101427f">
              Vi anser att alla utvisningar med stöd av lagen ska utgöra ett
              livstidsförbud mot att återvända hit.
            </seg>
            <seg n="86704055">
              Avslutningsvis yrkar jag bifall till vår reservation.
            </seg>
          </u>
          <note type="speaker" n="57d6884b">
            Anf. 22 ANTI AVSAN (M):
          </note>
          <u who="anti_avsan_04a877" xml:id="i-defbf3cb2692bf38-0" n="aa77e4c3" next="i-aaa7711032fbe1a8-0">
            <seg n="b31120d5">
              Herr talman! Vi behandlar nu regeringens årliga skrivelse om
              tillämpningen av lagen om särskild utlänningskontroll. I skrivelsen
              redovisar regeringen även sin syn på utvecklingen av den internationella
              terrorismen.
            </seg>
            <seg n="9ca7d878">
              Regeringen påpekar bland annat att förmågan att utföra storskaliga
              attentat, det vill säga planera attentat, förvärva kunskap och
              vapen samt vidta andra liknande åtgärder, har minskat något de
              senaste åren. Detta är ett resultat av ökat globalt samarbete
              och effektivare bekämpning av terrorism. Den minskade förmågan
              att genomföra storskaliga attentat har lett till en förändring
              i taktik. Aktörer inspirerade av nätverket al-Qaida försöker i
              dag ofta genomföra mindre, mer begränsade attentat, och de personer
              som är involverade har generellt sett inte lika mycket träning
              och erfarenhet som tidigare.
            </seg>
            <seg n="6df031a9">
              Precis som har sagts här tidigare pekar regeringen i sin skrivelse
              på att hotnivån när det gäller terrorism i Sverige höjdes hösten
              2010 från lågt till förhöjt hot. Det innebär en höjning från 2
              till 3 på en 5-gradig skala. Regeringen anger mycket riktigt också
              att det förekommer fortsatt terroristrelaterade aktiviteter som
              berör Sverige och föranleder en hotnivå, varför denna bedömning
              kvarstod så sent som i november 2012.
            </seg>
            <seg n="b4d4389d">
              Herr talman! När det gäller lagstiftningen som sådan är den för
              staten ett redskap bland väldigt många andra för att kunna motverka
              sådant som möjligen kan kallas den allra allvarligaste brottsligheten
              terrorism. Lagens syfte är att förhindra att terroristdåd utförs
              eller planeras i Sverige, och den ger möjlighet till utvisning
              på dessa grunder samt i vissa andra fall när det gäller hot mot
              rikets säkerhet.
            </seg>
            <seg n="075f41a5">
              Lagstiftningen anknyter till EU:s rambeslut om bekämpande av
              terrorism, och förutsättningen är att den ska tillämpas endast
              i mycket allvarliga fall. Man kan fråga sig varför. För att lagen
              ska vara tillämplig krävs nämligen inte att det föreligger konkreta
              bevis för ett visst brott. Om det finns konkreta bevis för ett
              visst brott som även avser osjälvständiga brottsformer hanteras
              ärendet enligt vanliga straffprocessuella regler. Det är alltså
              en bevislättnad, kan man säga, för att kunna komma åt den allra
              allvarligaste brottsligheten just för att undvika dess effekter.
            </seg>
            <seg n="7f29b2e1">
              Herr talman! Det följer således av lagen om särskild utlänningskontroll
              att en utlänning ska kunna utvisas med hänsyn till rikets säkerhet
              eller om det kan befaras att personen kommer att begå eller medverka
              till terroristbrott, utan att det finns konkreta bevis för ett
              visst brott. Lagen kan även användas om brottsligheten riktar
              sig mot ett annat land än Sverige.
            </seg>
            <seg n="daceadff">
              Om utvisning inte kan verkställas på grund av att det till exempel
              finns risk för dödsstraff eller tortyr i det land personen ska
              utvisas till ska antingen utvisningen skjutas upp eller personen
              beviljas ett tidsbegränsat uppehållstillstånd. Här får man komma
              ihåg att det då handlar om situationer där det inte finns bevis
              om något konkret brott. Om en person som inte kan utvisas lever
              kvar i landet kommer en viss kontroll att kunna ske från brottsbekämpande
              myndigheter. Det kan handla om husrannsakan, kroppsvisitation,
              kroppsbesiktning eller att personen i fråga ges anmälningsplikt
              vid polisstation vid vissa tidpunkter.
            </seg>
            <seg n="ab50a350">
              Herr talman! Särskilda bestämmelser som syftar till att bekämpa
              terrorism infördes i svensk lagstiftning redan 1973 genom lagen
              om särskilda åtgärder till förebyggande av vissa våldsdåd med
              internationell bakgrund. Reglerna syftade till att göra det möjligt
              att hindra presumtiva terrorister från att komma in eller stanna
              kvar i Sverige och till att skapa utrymme för kontroll i de fall
              dessa personer av asylrättsliga skäl ändå måste beredas en fristad
              här i landet. Bestämmelserna har ändrats vid ett flertal tillfällen.
              Sedan den 1 juli 1991 finns bestämmelserna i lagen om särskild
              utlänningskontroll.
            </seg>
            <seg n="8c3e6c4e">
              I Sverigedemokraternas motion begärs ändringar av lagen. Man
              kan säga att många av dessa ändringar inte är behövliga, av det
              skälet att möjligheterna redan finns. Det gäller till exempel
              utvisning: Om det finns särskilda skäl i beslutet kan man ange
              flera länder som mål för utvisningen, och man kan även ange särskilda
              villkor och bestämmelser för verkställigheten. Likaså finns det
              möjligheter att ta människor i förvar. Detta handlar dock fortfarande
              om personer som inte har blivit föremål för bevisning som riktats
              mot dem av den grad att det faller inom det straffprocessuella
              systemet.
            </seg>
            <seg n="d73b1394">
              Man kan säga att bestämmelserna i lagen om särskild utlänningskontroll
              är väl avvägda, och därför är det rimligt att avstyrka samtliga
              yrkanden i den aktuella motionen. Här kan man också säga att justitieutskottet
              har tagit ställning till motionsyrkanden liknande de nu aktuella
              vid flera tillfällen, senast våren 2012. Utskottet ansåg även
              då att bestämmelserna i lagen om särskild utlänningskontroll är
              väl avvägda och avstyrkte yrkandena. Det finns ingen anledning
              att göra någon annan bedömning i dag, och då borde man särskilt
              ha i minnet vid vilka situationer lagstiftningen är tillämplig.
            </seg>
          </u>
          <note n="88fb41b6">
            Herr talman! Jag yrkar bifall till utskottets förslag till beslut.
          </note>
          <u who="anti_avsan_04a877" xml:id="i-aaa7711032fbe1a8-0" n="aa77e4c3" prev="i-defbf3cb2692bf38-0">
            <seg n="7d9f2802">
              (Applåder)
            </seg>
          </u>
          <note type="speaker" n="07dc5070">
            Anf. 23 JOHAN PEHRSON (FP):
          </note>
          <u who="johan_pehrson_6b4d75" xml:id="i-9d274c073aa63122-0" n="e3cfe6e5" next="i-58f8696f2f31c692-0">
            <seg n="85a278fd">
              Herr talman! Folkpartiet tycker också att det är glädjande att
              det är ett i stort sett enigt utskott som lägger fram betänkandet.
              Detta berör demokratins kärna, och det är därför jag tar kammarens
              tid i anspråk det är viktigt att vi understryker den breda enigheten
              i dessa frågor.
            </seg>
            <seg n="672ee5d9">
              Terrorism har funnits så länge mänskligheten har funnits, kan
              man säga. Det har alltid funnits personer som med våldsmakt på
              olika sätt har vägrat acceptera demokratins funktion, existens
              och beslut. I modern tid hotas vårt land fortsatt av diverse galningar,
              om jag uttrycker mig milt, med diverse grunder. Det kan vara religiösa
              grunder, som när det gäller islamister eller tokiga människor
              med annan religiös inriktning det finns faktiskt tokiga kristna
              också. Det kan vara personer på den extrema politiska högerkanten
              som inte är riktigt kloka, och så finns det de på den extrema
              politiska vänsterkanten.
            </seg>
            <seg n="ef09b08a">
              Ofta förenas dessa galenpannor i att de tycker att de själva
              har tolkningsrätt och att alla vi andra, i stort sett, är landsförrädare.
              Det är deras väg vi ska gå. Man kan lägga till andra: Det finns
              de som tycker att just djurens rätt är viktig. Det finns så kallade
              autonoma rörelser som hotar, spränger eller bränner människor
              som har pälsaffärer, fiskaffärer och vad det nu kan vara. Den
              politiska extremismen och terrorismen är alltså högst närvarande.
              Den finns i Sverige, och den finns utanför Sverige.
            </seg>
            <seg n="e2482eb5">
              Detta ska bekämpas med alla kända lagliga och rättssäkra medel,
              och detta är ett uttryck för någonting som är viktigt. Det är
              ett uttryck för att den svenska demokratin inte bara har en rättighet
              utan också en skyldighet att försvara sig mot angrepp. Det innebär
              att vi i verksamheten med särskild utlänningskontroll har situationer
              där den svenska underrättelseverksamheten den i allt väsentligt
              väl fungerande säkerhetspolisen ofta samarbetar med andra säkerhetstjänster
              och försöker ringa in de personer som gör allt för att skada Sverige
              eller andra västerländska demokratier, till exempel.
            </seg>
            <seg n="5b233b80">
              Detta gäller oavsett bakgrund. Oavsett vilken rapport man läser
              högt ur ser man att det finns olika hot mot vår demokrati, och
              vi förbehåller oss rätten att säga att vissa människor inte är
              önskvärda här. Det är viktigt att dessa personer kan utvisas.
              Vi har dock hittat en balans som säger att personen om den ska
              utvisas till ett land där den riskerar tortyr eller dödsstraff
              blir kvar i Sverige, men med ganska hårda restriktioner så kallad
              kommunarrest.
            </seg>
            <seg n="93d9c497">
              Jag tycker att det, vilket tidigare har uttryckts här, är en
              väldigt väl avvägd lagstiftning. Jag är glad att det är så pass
              många partier som står bakom detta. Det är nödvändigt i vår globaliserade
              värld där vi tyvärr möter alltför mycket galenskap från diverse
              politiska ytterkanter och med religiösa förtecken. Vi kan hedra
              det arbete som bedrivs inte minst av den svenska säkerhetspolisen,
              både förebyggande och aktivt, för att se till att personer inte
              får chans att komma till vårt land och att personer som är i vårt
              land, oavsett om de är svenska medborgare eller inte, snarast
              ska kunna lagföras för sina planer på att störta den svenska demokratin.
            </seg>
          </u>
          <note n="ea6b4150">
            Jag yrkar bifall till förslaget i betänkandet och avslag på reservationerna.
          </note>
          <u who="johan_pehrson_6b4d75" xml:id="i-58f8696f2f31c692-0" n="e3cfe6e5" prev="i-9d274c073aa63122-0">
            <seg n="7d9f2802">
              (Applåder)
            </seg>
          </u>
          <note n="7c674d73">
            Överläggningen var härmed avslutad.
          </note>
          <note n="6cac439f">
            10 § Kommissionens arbetsprogram för 2013
          </note>
          <note n="9e7b6acd">
            Föredrogs
          </note>
          <note type="speaker" n="b90cf6b9">
            Anf. 24 BODIL CEBALLOS (MP):
          </note>
          <u who="bodil_ceballos_9366f3" xml:id="i-964013e89009a0f5-0" n="951b9a51">
            <seg n="6a066f5e">
              Herr talman! Vi har lämnat in en reservation eftersom vi inte
              till fullo delar utskottets entusiasm i ett antal frågor, bland
              annat Helsingforssprogrammets genomförande. Vi ser snarare med
              en stor oro på genomförandet av programmets olika inriktningar
              som innebär att vi går mot alltmer övervakning av individer och
              en allt tuffare politik mot flyktingar.
            </seg>
            <seg n="40d19593">
              Under hösten besökte jag en flyktingförläggning för vuxna och
              en för ensamkommande barn i Aten. Den för vuxna var en av Greklands
              modernaste och bästa, och det var ändå det värsta jag någonsin
              har sett när jag har besökt flyktingförläggningar, och jag har
              besökt en hel del, kan jag säga. Det var som ett fängelse inom
              taggtråd. Människor fick vara ute bara vissa tider på dygnet.
              Man bodde i baracker. Även om det var omgärdat av murar och taggtråd
              hade man inte tillåtelse att gå utanför de baracker som låg innanför
              murarna.
            </seg>
            <seg n="1dd56d16">
              Den andra var i princip ett omgjort fängelse, och det var där
              de ensamkommande barnen befann sig. De sov bakom galler i någon
              form av gemensamma sovsalar. De fick röra sig utanför gallren,
              i de gemensamma utrymmena, dagtid men inte under natten; då var
              det låst. De hade en rastgård. Den var en liten bur som man kunde
              gå ut i till allmän beskådan från andra människor runt omkring.
              Jag har aldrig sett någonting värre.
            </seg>
            <seg n="cb4735c1">
              Att Sverige i det läget i EU försöker driva på för en humanare
              asylpolitik är som en droppe i ett stort hav. Helsingforssprogrammet
              gör denna ovärdiga behandling av människor legitim, och det motsätter
              vi oss. Vi motsatte oss Helsingforssprogrammet då det tillkom,
              och vår uppfattning om programmet har inte ändrats.
            </seg>
            <seg n="44f0d239">
              Miljöpartiets vision är en värld där ingen behöver fly men där
              alla får flytta. Migranter har alltid bidragit till att skapa
              kulturer och samhällen, och de kommer att göra det även i fortsättningen.
              Den påtvingade migrationen, som vid krig, förföljelse, hunger,
              naturkatastrofer, leder dock till stort lidande, och vi måste
              därför bekämpa grundorsakerna till att människor tvingas lämna
              sina samhällen i stället för att bygga murar mot omvärlden.
            </seg>
            <seg n="31224a3a">
              Inte minst behöver åtgärderna för att förebygga klimatpåverkande
              utsläpp och konsekvenser av klimatpåverkan utvecklas mer, och
              de resurser som behövs måste ges för att åtgärderna ska kunna
              ge resultat. Vi menar att EU ska lägga mer energi på att förebygga
              konflikter och återskapa fredliga villkor i hela världen. Särskilt
              angeläget är det nu då EU fått Nobels fredspris det förpliktigar.
            </seg>
            <seg n="14ccfcbe">
              Men Helsingforssprogrammet handlar inte bara om att stänga gränser.
              Det handlar också om gemensamma databaser med allehanda uppgifter.
              Det handlar om trafikdatalagring. Det handlar om att uppgifter
              som samlas in i Sverige kan delas med andra länder, inte bara
              EU-länderna, vars rättssystem fungerar väldigt olika. Vi ser stora
              risker att den personliga integriteten sätts och kommer att fortsätta
              att sättas på undantag i det nya Europa.
            </seg>
            <seg n="16e9439b">
              I ett rättssamhälle bör noggranna avvägningar göras med hänsyn
              till ändamålet och ingripandet i integriteten samt proportionen
              mellan nyttan av ingripandet och den personliga integriteten.
              Det finns inget register som aldrig har läckt uppgifter till otillbörliga
              personer, som sedan missbrukat dessa. Detta bör man ha i åtanke
              då Sverige för sin talan i dessa frågor i EU. Den personliga integriteten
              får inte sättas på spel utan måste respekteras enligt Europakonventionen
              om de mänskliga rättigheterna, särskilt artikel 8 som stadgar
              skyddet för privatlivet.
            </seg>
            <seg n="a2de8fd7">
              Herr talman! Miljöpartiet delar inte heller till fullo utskottets
              uppfattning om de säkerhetspolitiska aspekterna när det gäller
              den framtida importen av olja och gas till unionen. Vi vill gå
              tillbaka till det som är färdplanen för ett resurseffektivt Europa,
              och det även om färdplanen är ett viktigt och i flera avseenden
              lovvärt initiativ.
            </seg>
            <seg n="16cd411e">
              Men om vi ska hålla oss inom säkra levnadsvillkor för mänskligheten
              inom de gränser naturen själv sätter för oss måste vi minska miljöbelastningen.
              Vi måste också fördela resurserna globalt sett mer rättvist. Det
              innebär att EU måste minska sin användning av naturresurser i
              absoluta termer. Det räcker inte med en effektivisering om effektiviseringsvinsterna
              samtidigt äts upp av ökad tillväxt. Resurseffektivitet är en viktig
              parameter, men huvudindikatorn bör ta sikte på resursanvändningen
              i absoluta termer.
            </seg>
            <seg n="e05ce698">
              Färdplanen tar upp ett antal milstolpar men kvantifierar dem
              inte mer än i svepande ordalag. Vi menar att om de tas på allvar
              kommer det att innebära en genomgripande och mycket välbehövlig
              förändring av EU:s nuvarande ohållbara resursanvändning. När milstolparna
              inte är kvantifierade blir det svårt att avgöra hur ambitiösa
              målsättningarna egentligen är. Det är också svårt att följa eventuella
              framsteg mot målen.
            </seg>
            <seg n="398438f3">
              Indikatorerna kan förstås visa om utvecklingen går åt rätt håll,
              men inte om den går tillräckligt snabbt. Det blir därför svårt
              att avgöra om medlemsstaterna gör tillräckligt för att leva upp
              till färdplanens intentioner.
            </seg>
            <seg n="3c91b1be">
              Vi menar att frivilliga åtgärder behöver kompletteras med bindande
              åtgärder på EU-nivå när åtgärder på lägre nivå inte är tillräckliga.
              Till exempel skulle en beskattning av naturresurser underlättas
              av ett gemensamt naturresursskattedirektiv med gemensamma minimiskatter.
              På så sätt minskar risken att länder spelas ut mot varandra och
              av konkurrensskäl avstår från skattereformer som skulle gynna
              omställningen till en resurssnål ekonomi.
            </seg>
            <seg n="4b50b18e">
              Planeten sätter gränser för oss, och vi vet relativt väl vilka
              effekter vårt resursslöseri får för oss. Miljöpartiet menar att
              åtgärder måste påskyndas och att mätmetoderna för att mäta resursanvändningen
              ska förfinas.
            </seg>
            <seg n="f9e51af1">
              Herr talman! I dag kan man inte undgå att något nämna den ekonomiska
              kris som Europa genomlever. Den får för människor i Europa en
              stor mängd konsekvenser. För klimatet, kan man säga, har den varit
              bra eftersom människor i större utsträckning tänker över alla
              sina utgifter och konsumerar mindre, inte bara bensin och diesel.
              Å andra sidan leder den minskade traditionella konsumtionen till
              en sämre ekonomi i andra led, ökad arbetslöshet och inte minst
              ökad social oro. Det är tufft att leva och bo i södra Europa i
              dag.
            </seg>
            <seg n="6351bb5f">
              Finanskrisen slog till redan före förra EU-valrörelsen. Vi gröna
              i Europa gick gemensamt till val under slogan Green New Deal.
              Med det menar vi en ekonomi som tar sin grund i människor och
              social rättvisa men utan att sätta mer press på planeten än vad
              den tål.
            </seg>
            <seg n="207ee82d">
              Vi ser i finanskrisen det moment då det är dags att ställa om
              från en produktion och konsumtion som tär på vår gemensamma framtid
              till en som minskar vår klimat- och miljöpåverkan och samtidigt
              skapar många nya jobb. Vi behöver i Europa en väl utbyggd spårbunden
              trafik. Vi behöver i Europa ren energi i stället för fossilberoende.
              Vi kan och bör satsa i Europa på nya jobb med grön omställning
              av samhället som både mål och medel att minska våra utsläpp och
              ge människor en bättre vardag.
            </seg>
          </u>
          <note type="speaker" n="a5c0a742">
            Anf. 25 JOHNNY SKALIN (SD):
          </note>
          <u who="johnny_skalin_8b916b" xml:id="i-1b326a407d340306-0" n="dc9d4701">
            <seg n="f91698f6">
              Herr talman! Så fort jag eller någon annan företrädare för mitt
              parti för EU på tal brukar invektiven och de omedvetna eller medvetna
              missförstånden fullkomligt hagla i kammaren. Jag tänker därför
              inleda mitt anförande med att berätta att varken jag eller SD
              som parti vill lämna allt vad samarbete heter. Vi är inte heller
              mot allt som har skett i EU eller dess föregångare. Tvärtemot
              anser vi att EU:s föregångare, kol- och stålunionen, bidragit
              till fred och stabilitet i Europa.
            </seg>
            <seg n="4d583888">
              Vi anser också att det ibland, när alla är överens, kan vara
              en fördel att tala med en röst. Och tvärtemot vad som ofta sägs
              är vad vi anser hyllar vi självklart även den inre marknaden av
              varor och tjänster. Man kan alltså kort sagt säga att vår uppfattning
              är att ett EU byggt på ett rent samarbete och samförstånd är eftersträvansvärt
              och värdefullt.
            </seg>
            <seg n="4888e14e">
              Dess värre är dagens EU mycket långt ifrån denna beskrivning.
              EU handlar i dag i huvudsak inte längre om ett fredsprojekt för
              samarbete och inremarknadsfrågor. I stället handlar det från EU:s
              sida numera nästan enbart om att lösa alla problem som den så
              kallade integrationsprocessen mot ett federalt Europa har medfört.
              Och lösningen heter inte mer makt åt de nationella parlamenten
              utan tvärtemot än mer integration och maktöverföring från medlemsstaterna
              till Bryssel. En stor del av dessa ytterligare steg mot ett federalt
              Europa har riksdagen och EU-nämnden, i regel efter smärre justeringar,
              också godkänt.
            </seg>
            <seg n="efcfe87a">
              Under det år som har varit har inte minst en gemensam ekonomisk
              styrning och samordning, en gemensam arbetsmarknadspolitik, en
              gemensam banktillsynsmekanism såväl som fröet till en gemensam
              skattepolitik diskuterats eller behandlats.
            </seg>
            <seg n="7a3a927e">
              Inledningsvis finns förvisso alltid skeptiska inslag från riksdagen.
              Det gäller i stort sett alla EU-förslag. Men i slutändan hamnar
              vi mer eller mindre ändå vid det som kommissionen vill nå. Det
              vet vi alla som sitter i den här kammaren.
            </seg>
            <seg n="de7d8e9e">
              Faktum är att under min tid i riksdagen och i EU-nämnden har
              endast ett stort EU-förslag behandlats med fullvärdig respekt
              för den svenska demokratin, nämligen frågan om en europeisk transaktionsskatt.
              Endast i denna fråga har alltså regeringen med stöd av riksdagen
              haft kraft att avfärda ett svenskt deltagande i själva implementeringen
              av de nya politiska strukturer som EU eller delar av EU har efterfrågat.
            </seg>
            <seg n="bd5792c2">
              Det intressanta i detta avseende är att avfärdandet av ett svenskt
              deltagande gjordes med anledning av att Sverige inte har något
              intresse i transaktionsskatten. I alla andra pakter har det hetat
              att Sverige måste vara med och påverka, till och med i de strukturer
              som enkom berör EMU-länderna, trots folkomröstningens nej till
              EMU.
            </seg>
            <seg n="c427a5cb">
              Kristdemokraternas eller för övrigt eventuellt andra politiska
              partier och deras företrädares eventuella kritik mot den alltmer
              accelererande takten mot ett federalt Europa kan mot den bakgrunden
              rimligen endast avfärdas som en tom och totalt värdelös retorik,
              för det som avgör politiken är knappast vad som sägs utan vad
              som faktiskt görs.
            </seg>
            <seg n="8917754e">
              Det är den verklighet som politikerna skapar som verkligen betyder
              något för de enskilda väljarna. I den kontexten kan vi konstatera
              att vi har en regering och en riksdag som säger sig respektera
              väljarna men som likväl ser till att ansluta Sverige till Europakter.
            </seg>
            <seg n="3ce211e4">
              Vi har en regering och en riksdag som också säger sig värna demokratin
              men som vid varje ministerrådsmöte konsekvent ändå underlåter
              att kräva ett svenskt undantag för EMU. Vi har också en regering
              och en riksdag som utan att först fråga folket om lov konsekvent
              avsäger sig inflytandet över stora, övergripande, nationella och
              inte minst viktiga politiska områden. Det är, menar jag, ageranden
              som står i direkt strid med den demokratisyn som jag företräder
              och som bygger på att all makt i Sverige ska utgå från folket.
            </seg>
            <seg n="792a32a6">
              Hade EU, herr talman, delat min demokratisyn hade jag inte haft
              några invändningar mot det svenska EU-medlemskapet. Men eftersom
              det nu inte gör det och eftersom EU inte längre handlar om att
              samarbeta i stora och gränsöverskridande frågor byggt på samsyn
              kommer jag att ägna hela min politiska framtid åt att kämpa för
              att ändra på detta faktum. Jag kräver därför, och kommer för all
              framtid alltid att kräva, att om Sverige ska kvarstå som medlem
              i Europeiska unionen ska medlemskapet bygga på respekt för riksdagens
              rätt att hävda sin nationella suveränitet.
            </seg>
            <seg n="dce1d608">
              Om riksdagen invänder mot en EU-pretention ska EU inte kunna
              överpröva riksdagens vilja. Om riksdagen skulle vilja backa ur
              redan genomförda EU-pakter ska EU inte heller kunna förhindra
              detta. Men jag kräver också att inte bara jag utan hela det svenska
              folket ska få säga sitt gällande vem eller vilka som ska företräda
              dem i den politiska beslutsgången.
            </seg>
            <seg n="524d44e5">
              Inför en eventuell framtida folkomröstning vill jag redan nu
              påpeka att förra årets alla långtgående maktöverföringar bara
              är början på det EU som för närvarande håller på att byggas upp.
            </seg>
            <seg n="880b720b">
              I EU-kommissionens arbetsprogram för 2013 framgår det inte bara
              att man från EU:s sida tänker bygga på den ekonomiska och monetära
              unionen genom att föreslå ytterligare överstatlig lagstiftning,
              utan att man under året också avser att fortsätta arbetet med
              att låta svenska skattepengar finansiera bredbandsuppbyggnad i
              Europa, fortsätta vägen mot en gemensam arbetsmarknadspolitik,
              fortsätta försvaga de nationella parlamentens utrikespolitik och
              inte minst driva igenom en EU-budget som påtagligt ökar Sveriges
              avgift för att delta i federaliseringen och avdemokratiseringen
              av Europa.
            </seg>
            <seg n="1490b101">
              Med en sådan inslagen väg för ett minskat nationellt självbestämmande
              och en allt större konfiskering av svenska skattemedel kan jag
              förstå att regeringen inte vågar utlysa en folkomröstning om fortsatt
              medlemskap i Europeiska unionen i dess nuvarande tappning.
            </seg>
            <seg n="7c72ce92">
              Men, herr talman, det kan likväl givetvis inte anses vara ett
              hållbart argument för varför så ändå inte ska ske. Det svenska
              EU-medlemskapet är långt ifrån detsamma som det EU-medlemskap
              man gick till val på och som man lovade väljarna inför valet i
              folkomröstningen 1994.
            </seg>
            <seg n="f4d8c55f">
              I min värld, herr talman, utgår makten från folket. Då måste
              rimligen också folket i direkt mening avgöra när eller om makt
              ska tas ifrån dem.
            </seg>
            <seg n="5947c235">
              Jag vill vara tydlig med att jag verkligen tror på ett samarbete
              och på en inre marknad i Europa. Men jag tror varken på en illegitim
              och fortsatt maktöverföring till Bryssel eller på en fortsatt
              nonchalans från riksdagens sida gentemot dess uppdragsgivare.
            </seg>
          </u>
          <note n="34b87352">
            Jag yrkar därför bifall till Sverigedemokraternas reservation
            i betänkandet.
          </note>
          <note n="b4287b90">
            I detta anförande instämde Julia Kronlid (SD).
          </note>
          <note type="speaker" n="813df5b1">
            Anf. 26 HANS LINDE (V):
          </note>
          <u who="hans_linde_abeaba" xml:id="i-1104131ec2a54dea-0" n="219372ee">
            <seg n="606caf61">
              Herr talman! Den ekonomiska och sociala krisen i EU:s medlemsstater
              fördjupas alltmer. I land efter land ser vi hur arbetslösheten
              nu exploderar, hur klyftorna snabbt ökar, hur välfärden och löntagarnas
              trygghetssystem snabbt monteras ned. Vi talar ofta om denna kris
              i denna kammare, och vi talar om den i termer av siffror och statistik,
              men där bakom finns människor, miljoner människor i Europa som
              just nu får sina liv sönderslagna.
            </seg>
            <seg n="96de748e">
              Där finns den 77-åriga grekiska apotekaren som sköt sig själv
              till döds framför parlamentet i Aten och som lämnade ett meddelande
              om att han vägrade att fortsätta leta efter mat i soporna.
            </seg>
            <seg n="009f4e70">
              Där finns de spanska barnfamiljerna som just nu inte har råd
              att betala sin elräkning och värma upp sina bostäder, trots att
              temperaturen beräknas krypa ned mot noll i Madrid i natt. I dag
              räknar man med att vart tionde hushåll i Spanien inte längre har
              råd att värma upp sin egen bostad.
            </seg>
            <seg n="d4d08576">
              Där finns också barnen i de västsahariska flyktinglägren som
              jag träffade för ett par veckor sedan när jag besökte Algeriet.
              De får inte längre frukost i skolan därför att EU-länder nu snabbt
              minskar sitt bistånd till flyktingarna. För många barn i de västsahariska
              flyktinglägren, långt bortom EU:s toppmöten, innebär det att undernäring
              och bristsjukdomar kommer att öka.
            </seg>
            <seg n="3d5dde9c">
              EU:s svar på krisen har hittills varit att skära ned i välfärden,
              privatisera offentlig verksamhet och slå sönder fackliga rättigheter.
              Vanliga löntagare ska betala priset för en kris som har skapats
              genom oansvarig spekulation, som har skapats genom att näringslivet
              och Europas överklass i många EU-länder satt skattefusk och kapitalflykt
              i system och som har skapats genom ett EMU-samarbete som har fråntagit
              medlemsstaterna många av de centrala verktyg som en nationalstat
              behöver för att kunna hantera ekonomiska kriser.
            </seg>
            <seg n="b1893b22">
              Det finns de i den svenska debatten, även här i kammaren, som
              kallar massuppsägningar, sänkta minimilöner och höjda pensionsåldrar
              för solidaritet. Men på gatorna i Aten och Lissabon är entusiasmen
              över denna så kallade EU-solidaritet begränsad, om jag ska uttrycka
              mig diplomatiskt. Verklig solidaritet, i ordets rätta bemärkelse,
              vore att låta Europas banker bära kostnaderna för den spekulation
              man är ansvarig för. Det skulle vara att reglera finansmarknaderna
              och låta de länder som så önskar lämna eurosamarbetet.
            </seg>
            <seg n="6cc59b26">
              I sammanhanget vore det på sin plats att ja-sidans partier i
              denna kammare gemensamt tackar svenska folket för att det var
              så klokt och röstade nej till EMU.
            </seg>
            <seg n="87ec31f3">
              Herr talman! När man läser kommissionens arbetsprogram för 2013
              är det inte utan att man tänker på de tre aporna som inte vill
              höra, inte vill se och inte villa tala. Man vill inte se EMU-samarbetets
              konsekvenser och uppenbara brister, man vill inte lyssna till
              den folkliga frustration som växer runt om i EU och man vill inte
              tala om de åtgärder som uppenbarligen måste vidtas för att hantera
              den ekonomiska krisen i EU. I Bryssels ögon är svaret på krisen
              mer överstatlighet, mer makt till EU och minskad makt och minskat
              inflytande över sin egen vardag för EU:s medborgare.
            </seg>
            <seg n="e5db88fa">
              Herr talman! Hade EU:s ledning och ledningarna runt om i EU:s
              länder lyssnat på EU:s invånare är det min övertygelse att vi
              hade diskuterat ett helt annat arbetsprogram än det som i dag
              ligger på riksdagens bord. Det är ju knappast så att förslagen
              om bankunion eller sexpack är sprungna ur några folkliga krav
              i unionen.
            </seg>
            <seg n="a32ff264">
              Demonstrationer med krav på att blåkopian om EMU:s framtid ska
              följas upp eller till stöd för den europeiska terminen är lätta
              att räkna. När fick någon i denna kammare senast ett mejl från
              en upprörd väljare som frågade: När ska ni egentligen sjösätta
              Horisont 2020?
            </seg>
            <seg n="691577d7">
              Det är hög tid att EU:s ledare börjar lyssna på sina länders
              befolkning också i EU-frågan. Det är i det sammanhanget positivt
              att Storbritanniens premiärminister David Cameron öppnat för att
              britterna ska folkomrösta om Storbritanniens relationer till EU.
            </seg>
            <seg n="950f9f62">
              Vänsterpartiet hörde till nej-sidan i folkomröstningen om EU-medlemskapet
              1994. Det är fortfarande vår övertygelse att det hade gynnat vårt
              land om Sverige röstat nej i den folkomröstningen och inte gått
              med i EU. Men så länge vi är medlemmar i EU arbetar vi konstruktivt
              i riksdagen och EU-parlamentet för att utveckla EU i en mer demokratisk
              och solidarisk riktning. Vi tycker därför att Sverige bör följa
              Storbritanniens exempel och inleda en process för att omförhandla
              vårt EU-medlemskap.
            </seg>
            <seg n="1bfa8afa">
              Vänsterpartiet ser fyra helt avgörande frågor där vi önskar att
              den svenska regeringen omförhandlar vårt medlemskap i EU.
            </seg>
            <seg n="e6f14262">
              För det första måste EU-fördraget få ett socialt protokoll som
              stoppar låglönekonkurrens och allt sämre villkor för dem som arbetar
              i Sverige och kommer från andra EU-länder. Vi ser redan nu i de
              svenska skogarna, på de svenska vägarna och på byggarbetsplatser
              i hela vårt land konsekvenserna av att företag från andra EU-länder
              har fått grönt ljus att på den svenska arbetsmarknaden konkurrera
              om anbud med lägre löner och sämre villkor.
            </seg>
            <seg n="47ab6985">
              Vänsterpartiet värnar ett öppet Sverige, men ska vi långsiktigt
              kunna värna vårt lands öppenhet måste svenska kollektivavtal gälla
              för alla på den svenska arbetsmarknaden oavsett var i världen
              man kommer från och vilket medborgarskap man har. EU kan inte
              tillåtas att fortsätta försämra den svenska arbetsrätten.
            </seg>
            <seg n="8d40d8f2">
              För det andra måste Sverige få ett juridiskt bindande undantag
              från hela EMU och europrojektet. Vi ska inte göras till en del
              av EU:s gemensamma ekonomiska politik. Den svenska folkomröstningens
              tydliga signal om att svenska folket inte vill gå med i EMU måste
              respekteras.
            </seg>
            <seg n="ea1fed4a">
              Jag hade önskat att man från ja-sidans partier hade respekterat
              folkomröstningen om EMU på samma sätt som vi som hörde till nej-sidan
              1994 i dag respekterar utslaget i den folkomröstningen.
            </seg>
            <seg n="1cb47bee">
              För det tredje, herr talman, måste Sverige få rätten att ställa
              hårdare miljökrav och folkhälsokrav än vad som sker inom EU. Vi
              måste ha rätt att kunna gå före. Vi kan inte längre tillåta och
              acceptera att EU förhindrar Sverige att gå före på miljö- och
              klimatområdet. Hänsyn till miljö och folkhälsa är för Vänsterpartiet
              mycket viktigare än företagens fria marknad.
            </seg>
            <seg n="418eb0a5">
              För det fjärde vill vi att Sverige lämnar EU:s jordbrukspolitik
              och att en nationell politik på området i stället inrättas. Det
              skulle öppna för en betydande sänkning av vår avgift till EU och
              ge oss en möjlighet att använda våra skattemedel till att bekämpa
              den kris och arbetslöshet som vi så ofta talar om och värna den
              svenska välfärden i stället för att pumpa in pengar i EU:s alltmer
              havererade gemensamma jordbrukspolitik.
            </seg>
            <seg n="39b72f04">
              Herr talman! Vänsterpartiet har på en rad andra punkter invändningar
              mot kommissionens arbetsprogram, som jag inte kommer att utveckla
              i detta anförande. De finns mer utförligt beskrivna i vår motivreservation.
              Jag yrkar bifall till reservation 3.
            </seg>
          </u>
          <note type="speaker" n="c10486bc">
            Anf. 27 TOMMY WAIDELICH (S):
          </note>
          <u who="tommy_waidelich_3ddf03" xml:id="i-52a975aa1b6cfa06-0" n="1c8fecf5">
            <seg n="ca01dc72">
              Herr talman! Det betänkande som vi debatterar handlar om kommissionens
              arbetsprogram för 2013. I programmet ges tillväxt- och konkurrenskraftsfrågorna
              stort utrymme, vilket vi socialdemokrater tycker är bra. Fokus
              har så här långt ensidigt varit på bekämpningen av krisen i euroområdet,
              men nu har man insett att det inte räcker med återhållsamhet och
              sanering av offentliga finanser. Det är viktigt, men det behövs
              också åtgärder som främjar tillväxt och stärker Europas konkurrenskraft
              i den globala ekonomin.
            </seg>
            <seg n="f09f153b">
              Vi hörde Hans Linde berätta om de sociala konsekvenser som den
              ekonomiska krisen har gett i Europa. En hel ungdomsgeneration
              håller på att slås ut. Det är en generation som riskerar att få
              det sämre än sina föräldrar. Det är något som vi brukar tala om
              men som aldrig har inträffat. Detta riskerar att bli verklighet
              i Europa.
            </seg>
            <seg n="7a023bd0">
              Insikten om att EU och Europa behöver mer än en ensidig åtstramning
              borde ha kommit tidigare. EU har hanterat eurokrisen valhänt och
              borde ha sett tidigare att den var i antågande.
            </seg>
            <seg n="d72a1b2f">
              Det är snart tre år sedan skuldkrisen började i Grekland. Situationen
              i Grekland och i andra krisande länder har behandlats på otaliga
              toppmöten, men vi är fortfarande inte ute ur krisen.
            </seg>
            <seg n="adde309c">
              Fokus har varit att rädda banker, inte att reda ut skuldkrisen.
              Annars hade man gjort helt annorlunda. Då hade också långivarna
              fått vara med och ta ansvar. Det är inte bara de som har tagit
              lånen som har slarvat. Också de som har gett lånen utan riktig
              kreditbedömning har slarvat med sitt ansvar.
            </seg>
            <seg n="d212d644">
              Vi har haft generösa stödprogram från Europeiska centralbanken.
              Drygt 1 000 miljarder euro har frikostigt lånats ut till krisande
              banker. Men ännu kan vi inte ropa faran över.
            </seg>
            <seg n="b3c0aad3">
              Visserligen har de offentliga finanserna stabiliserats i krisländerna.
              Deras kostnadsläge börjar bli konkurrenskraftigt igen, men vi
              har fortfarande oro i banksektorn. För några dagar sedan såg vi
              hur den tredje största banken i Italien skakade när det upptäcktes
              att banken spekulerat bort stora summor utan att någon reagerat.
            </seg>
            <seg n="84e61b87">
              Vad döljer sig i balansräkningen hos de stora bankerna i Europa,
              till exempel i de franska och tyska bankerna som har stått för
              de största lånen till de krisande länderna? Det vet vi inte, eftersom
              det finns en tystnadskultur. Man sopar hellre problemen under
              mattan och hoppas på bättre tider. Det är en del av problemet.
              Det är en av orsakerna till att EU i flera länder inte har kunnat
              lösa krisen som orsakats av den frikostiga utlåningen från banker
              utan kreditprövning.
            </seg>
            <seg n="6bf707fd">
              Det behövs mer transparens i banksektorn. Det behövs mer tillsyn
              och övervakning, och det behövs skärpta regler för den finansiella
              sektorn, alltifrån skärpta kapitaltäckningskrav till konditionalitet
              villkor för när man går in och stöder krisande banker med statsstöd.
              Det är krav som vi socialdemokrater förde fram redan i början
              av krisen. Det är krav som de borgerliga regeringarna i EU borde
              ha tagit till sig mycket tidigare.
            </seg>
            <seg n="219072b3">
              Men det behövs inte bara transparens inom den finansiella marknaden.
              Det program som vi pratar om i dag handlar om många fler samarbetsområden.
              Öppenhet måste vara en vägledande princip inom EU:s alla samarbetsområden.
              Det är också något som utskottet i enighet framhåller i utlåtandet.
              Utskottet understryker särskilt betydelsen av att EU främjar yttrande-
              och mediefrihet såväl inom EU som globalt.
            </seg>
            <seg n="24f62d42">
              Vi socialdemokrater välkomnar att kommissionen i det här programmet
              presenterar ett nytt ramverk för en mer koldioxidsnål ekonomi
              för perioden efter 2020. Vi välkomnar också att kommissionen påtalar
              vikten av bindande utsläppsmål. Den gröna omställningen är bra
              för miljön, men den är också en del av lösningen på Europas ekonomiska
              problem. En grön omställning kan skapa många nya jobb genom att
              Europa går före när det gäller teknikutveckling.
            </seg>
            <seg n="1c1e4f7e">
              Herr talman! EU har den senaste tiden dominerats av krisen i
              euroområdet. Det återspeglas också i programmet. Den krisen har
              förvärrats av ett valhänt agerande av EU:s alla regeringar. Sveriges
              regering har också ett ansvar för det som skett. Vi är en del
              av EU. Vår regering har suttit med vid sammanträdesbordet när
              situationen i Grekland och andra krisande länder har behandlats.
              Det går aldrig att komma ifrån.
            </seg>
            <seg n="a2dcb14c">
              Krisen har inte heller underlättats av att euroområdets regelverk
              visade sig inte hålla i praktisk prövning. Den så kallade stabilitetspakten
              räckte inte till. Krisen beror inte på euron i sig. Enskilda regeringar,
              som till exempel Spaniens, bär visserligen ett ansvar för att
              man inte parerade den effekt som kraftigt sänkta räntor gav i
              samband med eurointrädet en form av ekonomisk dopning. Men den
              grundläggande orsaken till den kris vi genomlider är finanskrisen
              som startade 2008 och som drevs fram av oreglerade finansiella
              marknader, ohemula avkastningskrav och extremt risktagande. Det
              borde Hans Linde ha lyft fram i sin kritik. Det handlar inte bara
              om ett regelverk; det handlar om att det internationella kapitalet
              har getts alltför fria tyglar.
            </seg>
            <seg n="12ff01b7">
              Det är en lärdom vi ska dra snarare än att peka finger åt de
              länder som har drabbats av finanskrisens andra våg. Vi hade kunnat
              vara i samma sits som de om någon av våra egna storbanker hade
              dragits in. Det var nära, som när Lettland krisade för några år
              sedan. Glöm inte att krisländer som Irland och Spanien hade starkare
              statsfinanser än Sverige när finanskrisen stack hål på deras bostadsbubblor
              och tvingade dem att gå ut till försvar för sina krisande banker.
            </seg>
            <seg n="320f5187">
              Faran är inte över för vår del. Våra hushåll är hårt skuldsatta,
              inte minst av belåning till bostäder. Det är en belåning som de
              svenska bankerna tillhandahåller genom upplåning utomlands. Vi
              har därför ett intresse av att lösa eurokrisen och se till att
              våra största handelspartner kommer på fötter igen och att deras
              banker saneras så att vi inte får fler negativa spridningseffekter
              till vår egen ekonomi. Då krävs mer transparens, tillsyn, övervakning
              och skärpta krav på bankerna. Det borde bli kommissionens såväl
              som regeringens prioriteringar inför det kommande arbetsåret i
              EU vid sidan av tillväxtfrämjande åtgärder för fler jobb och bättre
              välfärd.
            </seg>
          </u>
          <note n="2d654011">
            Med de orden yrkar jag bifall till utskottets förslag i utlåtandet.
          </note>
          <note type="speaker" n="d0fa2774">
            Anf. 28 GUSTAV BLIX (M):
          </note>
          <u who="gustav_blix_23de59" xml:id="i-2b36a55bac75d657-0" n="1430fe43">
            <seg n="e3be391c">
              Herr talman! Vi ska i dag debattera utrikesutskottets utlåtande
              över EU-kommissionens arbetsprogram för 2013.
            </seg>
            <seg n="9543fb79">
              Det är en årligt återkommande debatt. Vi stod här för ganska
              exakt ett år sedan i en likartad debatt. Det är ett av flera exempel
              på hur denna riksdag har blivit allt bättre på att göra en seriös
              och ordentlig granskning och ha en seriös och ordentlig debatt
              om EU och EU-frågor. Det är viktigt att understryka hur bra vi
              är på det i Sverige.
            </seg>
            <seg n="f03bd9f5">
              Det är också viktigt att understryka att det i utlåtandet finns
              en bred enighet om huvuddragen i de aktuella EU-frågorna. Vi har
              ett par motivreservationer, men i många viktiga EU-frågor är vi
              överens i denna riksdag. De gemensamma svenska intressena och
              värderingarna ska värnas, och vi ska tillsammans försöka vinna
              anhängare även i andra länder så att vi får ett EU som går åt
              rätt håll.
            </seg>
            <seg n="c0b5459b">
              Herr talman! År 2013 ser fortsatt ut att bli ett tufft år för
              europeisk ekonomi. Men rätt hanterade kan kriser innebära stora
              möjligheter till förbättringar. Kriser kan också utgöra grogrund
              för farliga förenklingar och politisk populism av värsta sort
              i värsta fall även för politisk extremism och våld. Något av det
              farligaste som lätt sker i orostider är att länder sluter sig,
              att man försöker hålla omvärlden och verkligheten ute och i sin
              iver att skydda sig skapar nya och värre problem både för sig
              själv och för andra. Därför är det välkommet att vi i utrikesutskottet
              redan inledningsvis i bred enighet betonar vikten av att värna
              öppenheten. Lösningen på Europas kris kan inte vara att stänga
              omvärlden ute, utan att vi vågar öppna upp ännu mer. EU ska vara
              engagerat i sin omvärld i ännu större utsträckning. Handel, student-
              och forskarutbyten, migration, utvecklingssamarbete och investeringar
              är viktiga exempel på detta.
            </seg>
            <seg n="ba6547bd">
              EU måste också fortsatt vara öppet för nya medlemmar och fördjupat
              samarbete med grannarna i såväl syd som öst och väst. Vi får därför
              inte glömma att vi nu under pågående kris tar positiva steg som
              att vi snart kan välkomna Kroatien som ny medlem. Till följd av
              de senaste årens omvälvningar har EU nu möjlighet till fördjupade
              kontakter med grannländerna i Nordafrika och Mellanöstern. Även
              om utvecklingen där på sina håll går i fel riktning på ett allvarligt
              sätt måste vi uthålligt göra vad vi kan för att hjälpa dessa länder
              till demokrati och rättsstat och det välstånd som marknadsekonomiska
              reformer och tillgång till den europeiska marknaden skulle kunna
              medföra.
            </seg>
            <seg n="b5374ece">
              Herr talman! Det finns som sagt en bred svensk enighet om värdet
              av öppenhet och frihandel samt om transparens, demokrati, lokalt
              självbestämmande och värnandet av marknadsekonomin.
            </seg>
            <seg n="9977aff0">
              Jag vill rikta ett tack till övriga partier för att vi har en
              konstruktiv och stundtals intensiv debatt. Det stärker demokratin,
              och det stärker Sverige. Det gör våra argument vassare och bättre
              när vi ska försöka övertyga andra. Därför är det viktigt att vi
              slutar måla ut relevant EU-debatt som ett utslag av EU-skepsis.
              Kritik och ifrågasättande är inte bara naturligt utan också välkommet
              och viktigt. Vänner är ofta de bästa och viktigaste kritikerna.
            </seg>
            <seg n="a9835387">
              Flera nationella parlament borde engagera sig. Goda exempel från
              Sverige och andra länder borde spridas till andra. Det är en av
              de fem principer som David Cameron tog upp i sitt anförande förra
              veckan om hur han ser på britternas framtida förhållande till
              EU.
            </seg>
            <seg n="f0ec8931">
              Det är viktigt och välkommet att den debatten kommer, men vi
              får också vara försiktiga, så att vi inte i ivern att debattera
              EU:s institutioner backar från att lägga energi på att debattera
              de avgörande reformer som måste ske. Cameron har rätt i sin första
              princip: EU behöver mer av inre marknad. Men den marknaden måste
              också vara fri och konkurrenskraftig. Här finns enorma nationella
              skillnader i Europa, framför allt vad gäller graden av ekonomisk
              frihet.
            </seg>
            <seg n="8de1bd9f">
              EU:s friaste ekonomi finns i Danmark. Danmark kommer i en rankning
              som amerikanska Heritage Foundation gjort på nionde plats, en
              plats före USA. EU:s minst fria ekonomi har Grekland, som kommer
              på 117:e plats, mellan Senegal och Malawi och i år passerat av
              Benin. Om man väger samman länderna kommer EU-27 på 42:a plats,
              efter till exempel Colombia och Uruguay, men strax före Peru.
              Eurogruppens 15 länder kommer först på 47:e plats, strax före
              Costa Rica. Frankrike, med en av Europas största och viktigaste
              ekonomier, kommer på 62:a plats när man bedömer ekonomisk frihet,
              med samma poäng och plats som Rwanda.
            </seg>
            <seg n="caec8493">
              Det här är problem som vi aldrig kan lösa i Bryssel. Men vi kan
              inspirera och lära av varandra. Det kan handla om frågor som äganderätt,
              frihet från korruption, näringsfrihet, frihandel, öppenhet för
              investeringar och så vidare. Om vi alla bara lärde av det bästa
              landet i varje kategori i en sådan här jämförelse och tog efter
              deras regelverk på varje område skulle Europa komma på andra plats.
              Vi skulle vara bland världens friaste ekonomier, och det tror
              jag vore ett väsentligt bidrag till att lösa och möta den kris
              vi nu har och också få ned den höga arbetslöshet som präglar och
              plågar vår kontinent. Här ligger utmaningen, men också möjligheten.
            </seg>
            <seg n="a3800c45">
              Herr talman! Det är dock viktigt att komma ihåg att inte alla
              samhällsproblem kan eller bör lösas av politiska beslut och regleringar.
              Det gäller i Sverige, och det gäller i Europa. Bara för att ett
              och samma problem finns på många håll i Europa innebär det inte
              att vi ska lösa dem i Bryssel. Det måste finnas ett tydligt mervärde
              i att vi löser problemen tillsammans. I dessa frågor är vi hyggligt
              överens i riksdagen, men ofta oense med både kommissionen och
              Europaparlamentet.
            </seg>
            <seg n="18d2189a">
              Ett särskilt problem är att svenska partier ibland har olika
              uppfattning när det kommer till dessa frågor beroende på om de
              sitter i Sveriges riksdag eller i Europaparlamentet. Det gäller
              inte minst den fleråriga budgeten, som nu ska förhandlas och förhoppningsvis
              även beslutas. Här har vi i riksdagen likartade prioriteringar.
              Vi vill ha en restriktiv budget, hålla efter Sveriges avgift,
              reformera och dra ned kraftigt på jordbruksstöd och regionalpolitik
              och till och med avveckla jordbruksstödet om vi kan. I stället
              vill vi försöka satsa på tillväxtfrämjande forskning och infrastruktur.
            </seg>
            <seg n="718ad45d">
              Tyvärr är vi alltför ofta ensamma om detta. Därför är det viktigt
              att vi engagerar oss i diskussioner och debatter på europeisk
              nivå och inte lämnar åt kommissionen och Europaparlamentet att
              ensamma sätta agendan. Här kan rådet vara en tydlig och viktig
              motvikt. Det är därför noterbart att det i kommissionens långsiktiga
              vision, som nu målas upp i arbetsprogrammet, finns flera punkter
              som redan har fått tummen ned av EU:s stats- och regeringschefer.
              Kommissionen visar i sitt arbetsprogram att de anser att lösningen
              på Europas problem är mer Europa.
            </seg>
            <seg n="cefeeec6">
              Men de flesta av de problem Europa har brottats med har skapats
              i ländernas huvudstäder och kan bara lösas i medlemsländernas
              regeringar och parlament. Det kräver verklig förändring i form
              av tuffa, ibland rent av smärtsamma, prioriteringar av utgifter
              och kostnader, men också en tillväxtstrategi som vågar utmana
              privilegier, monopol, byråkrati och överregleringar och som åter
              kan skapa förtroende och framtidstro i ekonomin. Här har Sverige
              mycket att bidra med, och här har vi i Sveriges riksdag mycket
              att debattera och diskutera. Klarar vi detta kan vi komma stärkta
              ur krisen. Men huvudansvaret för att lösa detta måste ligga på
              de nationella parlamenten. Vi kan då gemensamt ta steg som gör
              Europas ekonomi öppnare och friare. I detta ska Sverige vara en
              stark och engagerad röst. Det hoppas jag att vi kan fortsätta
              att debattera här i dag.
            </seg>
          </u>
          <note type="speaker" n="58a27e09">
            Anf. 29 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-964013e89009a0f5-1" n="951b9a51">
            <seg n="a1193c4b">
              Herr talman! Jag börjar med att yrka bifall till reservation
              1, eftersom jag glömde bort det i mitt tidigare inlägg.
            </seg>
            <seg n="d21dc5ad">
              Jag skulle vilja återkomma till något som Tommy Waidelich tog
              upp här tidigare: den spanska ekonomin och hur det gick med den.
              För några år sedan diskuterade vi i EU-nämnden ekonomin under
              den då nya finanskris som kommit. Jag ställde en fråga till Anders
              Borg om den spanska ekonomin. Han menade på att det inte var en
              ekonomi som vi behövde oroa oss för då. Det tog jag naturligtvis
              till mig. Det var bra för min del, eftersom jag har halva familjen
              där nere.
            </seg>
            <seg n="94bc467a">
              Sedan har det gått som det har gått. Men dessförinnan ville alla
              efterlikna den spanska ekonomin. Den hade den högsta tillväxten
              i Europa etcetera. Alla framhöll den spanska ekonomin.
            </seg>
            <seg n="57f1088d">
              Tommy tog även upp att vi har en relativt likartad ekonomi i
              Sverige, med stor utlåning till hushållen. Det var ett av de stora
              problemen i Spanien också.
            </seg>
            <seg n="497e4c8f">
              När man då tittar på vad EU gör för att komma till rätta med
              den ekonomiska krisen handlar det oerhört mycket om åtstramningar.
              Om jag förstått saken rätt är det också en modell som den svenska
              regeringen står bakom; det ska vara mycket åtstramning. Men era
              partikolleger nere i Spanien, som är mycket mer höger än ni och
              som också är i regeringsställning, talar nu mycket mer om stimulanspolitik.
            </seg>
            <seg n="f04453ce">
              Vad ser du som den framtida möjligheten för Europa, Gustav mer
              av åtstramning eller mer av stimulans? Jag ställer frågan med
              tanke på de sociala effekter som åtstramningspolitiken har lett
              till i många av länderna.
            </seg>
          </u>
          <note type="speaker" n="c96b8c87">
            Anf. 30 GUSTAV BLIX (M) replik:
          </note>
          <u who="gustav_blix_23de59" xml:id="i-2b36a55bac75d657-1" n="1430fe43">
            <seg n="c1f6959c">
              Herr talman! Jag tackar Bodil Ceballos för att hon påminde mig
              om att även jag ska yrka bifall. Jag yrkar alltså bifall till
              förslaget i utrikesutskottets utlåtande.
            </seg>
            <seg n="949cf856">
              Jag tycker att jag var tydlig i mitt anförande om att jag verkligen
              vill se tillväxtreformer och satsningar. De satsningarna handlar
              i väldigt stor utsträckning om att möjliggöra för människor att
              förverkliga företagsidéer, handla och investera. Då handlar det
              om att ge tillgång till en marknad som är öppen och som ger den
              frihet som krävs för att få till stånd en riktig tillväxt.
            </seg>
            <seg n="25191565">
              I den spanska ekonomins fall skulle jag säga att en stor del
              av problemet handlade om att man hade inte bara stor belåning
              utan också en oerhört stark och viktig byggsektor som fullkomligt
              dominerade ekonomin. Tyvärr kan man väl inte säga att vi har alldeles
              för mycket bostadsbyggande i Sverige och att det skulle vara en
              fara för landet. Tvärtom skulle jag säga att vi har för svårt
              att bygga bostäder och för strama regelverk vad gäller att få
              till stånd den tillväxt som bostadsbyggande och annat byggande,
              men också till exempel vägar, kan innebära. Där har Miljöpartiet
              och regeringen rätt olika uppfattningar. Jag ser fram emot en
              fortsatt debatt om det.
            </seg>
            <seg n="02be8571">
              Men om vi på allvar vill att Spanien och andra länder i Europa
              ska se en framtid tror jag att vi behöver se mer av en gemensam
              inre marknad som tar itu med problem som finns i den spanska men
              även i den svenska ekonomin och handlar om hur fritt människor
              får investera, handla, bygga sina företag och anställa. Det tror
              jag är en utmaning som vi har att möta i Europa, även i Spanien.
            </seg>
          </u>
          <note type="speaker" n="78c00732">
            Anf. 31 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-964013e89009a0f5-2" n="951b9a51">
            <seg n="e32483f4">
              Herr talman! Det som Gustav Blix säger om byggsektorn stämmer.
              Den har varit oerhört stor i Spanien, och väldigt många andra
              branscher har varit beroende av byggsektorn. Men att komma till
              rätta med den spanska ekonomin låter sig inte göra genom att man
              återupprättar denna byggsektor. Nu måste man hitta andra modeller.
              Men i Spanien har man inte riktigt sett att det finns andra modeller.
              Vi försöker driva linjen med den gröna omställningen. När vi nu
              har en så djup ekonomisk kris i Europa borde vi kunna använda
              den till att göra någonting vettigt och se till att den tillväxt
              som du talar om och som jag kanske kallar något annat, till exempel
              utveckling, tillkommer i en sektor där vi har en ömsesidig nytta
              av den, så att vi också kan minska våra utsläpp. Det blir lite
              svårt i ett land där regeringschefen anser att klimatpåverkan
              inte finns. Där har vi också en grannlaga uppgift: att försöka
              övertyga honom och hans inre gäng om att detta är ett problem.
            </seg>
            <seg n="d831c4fd">
              Tillväxt kan nås på olika sätt. Vilken är din väg, Gustav åtstramning
              eller stimulanser? Vad är det du tror på? Är det bra med stimulanser
              som går i riktning mot en grön omställning? Vilken form av stimulanser
              skulle du vilja se? Eller är det bara fortsatta åtstramningar
              som gäller? Det är den vägen som många av länderna har mötts av.
              Det sker lite uppluckring nu, men det är ändå kvar i tankarna.
            </seg>
          </u>
          <note type="speaker" n="768f4936">
            Anf. 32 GUSTAV BLIX (M) replik:
          </note>
          <u who="gustav_blix_23de59" xml:id="i-2b36a55bac75d657-2" n="1430fe43">
            <seg n="d2a28253">
              Herr talman! Jag vill inledningsvis tillbakavisa den ensidiga
              bilden av att vi har oerhört kraftiga åtstramningar överallt i
              Europa. Det stämmer inte. Vi har fortfarande länder som har stora
              underskott och som därmed stimulerar. Vi har en penningpolitik
              som är väldigt expansiv som också stimulerar till tillväxt.
            </seg>
            <seg n="96802a21">
              Det grundläggande är inte en fråga om åtstramning eller stimulanser
              utan att skapa goda förutsättningar för tillväxt, företagande,
              arbete och investeringar. Där pekade jag på några saker vi vill
              se.
            </seg>
            <seg n="8f78ac67">
              Vi vill se en långtidsbudget i Europa som går från jordbruksstöd
              och ineffektiv regionalpolitik till förmån för till exempel investeringar
              i forskning och infrastruktur men också energi och gärna grön
              energi.
            </seg>
            <seg n="c56c67af">
              Vi vill också se den stimulans som det skulle innebära att släppa
              loss människors kreativa frihet att själva få utforma ett företag
              eller en idé, möta en kund på en marknad och skapa sysselsättning.
              Det är bara på det sättet som vi kommer vidare.
            </seg>
            <seg n="319876b5">
              Vi måste ge möjlighet för människor att skapa värde för andra.
              Ofta är det så att politik och andra typer av regleringar och
              hinder står i vägen.
            </seg>
            <seg n="a2b04a47">
              Vi talade här innan i debatten om att vi har en avreglerad eller
              oreglerad finansmarknad. Det är heller inte riktigt sant. Vi har
              tusentals sidor av regleringar som har reglerat banker. Vi har
              tusentals sidor av regleringar som reglerar företag.
            </seg>
            <seg n="614f4a65">
              Ofta är de regleringarna dåliga. De kan vara fel. De är för luddiga
              eller för skarpa. Där behöver vi ha en viktig och intensiv debatt
              om hur vi skapar större möjligheter för Europas medborgare att
              växa och att utvecklas.
            </seg>
            <seg n="bd074089">
              Det gör vi genom att värna den ekonomiska friheten och också
              med reformer som stöder tillväxt. Vi kan inte bara hamna i en
              debatt om åtstramningar och stimulanser, utan det handlar om möjligheter.
            </seg>
          </u>
          <note type="speaker" n="8edad552">
            Anf. 33 ISMAIL KAMIL (FP):
          </note>
          <u who="ismail_kamil_3e7930" xml:id="i-58445d1a10f4755a-0" n="e6430d21">
            <seg n="b2e6b578">
              Herr talman! Genom EU-initiativ och rätta prioriteringar kan
              tillväxt och sysselsättning skapas. På så sätt kan Europa stegvis
              närma sig den långsiktiga visionen.
            </seg>
            <seg n="8f8d835b">
              Genom att vidta rätta åtgärder kan vi uppnå målet om en hållbar
              tillväxt. Därför är det viktigt och nödvändigt att ta itu med
              den ekonomiska krisen.
            </seg>
            <seg n="57fc5fd0">
              Det är i grunden fråga om långsiktiga utmaningar som kräver samordnade
              insatser från alla samhällssektorer. EU:s ekonomi måste präglas
              av hög innovationsnivå parallellt med en hög kompetensnivå.
            </seg>
            <seg n="27c2eeb0">
              Herr talman! För att uppnå målet måste företagsklimatet på den
              inre marknaden förändras. Det krävs en inre marknad och en industripolitik
              som främjar konkurrenskraften. Det krävs åtgärder som stimulerar
              tillväxten och skapar arbetstillfällen inom EU.
            </seg>
            <seg n="d66f8b7d">
              Det är bra att kommissionen kommer att arbeta tillsammans med
              medlemsstaterna för att genomföra de nya reglerna för energimärkning
              samt energieffektiviseringsdirektivet.
            </seg>
            <seg n="e3ba9923">
              Det är bra att kommissionen planerar förslag om enhetliga momsdeklarationer,
              elektronisk fakturering vid offentlig upphandling och uppdatering
              av regler för varuhandel.
            </seg>
            <seg n="3c9b98e1">
              En ökad produktivitet, effektivitet och innovation och en snabbare
              övergång till en digital ekonomi gynnar alla sektorer.
            </seg>
            <seg n="8d56be76">
              En ökad fattigdom, social utslagning och en hög arbetslöshet,
              särskilt bland ungdomar, hotar EU.
            </seg>
            <seg n="aecaca01">
              Det är rätt att EU är engagerat vad gäller rättsprinciper, demokratiska
              värderingar, jämlikhet och mänskliga rättigheter.
            </seg>
            <seg n="d0abbbe1">
              Det ligger också i EU:s intresse att bygga partnerskap med tredjeländer
              och finna lösningar på våra gemensamma problem. Det bidrar till
              tillväxt, stabilitet och demokrati. Det är hjälpen för att bekämpa
              fattigdomen, och det är vägen för en varaktig fred.
            </seg>
            <seg n="54c88495">
              Folkpartiet anser att kommissionens arbetsprogram är ett viktigt
              dokument som dels bidrar till öppenhet, dels ligger i linje med
              svenska prioriteringar. Det underlättar också medlemsstaternas
              möjligheter att planera EU-arbetet.
            </seg>
            <seg n="caddba9e">
              Det är viktigt att värna om ett öppet Europa på alla samarbetsområden,
              som fri handel och integration.
            </seg>
            <seg n="8cc8c4cf">
              Det ligger i Sveriges intresse att Europa står stabilt. Det ska
              vara en stark röst för fred och frihet. Ett fortsatt öppet Europa
              med ökad handel och rörlighet över gränserna är bra för tillväxt,
              sysselsättning och fred.
            </seg>
          </u>
          <note n="ca3c161f">
            Jag yrkar därmed bifall till utskottets förslag i betänkandet.
          </note>
          <note type="speaker" n="d8df0650">
            Anf. 34 ROBERT HALEF (KD):
          </note>
          <u who="robert_halef_1b78aa" xml:id="i-c61814ffb6848369-0" n="e3334c04">
            <seg n="1e2f1844">
              Herr talman! Vi ser ännu ingen ljusning på EU:s djupa ekonomiska
              kris. Då vi i februari förra året debatterade kommissionens arbetsprogram
              för år 2012 sade jag att EU står inför sin största prövning någonsin.
              Det är en verklighetsbeskrivning som tyvärr är giltig än i dag.
            </seg>
            <seg n="7d456a0e">
              Vägen mot återhämtning och tillit kommer inte att bli enkel.
              Den kommer att pröva de europeiska folkens smärtgränser och tålmodighet.
              Inte minst kommer den att pröva vår solidaritet med varandra.
            </seg>
            <seg n="ed0ad3a7">
              För oss kristdemokrater är det just sådana prövningar som den
              Europeiska unionen är byggd för att hantera. Det handlar om ett
              gemensamt ansvarstagande för det gemensamma bästa.
            </seg>
            <seg n="ebc25c06">
              EU är ett fredsprojekt byggt på tanken att hållbar säkerhet och
              fred bäst skapas genom samarbete. Det är ett samarbete som förutsätter
              ett gemensamt ansvarstagande i både ljusa och mörka tider.
            </seg>
            <seg n="b697ffa1">
              Dagens kris påverkar hela Europeiska unionen och kräver därför
              hela EU:s hjälp. Sverige har som medlemsstat ett självklart ansvar
              i dessa ansträngningar. Det är inte förutsättningslöst och inte
              till stöd för ökad EU-centralisering men väl inom ramen för de
              förpliktelser som vårt medlemskap medför.
            </seg>
            <seg n="3b0173f8">
              Herr talman! Vi kristdemokrater ser Europasamarbetet som givet.
              Samarbete mellan unionens länder är absolut nödvändigt för att
              öka den europeiska konkurrenskraften, möta det globala klimathotet
              och bekämpa världsfattigdomen.
            </seg>
            <seg n="1afe19cd">
              Lika självklart måste det vara var gränserna för unionens beslutsmandat
              går. EU ska inte ägna sig åt lagstiftning och detaljstyrning på
              områden där unionen saknar mandat. Subsidiaritetsprincipen, att
              beslut ska fattas nära de människor som besluten berör, måste
              fortsätta att vägleda inriktningen på och riktningen för vårt
              EU-samarbete.
            </seg>
            <seg n="44c321d1">
              Herr talman! EU är världens största inre marknad. Ett litet,
              innovationsintensivt och exportberoende land som Sverige växer
              och frodas bäst av att vara en del av en gemensam inre marknad.
              Det är viktigt att vi nu tillsammans med övriga medlemsstater
              arbetar för att minimera krisens skadeverkningar och skapar en
              tillväxttakt, en arbetsmarknad och ett välmående som gör att unionens
              och därmed Sveriges globala konkurrenskraft inte går förlorad.
            </seg>
            <seg n="7428034c">
              Jag vill säga detta till Sverigedemokraterna, men de verkar ha
              lämnat lokalen: Protektionism och nationalism löser inga kriser.
              Även om Sverige inte är med i eurosamarbetet ska vi visa oss solidariska
              med Greklands, Spaniens och andra svårt sargade folk.
            </seg>
            <seg n="9126ba05">
              Detta innebär inte att Sveriges eller EU:s stöd till de hårdast
              drabbade euroländerna ska vara villkorslöst. Sveriges och EU:s
              stödinsatser måste därför fortsätta att vara kopplade till tydliga
              villkor så att stödinsatserna blir effektiva.
            </seg>
            <seg n="d81e9d6a">
              Förutom riktade stödinsatser till utsatta medlemsstater krävs
              också en förbättrad finansiell tillsyn för att komma till rätta
              med dagens kris och förhindra framtida kriser.
            </seg>
            <seg n="664d0fee">
              Kristdemokraterna delar dock till fullo regeringens uppfattning
              om att ett svenskt deltagande i den första byggstenen av den tilltänkta
              bankunionen, tillsynsmekanismen, förutsätter likvärdigt inflytande
              i ECB-rådet för såväl euroländer som icke-euroländer. Så som förslaget
              ligger är vi kristdemokrater också skeptiska till kommissionens
              förslag om vidgade befogenheter för ECB gällande tillsynen av
              kreditinstitut.
            </seg>
            <seg n="41b9247c">
              Herr talman! Ett verkligt hållbart EU förutsätter att medborgarnas
              säkerhet och trygghet kan garanteras samtidigt som deras rörlighet
              inte inskränks. För oss kristdemokrater innebär detta gemensamma
              krafttag mot organiserad brottslighet, mot människohandel och
              mot terrorism dock inte på bekostnad av fri rörlighet och grundläggande
              fri- och rättigheter.
            </seg>
            <seg n="8d1f660a">
              Ett säkrare EU där den fria rörligheten garanteras kräver ett
              visst utökat kriminalpolitiskt samarbete. Kristdemokraterna ställer
              sig dock mycket tveksamma till förslaget om upprättandet av en
              gemensam åklagarmyndighet, då detta är svårt att rättfärdiga utifrån
              subsidiaritetsprincipen. Det är dessutom en fråga för medlemsstaterna.
              Vi är av samma skäl mycket skeptiska till den vittgående harmonisering
              av straffrätten som kommissionen föreslår.
            </seg>
            <seg n="5fdfd719">
              Herr talman! Protektionism är inte, och har heller aldrig varit,
              lösningen på ekonomiska kriser. Lika lite som Sverige har att
              vinna på att säga att Grekland, Spanien och övriga krisstater
              får klara sig bäst de vill har Europeiska unionen att vinna på
              att isolera sig globalt.
            </seg>
            <seg n="3afd7466">
              Ju fler länder som gynnas av utvecklingssamarbete och handelsutbyte
              med Europeiska unionen, desto mer konkurrenskraftiga blir dessa
              länder. Ju bättre det går för världen, desto bättre går det för
              Europeiska unionen och Sverige.
            </seg>
            <seg n="13da82d3">
              Herr talman! EU är byggt på demokratins, de mänskliga fri- och
              rättigheternas och solidaritetens grundvalar och ska fortsätta
              vara den starkaste globala rösten för grundläggande fri- och rättigheter
              och demokratisk utveckling. Kristdemokraterna vill se en mer konkurrenskraftig,
              öppnare, mer utvidgad och globalt tongivande europeisk union.
            </seg>
            <seg n="4fba7b34">
              Vi vill inte att EU lägger sig i frågor som unionen inte ska
              besluta om. Vad vi vill ha är en europeisk union där Sveriges
              roll är lika självklar som stark och ett EU där solidariteten
              mellan medlemsstaterna och omvärlden stärks en union byggd på
              solidaritet och subsidiaritet.
            </seg>
          </u>
          <note n="ef8568ef">
            Med detta, herr talman, yrkar jag bifall till utskottets förslag
            i betänkandet.
          </note>
          <note type="speaker" n="faf63850">
            Anf. 35 Statsrådet BIRGITTA OHLSSON (FP):
          </note>
          <u who="birgitta_ohlsson_5279a8" xml:id="i-2d35901bf3acc77f-0" n="f2c87cb7">
            <seg n="97970728">
              Herr talman! Europa är inte en grönsaksaffär utan ett politiskt
              uppdrag. Så sade den tyske judiske fackföreningsmannen Ludwig
              Rosenberg, som flydde från Tyskland till Storbritannien under
              andra världskriget men som sedan återvände efter kriget som engagerad
              socialdemokrat och var med om att bygga upp det europeiska samarbetet
              från grunden.
            </seg>
            <seg n="032283f4">
              Europa är ingen à la carte-meny. EU är inget löst nätverk. EU
              är en union som binds samman av värderingar och fördrag genom
              demokrati, mänskliga rättigheter, marknadsekonomi och handel.
              Alla i denna kammare vet i dag att EU står inför stora utmaningar.
              Vi har haft en seglivad skuldkris, och vi har banker som har slut
              på pengar. Arbetslösheten, inte minst bland ungdomar, är rekordhög
              i alltför många länder.
            </seg>
            <seg n="65a7c09f">
              EU har under det senaste året i första hand ägnat sig åt första
              hjälpen genom snabba lösningar för att möta marknadens krav. Men
              vi måste också våga lyfta blicken för mer långsiktiga visioner,
              där EU:s rötter i frihandel, bejakad globalisering, fördjupad
              inre marknad och tydligare respekt för grundläggande mänskliga
              fri- och rättigheter lyfts fram.
            </seg>
            <seg n="4f3ce4f3">
              Man kan sorgligt nog konstatera att Europas populistiska, främlingsfientliga
              och rasistiska partier har slagit rot både i nationella parlament
              och i Europaparlamentet. Dessa populistpartier påverkar både debattklimatet
              och politiken. De har enkla svar på svåra frågor. Men det finns
              inga enkla svar eller snabba lösningar på de utmaningar som EU
              står inför.
            </seg>
            <seg n="bc251072">
              Under 2012 uppmärksammade vi alla, denna kammare, regeringen
              och nästan ett 50-tal länder världen över Raoul Wallenbergs 100-årsdag.
              Jag har själv invigt utställningen För mig finns inget annat val
              i städer som exempelvis Mariehamn och Tel Aviv. Det citat som
              har gett namn åt utställningen manar till eftertanke att visa
              civilkurage eller att se bort.
            </seg>
            <seg n="4dc632d5">
              Vi kan sorgligt nog konstatera att bara 70 år efter Raoul Wallenbergs
              heroiska insatser för att rädda Budapests judar ställer sig i
              samma stad en ledamot från Jobbik upp i det ungerska parlamentet
              och begär att en lista sammanställs en lista med namnen på alla
              ungerska politiker och statstjänstemän av judisk börd. Motiveringen?
              Att dessa kan utgöra ett hot mot nationens säkerhet. Detta sker
              mitt i Europa år 2012. Det är en skam.
            </seg>
            <seg n="d7c60602">
              Vi kan även i dag välja att se vad som händer i vissa medlemsstater
              och konfrontera dem gemensamt, eller så kan vi välja vi att se
              bort och tiga. Därför måste vi vara ärliga och tydliga och inte
              kompromissa med dessa europeiska grundläggande värderingar.
            </seg>
            <seg n="17981911">
              Redan vid denna debatt i fjol och vid åtskilliga rådsmöten i
              Bryssel och på andra ställen har jag påpekat den oroande politiska
              utvecklingen i alltför många medlemsstater. Dessvärre fortsätter
              utvecklingen i alldeles fel riktning.
            </seg>
            <seg n="a283070e">
              Fortfarande ser vi hur romer förtrycks. Vi ser hur Prideparader
              stoppas, och vi ser hur minoriteter upplever rädsla, inte minst
              i Öst- och Centraleuropa. Det kan handla om grupper som flyktingar,
              muslimer, judar och hbt-personer.
            </seg>
            <seg n="2699a05a">
              Nu mer än någonsin behöver vi en värdegrund i unionen en värderingsstyrd
              union som värnar, vurmar för och vårdar de grundläggande byggstenar
              som en gång byggde det europeiska projektet. Här har alla medlemsstater
              en skyldighet att följa fördragen. Ändå tillåts medlemsstater
              i dag att bryta mot stadgan om de grundläggande rättigheterna
              en del av Lissabonfördraget och kompromissa med rättsstatens principer.
            </seg>
            <seg n="803ebe04">
              Regeringen har därför nu tagit ytterligare initiativ och arbetar
              aktivt för att EU-kommissionen, som är fördragets väktare, ska
              granska respekten för mänskliga rättigheter inom medlemsländerna.
              Detta lovade för övrigt kommissionen att göra i ett meddelande
              redan 2003 för tio år sedan.
            </seg>
            <seg n="77ea0d4b">
              Vi har i dag kontrollinstrument för att EU-medlemmar inte ska
              missköta sina statsfinanser. Det är bra. Men för regeringen och
              alla oss som tror på Europatanken är det en självklarhet att även
              mänskliga rättigheterna tydligare måste kunna försvaras inom EU-samarbetet.
            </seg>
            <seg n="6f77c83a">
              I dag är tanken att vi ska debattera kommissionens arbetsprogram
              för perioden fram till nästa europeiska val 2014. Mycket av innehållet
              är bra. Annat är mindre bra, vill jag tillstå. Jag kommer inte
              att gå igenom alla förslag. Många av dem är dock viktiga verktyg
              och förutsättningar i arbetet med att få EU på fötter igen.
            </seg>
            <seg n="0ad58637">
              Som kommissionen nämner måste fokus läggas på att genomföra lagstiftning
              som EU redan har beslutat om. Trovärdighet skapas gentemot folket
              genom att vi genomför beslut som vi har fattat i stället för att
              vi låter dem växa på hög.
            </seg>
            <seg n="b0c745be">
              Vi måste inse att världen utanför EU utvecklas även om Europa
              stannar upp ibland. I dag står EU för ungefär en fjärdedel av
              världsekonomin. 2030 beräknas andelen ha minskat till ungefär
              en åttondel. Europas länder hänger inte med. Europa står inför
              ett vägskäl. Jag kan bara konstatera att i länder som Kina, Japan
              och Sydkorea produceras i dag fler bilar årligen än i Europa och
              Nordamerika tillsammans.
            </seg>
            <seg n="677641bd">
              Här måste vi skapa tillväxt och nya jobb. Vi måste införa bättre
              möjligheter till utbildning för att göra EU globalt konkurrenskraftigt
              igen. EU har ett ansvar för att ge förutsättningar och ramar för
              detta. Varje medlemsstat måste fortsätta att ta sitt ansvar och
              enträget fortsätta att göra strukturreformer på hemmaplan. Det
              kan handla om att lyfta frågor som höjd pensionsålder. Det handlar
              om att reformera skattesystem och att dra in skatt över huvud
              taget. Det handlar om att satsa på utbildning och forskning och
              att skapa förutsättningar för tillväxt och nya jobb.
            </seg>
            <seg n="05428ffb">
              I arbetsprogrammet uppmanar kommissionen medlemsstaterna att
              ta krafttag mot ungdomsarbetslösheten. Det är bra. Bland annat
              föreslår man att det ska inrättas nationella ungdomsgarantier
              liknande den som regeringen har genomfört här i Sverige.
            </seg>
            <seg n="36b9ece0">
              Det är också viktigt att betona att sysselsättningspolitiken
              är en nationell fråga. Även om vi bör se de möjligheter som EU
              kan ge även här, till exempel inspireras av varandra när det gäller
              hur vi skapar arbete för ungdomar, är det fortfarande till stor
              del ett nationellt ansvar.
            </seg>
            <seg n="ebfda0f5">
              I dagens läge har EU inte råd att säga nej till unga eller gamla,
              kvinnor eller män, infödda eller invandrade. Vi måste öka vår
              konkurrenskraft genom att höja utbildningsnivån, men alla och
              allas jobb behövs.
            </seg>
            <seg n="2d236403">
              Jag kommer att fortsätta med mitt mantra på möte efter möte,
              precis som jag har gjort ända sedan jag blev utsedd till minister
              i februari 2010. Europa har inte råd att ha världens mest välutbildade
              hemmafruar. Kvinnors möjlighet till arbete måste öka. Det måste
              vi ta seriöst. Det är rent ut sagt ett provocerande slöseri, mänskligt,
              socialt och ekonomiskt, att miljontals inte minst välutbildade
              kvinnor i EU tvingas att välja bort karriär och yrkesarbete för
              att ha en chans att bilda familj. Det är ohållbart. Det här är
              i grunden en frihetsfråga. Kvinnors ekonomiska frihet begränsas
              både nu och i framtiden i form av lägre pensioner.
            </seg>
            <seg n="4535c712">
              Den fria rörligheten får inte heller begränsas, utan den måste
              öka. Det handlar om att erkänna yrkeskompetens som man har förvärvat
              i andra länder världen över. Arbetskraftsinvandring är nödvändig
              för att EU:s kompetensnivå ska kunna hållas och för den demografiska
              utvecklingen i dagens Europa.
            </seg>
            <seg n="b765c58e">
              Den inre marknaden har här en helt avgörande roll i den ekonomiska
              återhämtningen. Att kommissionens ambition är att prioritera inremarknadsfrågorna
              under 2013 är därför mycket positivt. Den första inremarknadsakten,
              inklusive det man kallar för tjänstedirektivet, måste genomföras
              som vi har beslutat. Förhandlingarna om förslagen i den andra
              inremarknadsakten måste slutföras snarast, för här finns det en
              enorm tillväxtpotential.
            </seg>
            <seg n="fb6d036e">
              Jag vill speciellt nämna att förverkligandet av EU:s digitala
              inre marknad ska komma fram i ljuset. E-handeln främjas inte minst
              genom ett tydligare och förstärkt konsumentskydd.
            </seg>
            <seg n="51db415a">
              Om allt det som jag har nämnt genomförs kan bnp öka med 5 procent
              och 3,8 miljoner nya arbetstillfällen skapas i EU fram till 2020,
              enligt kommissionen.
            </seg>
            <seg n="cdf0eaf3">
              Enligt IMF kommer 90 procent av världens ekonomiska tillväxt
              under 2015 att ske utanför den europeiska unionen. Nya marknader
              ger förstås också exportmöjligheter för europeiska företag. Här
              kan utländska investeringar vara ett bra sätt att hjälpa krisande
              medlemsstater att komma på fötter igen. Man måste också se den
              möjligheten.
            </seg>
            <seg n="76e3d376">
              Som ni alla vet har EU inlett förhandlingar om ett frihandelsavtal
              med Japan. På lång sikt tror EU-kommissionen att det skulle kunna
              leda till att det skapas 400 000 nya jobb i hela Europa och i
              Japan, vilket är fantastiskt. Även ett mindre ambitiöst handelsavtal
              mellan EU och USA skulle öka den svenska exporten till USA med
              17 procent och öka importen med 15 procent. Det är fantastiska
              siffror. Det handlar återigen om tusentals nya jobbtillfällen.
              För övriga EU skulle effekten förstås kunna bli ännu större.
            </seg>
            <seg n="2c475b87">
              Jag hoppas att de här framstegen smittar av sig på avtalsförhandlingarna
              med Kanada och Singapore. Därför kommer regeringen nu att passionerat
              driva, och vara en av de starkaste rösterna för, frihandel och
              öppenhet på det kommande toppmötet som statsministern åker till
              i nästa vecka. Där kommer frihandeln att stå i centrum.
            </seg>
            <seg n="836e22c6">
              Krisen får aldrig användas som en förevändning för mer protektionism
              och stängda gränser. Det är det sista Europa behöver i dag.
            </seg>
            <seg n="e8365b33">
              Ett annat sätt att få i gång tillväxten är att ta vårt ansvar
              och skapa rätt förutsättningar inom långtidsbudgeten. Det finns
              ingen anledning att öka EU-budgeten när pengarna läggs på oförsvarbara
              utgifter, inte minst inom direktstödet till jordbruket. Det är
              väldigt skönt att konstatera att den svenska regeringen, till
              skillnad från många andra länders regeringar, har ett starkt stöd
              i denna riksdag för att modernisera budgeten. Det kommer vi att
              fortsätta att driva under förhandlingarna i nästa vecka.
            </seg>
            <seg n="817eeed7">
              Arbetet med att stärka regelverket för att skapa stabilitet i
              offentliga finanser måste fortsätta. Det ger förutsättningar för
              återhämtning och tillväxt. Här är en fungerande eurozon, som flera
              debattörer har nämnt, viktig även för Sverige. Därför måste vi
              också aktivt delta när man utformar ramarna för denna. Nya samarbetsformer
              måste vara öppna för alla medlemsstater som önskar delta, även
              om det inte handlar om en nära framtid just för oss.
            </seg>
            <seg n="8d228898">
              Ingen tjänar heller på ett EU som glider isär. Det försvagar
              unionen som både ekonomisk och global aktör. Alla tjänar däremot
              på ett EU där man håller ihop. EU lider inte bara av en ekonomisk
              kris utan också av en förtroendekris. Även om många av de beslut
              som har fattats har varit nödvändiga är en del förslag som ligger
              på borden alldeles för långtgående. Ytterligare fördjupning av
              EU eller av eurozonen får inte ske till priset av EU:s legitimitet.
              Här är det viktigt med demokratisering och modernisering.
            </seg>
            <seg n="b08d24d5">
              Förtroende byggs genom att man tar ansvar, genom att förslag
              läggs fram och beslut fattas samt genom att dessa analyseras och
              luftas i en öppen debatt. Här är öppenhet och tillgänglighet grundläggande
              för en fungerande demokrati. Regeringen kommer att fortsätta att
              slåss för öppenhetsprincipen.
            </seg>
            <seg n="4da6b4f7">
              Ett demokratiskt underskott blir inte bättre av att framhastade
              och långt gående beslut om ytterligare centralisering fattas.
              Långsiktiga och hållbara lösningar måste förankras i de nationella
              parlamenten. Jag lyfter ofta fram den svenska riksdagen som ett
              föredöme i Bryssel. Här finns bra exempel på hur man som ett aktivt
              parlament kan ta sig an EU-frågor, inte minst genom EU-nämnden.
              Därför driver vi hårt nu under våren att de nationella parlamentens
              roll måste bli starkare i samarbetet för att skapa tydligare legitimitet.
              Vi har inte minst lyft fram frågan om att bjuda in kommissionärer
              till det nationella parlamentet för att föra diskussioner och
              vara med och höra era röster. Senast i Dublin förra söndagen och
              måndagen diskuterade vi hur vi fördjupar demokratin och ökar legitimiteten
              för det europeiska projektet.
            </seg>
            <seg n="b374517b">
              Vi ska komma ihåg att i det senaste valet till Europaparlamentet
              stannade i snitt hälften av medborgarna i EU hemma i stället för
              att gå och rösta. Det är en stor negativ trend som vi måste bryta.
            </seg>
            <seg n="903870fb">
              I december förra året fick EU Nobels fredspris. Jag tycker att
              det priset ska tjäna som en väckarklocka som visar vad EU står
              för, det vill säga att demokrati och frihet får en starkare roll.
            </seg>
            <seg n="f5a5eda2">
              Jag tänker avsluta med några korta frågor som kommissionen tar
              upp i arbetsprogrammet. En handlar om klimat- och miljöområdet,
              som flera av er har lyft upp. Sverige ska vara ledande i EU och
              driva på att för EU i sin tur ska vara ledande i världen. Här
              påpekar kommissionen att satsningar på energieffektivisering och
              grön teknik är bra för nya arbetstillfällen. Det har vi i Sverige
              inte råd att säga nej till.
            </seg>
            <seg n="7a83d2ef">
              Klimattoppmötet i Doha tog också några steg på rätt väg mot en
              global klimatöverenskommelse som kan gälla 2020, och samtidigt
              förlängde man Kyotoprotokollet. Vi ska komma ihåg att 85 procent
              av världens utsläpp i dag görs i länder som inte täcks av bindande
              internationella regler. Det är nödvändigt att EU fortsätter att
              driva på där.
            </seg>
            <seg n="8eceec69">
              Utrikesutskottet lyfter också upp ett öppet Europa i sitt betänkande.
              Det ska vara en vägledande princip på alla fält. Här är utvidgningen
              mycket central. Jag har själv besökt Serbien och Montenegro under
              hösten, och jag ska fortsätta med en resa på västra Balkan under
              våren till många av de länder som nu kämpar för ett EU-medlemskap.
            </seg>
            <seg n="4d89711e">
              Det är också viktigt att säga att med förtroende följer också
              krav. Vi måste leva upp till Köpenhamnskriterierna. Jag är orolig
              över utvecklingen i vissa länder. Jag var på plats i Belgrad när
              vi skulle hålla Pride i Serbien. Den fick ske inomhus i ett slutet
              rum och inte på Belgrads gator, och det är oacceptabelt.
            </seg>
            <seg n="adf728e2">
              Turkiet har också mycket kvar att göra för kurdernas rättigheter
              och för att stärka pressfriheten. Jag är oroad över fängslandet
              av journalister i landet.
            </seg>
            <seg n="9a54ff9c">
              Herr talman! EU och Europa står inför stora utmaningar. Skuldkrisen
              har skakat oss i grunden. Vi måste sätta värderingarna i centrum
              i detta läge. En långsiktig EU-vision måste vara förankrad i värderingarna
              om fred, frihet och frihandel, men den måste ta ett avstamp för
              de utmaningar som Europa som står inför just nu.
            </seg>
          </u>
          <note type="speaker" n="ed8c084a">
            Anf. 36 TOMMY WAIDELICH (S) replik:
          </note>
          <u who="tommy_waidelich_3ddf03" xml:id="i-52a975aa1b6cfa06-1" n="1c8fecf5">
            <seg n="49057d4c">
              Herr talman! Först vill jag ge ett erkännande till EU-ministern
              för det kompromisslösa försvaret av EU:s grundläggande värderingar
              och för kampen för mänskliga rättigheter. När vi kritiserar Turkiet
              för fängslandet av journalister och för politiska fångar måste
              vi också sopa rent framför egen dörr. Där tycker jag att EU-ministern
              har gjort ett mycket förtjänstfullt arbete genom att vara en viktig,
              klar röst vid sammanträdesbordet tillsammans med andra medlemmar
              och i praktisk handling genom att åka runt och ge sitt stöd till
              utsatta grupper. Vi har bland annat sett det i Prideparader runt
              om i Europa.
            </seg>
            <seg n="78502629">
              Jag delar EU-ministerns syn på EU-samarbetet. Det är ingen à
              la carte-meny. Det handlar om att hålla ihop EU. Vi vet av erfarenhet
              att Folkpartiet är ett av de mest EU-positiva partierna. Det är
              kanske till och med lite euforiskt ibland. En del andra kanske
              tycker att det är lite för mycket.
            </seg>
            <seg n="6902f422">
              Nu har vi fått en debatt som kommer att fortsätta under året.
              Den har inte minst iscensatts av Cameron. Den brittiske premiärministern
              vill i princip plocka russinen ur kakan och ha en form av EU à
              la carte.
            </seg>
            <seg n="a00bf0bc">
              Vi såg också att Göran Hägglund, enligt tidningarna, gjorde en
              Cameron i helgen på Kristdemokraternas kommundagar. Gustav Blix,
              som stod här i talarstolen tidigare, hade inspirerats av Camerons
              tal. Centern, som tyvärr inte är här i dag, har något diffust
              förslag om regional federalism. Vad det innebär vet jag inte.
              Man har väl fullt upp med att reda ut det här med idéprogrammet,
              så vi får vänta och se vad Centern säger.
            </seg>
            <seg n="38fdbcd6">
              Jag tycker när jag lyssnar här att det är uppenbart att det spretar
              lite, och jag vill fråga EU-ministern: Vad är regeringens linje?
              Är regeringen beredd att liksom Gustav Blix inspireras av Cameron,
              och vill man öppna för en diskussion om någon form av à la carte?
              Företräder EU-ministern hela regeringen i sin åsikt?
            </seg>
          </u>
          <note type="speaker" n="8bb6f5db">
            Anf. 37 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-2d35901bf3acc77f-1" n="f2c87cb7">
            <seg n="6421002c">
              Herr talman! Jag kan först direkt bolla över frågan på tal om
              enighet i Europafrågan om hur Tommy Waidelichs framtida regeringsalternativ
              ser ut. Ett parti, Vänsterpartiet, vill inte vara med i unionen.
              Det andra partiet, Miljöpartiet, blev positivt, tycker jag för
              EU för bara ett par år sedan. Det tredje partiet, ni själva, har
              haft ett starkt och långt engagemang för Europa under mer än 20
              år. Enigheten i vår fyramannagrupp är faktiskt något tydligare.
              Sedan är det klart att vi är fyra partier i regeringen som har
              olika långtgående visioner. Jag skäms inte för att säga att Folkpartiet
              är det mest proeuropeiska partiet, och det är vi oerhört stolta
              över.
            </seg>
            <seg n="0317fe7c">
              Det är också viktigt att om EU-samarbetet ska fördjupas och det
              kommer det nog att behöva göra på en hel del fronter måste vi
              ha mycket bättre demokratisk legitimitet och förankring. Det kan
              jag säga. Även jag, som personligen och som liberal kallar mig
              för federalist, tror att det är jätteviktigt att man ser till
              att ha hängslen och livrem när det gäller att ett fördjupat samarbete
              också ska ha starkare legitimitet bland folket.
            </seg>
            <seg n="ec78adab">
              Jag tror att det vore tråkigt och sorgligt om diskussionen som
              har varit vägledande i Storbritannien också blir vägledande i
              vårt land. Det har den inte varit, för vi är en stor majoritet
              av partier i denna riksdag och också bland svenska folket som
              tycker att Sverige ska vara med i unionen och tycker att vi ska
              jobba fast och tydligt med de värderingar som vi står för. Men
              jag tror också att det är viktigt att se att vi i dagsläget kanske
              tydligare måste gå tillbaka till Europas rötter.
            </seg>
            <seg n="a5cb12cf">
              EU skulle bli väldigt fattigt om Storbritannien lämnade unionen,
              och Storbritannien skulle bli fattigt om de lämnade EU. Sverige
              skulle också bli fattigt, för Storbritannien är en av de absolut
              viktigaste lierade vi har i frågor som inre marknad, modern budget,
              frihandel, fri rörlighet med mera. Där har vi en liknande grund
              som jag tycker är viktig.
            </seg>
            <seg n="edb36997">
              Det europeiska samarbetet kommer att behöva fördjupas på en hel
              del fronter. En av orsakerna till att vi har den skuldkris vi
              har i dag är att länder inte har följt de regler som har satts
              upp. Men legitimiteten måste komma först.
            </seg>
          </u>
          <note type="speaker" n="7c342c1a">
            Anf. 38 TOMMY WAIDELICH (S) replik:
          </note>
          <u who="tommy_waidelich_3ddf03" xml:id="i-52a975aa1b6cfa06-2" n="1c8fecf5">
            <seg n="7fbe7de8">
              Herr talman! Tack för svaret, Birgitta Ohlsson! Jag hoppas att
              du kan övertyga de övriga i regeringen. Jag tycker faktiskt att
              det spretar, och jag tycker inte heller att beskedet var tydligt
              och klart till skillnad från EU-ministerns besked när vår statsminister
              Fredrik Reinfeldt kommenterade Camerons utspel. Det verkade som
              om Fredrik Reinfeldt hade svårt att veta om han skulle hålla Merkel
              eller Cameron i handen. Men det kanske klarnar. Jag hoppas att
              regeringen kommer fram till en gemensam linje.
            </seg>
            <seg n="08efbeff">
              Det som Göran Hägglund gav uttryck för i helgen är lite olycksbådande
              vad det nu ska leda till att ha en mer EU-kritisk linje. I det
              här fallet handlar det om, tycker jag, att se till att Storbritannien
              blir kvar, att se till att vi som partner med Storbritannien kan
              driva frihandelsfrågor och att vi kan se till att EU och euroområdet
              kan komma till rätta med sina problem. Även om vi själva inte
              är medlemmar och Sveriges folk har sagt nej och vi ska respektera
              det har vi intresse av att det fungerar i euroområdet. Det är
              en av våra största handelspartner, och det som händer inom euroområdet
              spiller över på den svenska situationen. Vi har flera storbanker
              som har lånat upp mycket till våra bostäder i euroområdet. Vi
              har alltså all anledning att se till att eurosamarbetet lyckas.
            </seg>
            <seg n="383598f5">
              Till sist har jag en fråga till EU-ministern. Långtidsbudgeten,
              som vi har haft uppe i debatten här tidigare, kommer att bli en
              av de stora frågorna under det kommande året. Vi får oroväckande
              signaler från Bryssel och från dem som förhandlar. Risken är att
              Sverige förlorar den rabatt som Göran Persson under den socialdemokratiska
              regeringens tid förhandlade fram förra gången. Jag vill fråga
              Birgitta Ohlsson hur hon ser på den risken. Har vi en uppenbar
              risk att det inte går vår väg i förhandlingarna?
            </seg>
          </u>
          <note type="speaker" n="96fdf653">
            Anf. 39 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-2d35901bf3acc77f-2" n="f2c87cb7">
            <seg n="5866977c">
              Herr talman! Jag instämmer i mycket av det som Tommy Waidelich
              tar upp när det gäller Storbritannien. Det är av yttersta vikt
              för oss som vill ha ett modernt och starkt Europa att Storbritannien
              blir kvar, inte minst när det gäller de värderingar som jag tror
              är vägledande för vad svenska folket tycker är viktigt att EU
              ska syssla med. Vi ska vara öppna, och vi ska slå vakt om de traditionella,
              europeiska värderingarna.
            </seg>
            <seg n="7f5ccdb8">
              Det jag reagerade på i Camerons tal var dock att han beskrev
              unionen som ett löst nätverk, och det är inte unionen, utan den
              är mycket mer än så. Jag tror att det är viktigt att man är principfast
              och tydlig när det gäller det. David Cameron sade också att EU
              när det startade byggde på fredstanken men att det i dag bygger
              på välstånd. Det stämmer inte riktigt heller, för det bygger fortfarande
              i hög grad på fredstanken. Många av oss som reser till Balkan
              ser när vi träffar de unga, medelålders och äldre som upplevde
              folkmorden på 90-talet och i dag strävar så innerligt och djupt
              efter att komma med i unionen att fredstanken är synnerligen vital
              och viktig för dem. Det är viktigt att ha kvar de värderingarna
              som en tydlig bas.
            </seg>
            <seg n="b46366ee">
              Däremot tycker jag att man ska ge David Cameron en poäng när
              det gäller att modernisera unionen, för där har vi mycket att
              göra. Vi måste se till att beslut blir mer transparenta och öppna,
              och vi måste se till att de nationella parlamenten blir mer involverade
              i EU-arbetet. Det tror jag är en nyckel för att få större legitimitet
              också för hela Europa.
            </seg>
            <seg n="22762bda">
              Tommy Waidelich lyfte också förstås frågorna kring långtidsbudgeten,
              och det är en tuff förhandlingsvecka vi står inför. Statsministern
              åker till toppmötet i Bryssel i nästa vecka och kommer också förstås
              att komma till EU-nämnden för att förankra Sveriges positioner.
            </seg>
            <seg n="5bb1ee5a">
              Sverige fortsätter att jobba med likasinnade länder, och vi har
              tydliga krav på modernisering men också på att behålla värdet
              av våra rabatter. Statsministern återkommer när det gäller detta.
              Nu ligger bollen hos honom.
            </seg>
          </u>
          <note type="speaker" n="7aa60cbf">
            Anf. 40 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1b326a407d340306-1" n="dc9d4701">
            <seg n="5c55565a">
              Herr talman! EU-ministern pratar om att EU binds samman genom
              demokrati. Jag skulle snarare vilja säga att EU binds samman genom
              en avdemokratisering. Det är vad det handlar om. EU vill lösa
              de problem som maktöverföringen har inneburit genom att överföra
              ytterligare makt från de nationella parlamenten till Europa. Det
              tycker jag inte är förenligt med demokrati, men jag förstår att
              EU-ministern har en annan uppfattning.
            </seg>
            <seg n="ba8842b7">
              Olika uppfattning måste man också få ha. Men när man har en annan
              uppfattning kallas man från EU-ministerns håll för populistisk,
              främlingsfientlig eller någonting annat. Säger man att EU vill
              rädda sitt projekt genom att skapa förutsättningar för ytterligare
              problem blir man ännu mer kritiserad.
            </seg>
            <seg n="a9575750">
              Vad gäller kreditvärderingsinstituten tog man till exempel ett
              EU-beslut där Sverigedemokraterna var det enda parti som ställde
              sig mot att man ska begränsa kreditvärderingsinstitutens rättigheter.
              Detta var efter att Frankrike hade tappat sin trippel-A-status.
              Det innebär alltså att man ska bekämpa den kris som redan har
              uppstått genom att skapa ytterligare förutsättningar för kris.
              Är det rätt sätt att styra den europeiska unionens utveckling
              åt rätt håll? Det tycker inte jag. Jag tycker inte heller att
              det är rätt att man löser de problem vi har med demokratiunderskott
              genom att skapa ännu mer demokratiunderskott.
            </seg>
            <seg n="b630004c">
              Den fråga jag vill ställa till EU-ministern är: När ska Sverige
              egentligen säga ifrån? När ska vi stå upp för vår svenska suveränitet?
            </seg>
          </u>
          <note type="speaker" n="7e26e3a6">
            Anf. 41 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-01f1ce821f033cda-0" n="f2c87cb7" next="i-12e0d5bfe79ba179-0">
            <seg n="f8d99cbd">
              Herr talman! Jag tyckte mig höra i Johnny Skalins anförande att
              han faktiskt tycker att den inre marknaden är bra. Är det korrekt?
            </seg>
          </u>
          <note n="e6286d93">
            (Johnny Skalin (SD): Ja.)
          </note>
          <u who="birgitta_ohlsson_5279a8" xml:id="i-12e0d5bfe79ba179-0" n="f2c87cb7" prev="i-01f1ce821f033cda-0">
            <seg n="ee742c2c">
              Då ska man vara tydlig med att om vi skulle följa en sverigedemokratisk
              vision om att lämna den europeiska unionen skulle Sverige inte
              ha tillgång till den inre marknaden. Man kan inte som icke-medlem
              plocka russinen ur kakan och ta vissa delar frihandel, inre marknad
              och öppenhet, alltså det som innebär jobb utan man måste ta ett
              större ansvar.
            </seg>
            <seg n="70521cd6">
              Tycker man att den inre marknaden är viktig och ska fungera måste
              man inse att den förutsätter en tydlig domstol som kan se till
              att de beslut som fattats följs. Den förutsätter också en aktiv
              kommission som ser till att det finns ett bra regelverk. Det är
              alltså svårt att säga att man inte ska ha någon form av regelverk
              och stabilitet i unionen samtidigt som man vill ha en inre marknad.
              Dessa hör intensivt ihop.
            </seg>
            <seg n="2faadb0f">
              Vad gäller diskussionen i Storbritannien är det förstås upp till
              brittiska politiker och det brittiska folket att bestämma vad
              de vill göra med Europeiska unionen. Det är inget som vi ska bestämma
              åt dem. Det vore helt fel. Vill de ha en diskussion och utlysa
              en folkomröstning har de självklart rätt att göra det.
            </seg>
            <seg n="fa821103">
              Det som skiljer Storbritannien från Sverige är att Storbritannien
              varit med i EU sedan 1970-talet. Sverige har ännu inte varit med
              20 år. Så sent som i november 2009 tog vi efter en maratondebatt
              i denna kammare ställning för Lissabonfördraget. Mycket av det
              som David Cameron lyfter fram beträffande modernisering och reformer
              av EU, som är nödvändigt och bra, kan man göra via Lissabonfördraget.
              Man kan fortsätta där. Man kan gräva där man står. Där landar
              vi alltså lite olika.
            </seg>
            <seg n="207e114c">
              Att som jag vara en varm Europavän innebär inte att man är okritisk
              till det som sker i EU i dag. Vi måste vara mycket tydliga när
              det gäller brott mot mänskliga fri- och rättigheter. Jag tror
              inte att jag är den enda i denna kammare som blir upprörd över
              hur grekiska nynazister attackerar invandrare, immigranter och
              olika utsatta grupper. Jag är inte den enda i denna kammare som
              tycker att vi måste ha ett starkare arbete på den fronten.
            </seg>
          </u>
          <note type="speaker" n="168416f6">
            Anf. 42 JOHNNY SKALIN (SD) replik:
          </note>
          <u who="johnny_skalin_8b916b" xml:id="i-1b326a407d340306-2" n="dc9d4701">
            <seg n="d30c2265">
              Herr talman! Jag nämnde i mitt anförande att vi värnar den inre
              marknaden. Det gör vi. Jag menar att det EU som var tänkt från
              början handlade om samarbete. Det var samarbete man talade om,
              och det bör man fortfarande tala om. Men samarbete handlar ju
              om samsyn. På vilket sätt är EU i dag ett samarbete som grundar
              sig på samsyn? Så är det över huvud taget inte. Det finns en möjlighet
              för EU och Sveriges riksdag att driva på för att skapa ett Europa
              som bygger på samsyn och demokrati.
            </seg>
            <seg n="85ca3631">
              EU-ministern försöker här framställa det som att det bara finns
              ett val, och det är att fortsätta utför och lämna över den svenska
              suveräniteten till Europa för att kvarstå i den inre marknaden.
              Det är inte sant. Om vi bara är tillräckligt många som driver
              på England har börjat driva på, och vi har andra länder som också
              kritiserat EU kan vi förändra EU i en mer positiv riktning. Jag
              kan förstå att EU-ministern inte vill göra det. Hon kallar sig
              ju federalist. Jag kallar mig demokrat. Vi har helt olika syn
              på vad demokrati innebär. Det betyder inte att jag har fel när
              jag i talarstolen i Sveriges riksdag säger att vi kan ha kvar
              alla de goda elementen i Europa och skala av de onda.
            </seg>
            <seg n="85e2ead1">
              Jag vill även ta upp EU-budgeten. Den har vi talat ganska mycket
              om tidigare. Det är ett återkommande tema och kommer också upp
              i veckans EU-nämnd. Tidigare har jag kritiserat regeringen ganska
              hårt för den process som bedrivs. Från regeringens sida driver
              man inte på Sveriges värderingar. Man säger att man vill begränsa
              avgiften, men man späder hela tiden på med nya beslut som ökar
              kostnaden för att kvarstå i Europeiska unionen i dess nuvarande
              tappning. Jag har blivit beskylld för att gå händelserna i förväg,
              men sedan kommer man, efter beslutet, till Sveriges riksdag och
              säger att man från regeringens sida inte kommit någonstans i förhandlingarna.
            </seg>
            <seg n="da78acba">
              Det jag skulle vilja fråga är: När ska Sverige sluta kompromissa?
              När ska vi stå fast vid våra värderingar?
            </seg>
          </u>
          <note type="speaker" n="0c1ce571">
            Anf. 43 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-2d35901bf3acc77f-3" n="f2c87cb7">
            <seg n="dba5a25c">
              Herr talman! EU har vuxit genom demokratiska beslut. Folken i
              de länder som är med 27 länder, snart 28 har valt att vidga unionens
              mandat till att från början mycket riktigt ha varit inriktat på
              handel till att också täcka andra fält. Där har jag och Johnny
              Skalin ganska olika åsikter. Han talar om onda element, sådant
              som vidgar den inre marknaden. Jag ser det inte som ett ont element
              att EU-länderna tillsammans tar ett brett grepp om de klimatutmaningar
              vi har. Jag ser det inte som ett ont element att vi jobbar tillsammans
              när det gäller den gränsöverskridande brottsligheten, att hjälpa
              flickor och också en hel del pojkar som hamnar som offer i människohandlarnas
              nät. Jag ser det inte som ett ont element att man får en skarp
              granskning av mänskliga fri- och rättigheter i unionens länder.
              Det är naturliga frågor där man inte kan tro att länder är nationalistiska,
              isolerade öar utan där vi måste samarbeta för att lösa de gränsöverskridande
              utmaningarna. Det är ett oerhört viktigt politiskt sätt att agera.
            </seg>
            <seg n="d6ed7e9a">
              När det gäller frågor som rör långtidsbudgeten kommer statsministern
              till EU-nämnden till veckan och diskuterar vidare. Det blir en
              intensiv och tuff förhandlingsvecka. Sverige är och förblir ett
              av de länder som allra hårdast driver frågan om moderniseringen,
              men vi slår förstås också vakt om de frågor som gäller den specifika
              svenska situationen. Det kommer vi att fortsätta att göra. Det
              kan jag garantera.
            </seg>
          </u>
          <note type="speaker" n="2786bcf1">
            Anf. 44 HANS LINDE (V) replik:
          </note>
          <u who="hans_linde_abeaba" xml:id="i-1104131ec2a54dea-1" n="219372ee">
            <seg n="e127b4e7">
              Herr talman! Jag vill börja med att välkomna EU-ministerns brandtal
              från talarstolen om att stå upp mot högerextremism och homofobi,
              stödja kvinnors och andra gruppers rättigheter och stå upp för
              jämställdhet i samhället. Frågan är dock vilken bäring detta brandtal
              hade på kommissionens arbetsprogram för 2013. När man läser arbetsprogrammet
              för 2013 ser man att kampen för tolerans, mänskliga rättigheter
              och jämställdhet knappast är en topprioritering för kommissionen.
              Ska vi vara helt ärliga väger snarast frågor om elektronisk fakturering
              och enhetlig momsdeklaration just nu tyngre hos EU-kommissionen
              än frågor om kvinnors, hbt-personers och romers mänskliga rättigheter.
            </seg>
            <seg n="0f5788ce">
              Jag begärde ordet för att jag ville ställa en fråga till EU-ministern
              om den ökade sociala dumpningen som vi ser i norra Europa, inklusive
              vårt eget land. Vi ser hur allt fler medborgare från Central-
              och Östeuropa används för att pressa ned löner och villkor även
              i vårt land inom svenskt jordbruk och på svenska byggarbetsplatser.
              Ställ er i hamnen i Göteborg och tala med lastbilschaufförerna
              och ni kommer att hitta EU-medborgare som jobbar under villkor
              och med löner som är helt oacceptabla.
            </seg>
            <seg n="f5778f2a">
              För mig som vänsterpartist är det självklart att stå upp för
              ett öppet Sverige, men om vi ska lyckas försvara ett öppet Sverige
              tror jag att det krävs krafttag mot den sociala dumpningen, att
              vi värnar den svenska kollektivavtalsmodellen. Jag tror inte att
              vi någonsin kommer att värna öppenheten om öppenhet innebär lönedumpning
              på den svenska arbetsmarknaden. Då kommer vi att spela just de
              mörka krafter i händerna som EU-ministern tidigare talade om.
            </seg>
            <seg n="329fbecd">
              När jag läser kommissionens arbetsprogram och regeringens faktapromemoria
              om regeringens prioriteringar hittar jag ingenting om löntagarnas
              rättigheter. Jag hittar inga idéer om hur man ska ta krafttag
              för att motverka den sociala dumpningen trots att en lång rad
              konkreta förslag lagts fram om sociala klausuler och annat.
            </seg>
            <seg n="534e8396">
              Varför är den svenska regeringen så tyst och så passiv när det
              gäller den växande sociala dumpningen på den svenska och europeiska
              arbetsmarknaden?
            </seg>
          </u>
          <note type="speaker" n="a0d55325">
            Anf. 45 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-2d35901bf3acc77f-4" n="f2c87cb7">
            <seg n="6e775e87">
              Herr talman! Vi ska komma ihåg att det vi nu diskuterar är kommissionens
              arbetsprogram, de förslag som kommissionen har lagt fram. Regeringen
              kommer förstås att återkomma med egna prioriteringar, hur vi ämnar
              intensifiera EU-frågor under året. Jag kan lova Hans Linde att
              frågor som rör demokratisk legitimitet, mänskliga fri- och rättigheter
              med mera kommer att vara med. Det är oerhört viktigt.
            </seg>
            <seg n="c07f994b">
              Jag sade i mitt anförande att allt inte är bra i kommissionens
              förslag. Där finns såklart delar som kunde ha varit mycket starkare
              och mycket bättre.
            </seg>
            <seg n="7b666d26">
              En fråga som diskuterats mycket i denna kammare under det senaste
              året, och som anknyter till det som Hans Linde var inne på, är
              det som arbetsmarknadsutskottet tog upp och gjorde ett tillkännagivande
              om, nämligen det sociala protokollet. Det har diskuterats intensivt.
              Där har regeringen tagit emot riksdagens tillkännagivande. Det
              är mycket komplicerade rättsliga frågor, och ärendet bereds för
              närvarande i Regeringskansliet. Vi kommer alltså att få tillfälle
              att komma tillbaka och diskutera det.
            </seg>
            <seg n="5b8b5f5a">
              Utgångspunkten, som för oss är central, är att det måste finnas
              en väl fungerande arbetsmarknadsmodell. Det har vi i Sverige,
              och den är viktig att värna. Likvärdiga villkor måste gälla för
              de svenska kollektivavtalen. Där måste man vara klar och tydlig.
              Regeringen respekterar förstås alltid det som riksdagen lyfter
              fram på det sättet.
            </seg>
            <seg n="d1f607f9">
              Samtidigt måste vi komma ihåg att vi i dag har 27 medlemsstater,
              snart 28, och då finns det också nästan 28 olika arbetsmarknadsmodeller.
              Man har olika syn på den rätta balansen mellan fri rörlighet och
              arbetstagarskydd. I Sverige har vi en mycket säkrare, solidare
              och bättre modell än på de allra flesta håll i Europa.
            </seg>
            <seg n="fd6c7c5c">
              Det finns också en risk i den diskussion vi nu för. Även jag
              ser och lider med de utsatta människorna, men vi ser samtidigt
              en stor risk när vi öppnar upp för den här diskussionen på EU-nivå,
              för det är väldigt osäkert om diskussionen skulle gå i svensk
              riktning. Det är inte säkert. Det är lite grann som att öppna
              Pandoras ask. Vi måste ha det i åtanke.
            </seg>
            <seg n="a33a063e">
              Sverige har en solid modell där arbetsmarknadens parter tar ett
              mycket stort ansvar. Den ska vi bevara.
            </seg>
          </u>
          <note type="speaker" n="92379a90">
            Anf. 46 HANS LINDE (V) replik:
          </note>
          <u who="hans_linde_abeaba" xml:id="i-1104131ec2a54dea-2" n="219372ee">
            <seg n="56dfac3a">
              Herr talman! Ja, det stämmer när vi diskuterar kommissionens
              arbetsprogram, men vi diskuterar också hur Sverige ska förhålla
              sig till det arbetsprogrammet. Jag kan nämna, vilket möjligen
              är av intresse för EU-ministern, att vi inför den genomgång vi
              hade i utrikesutskottet fick en faktapromemoria från regeringen,
              Faktapromemoria 24, där det uttryckligen står: Beträffande de
              prioriterade områdena ligger de i huvudsak i linje med regeringens
              EU-politik.
            </seg>
            <seg n="b5d0bf9f">
              Man ansluter sig till de prioriteringar som EU-kommissionen gör.
              Tittar vi på EU-kommissionens prioriteringar kan vi ju notera
              att inte finns mänskliga rättigheter och jämställdhet som några
              topprioriteringar där. Det gör det inte heller när det gäller
              löntagarnas rättigheter.
            </seg>
            <seg n="88e31327">
              Så här lätt kan trots allt inte EU-ministern komma undan när
              det gäller löntagarnas rättigheter. Det här är knappast ett nytt
              problem som vi har upptäckt i dag genom rapporteringen i de svenska
              tidningarna. Det här har varit ett växande problem under flera
              år.
            </seg>
            <seg n="abbfe57e">
              EU-ministern pratade tidigare om den långa debatt vi hade om
              Lissabonfördraget 2009. Jag var nog en av dem som bidrog till
              att det blev en ganska lång debatt just därför att vi drev frågor
              om ett bindande juridiskt protokoll, att vi behövde ha undantag
              för den svenska kollektivavtalsmodellen. Redan då påtalade vi
              de problem som fanns, och vi påtalade de stora risker som Lissabonfördraget,
              Lavaldomen och andra domar öppnade upp för. Regeringen har trots
              det inte gjort någonting för att förhindra den här utvecklingen.
            </seg>
            <seg n="b4efeade">
              Nu säger EU-ministern att det här är en jättekomplicerad juridisk
              fråga som måste beredas. Det är självklart helt sant. Men jag
              kan konstatera att det har funnits en lång rad andra jättekomplicerade
              juridiska frågor där regeringen knappast har vilat på hanen när
              det gällt att genomföra grundläggande reformer, till exempel det
              sätt ni har skjutit sjukförsäkringen och a-kassan i sank på. Då
              var det inte något behov av att bereda frågorna och dra dem i
              långbänk.
            </seg>
            <seg n="3bd932dd">
              Frågan är, Birgitta Ohlsson: Varför tar det sådan tid att stå
              upp för löntagarnas rättigheter i Sverige och stå upp mot den
              sociala dumpningen?
            </seg>
          </u>
          <note type="speaker" n="7491aa3d">
            Anf. 47 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-2d35901bf3acc77f-5" n="f2c87cb7">
            <seg n="780ac9fb">
              Herr talman! Det som komplicerar är förstås att det är frågor
              som handlar om europeisk nivå, där det är två väldigt centrala
              värden som ibland kan kollidera. Det ena handlar förstås om den
              fria rörligheten som jag tror att de flesta av oss i denna kammare,
              i alla fall alla nu närvarande, tycker att det är viktigt att
              stå fast vid. Den har också inneburit fantastiska möjligheter
              för människor, inte minst från fattigare delar av Öst- och Centraleuropa,
              att kunna jobba runt om i Europa och få en bättre framtid för
              sina egna familjer. Det är väldigt viktigt att se. Men myntet
              har också baksidor. Människor utnyttjas på ett cyniskt sätt. Det
              är det man måste lägga fokus på.
            </seg>
            <seg n="87ba1039">
              Som jag sade tidigare bereder Regeringskansliet frågan just nu,
              och vi kommer att komma tillbaka. Det kommer att bli bra möjligheter
              att diskutera det.
            </seg>
            <seg n="6ad864c2">
              Jag tycker ändå att det är viktigt när vi för en diskussion om
              just arbetsmarknadens roll när det handlar om lönebildning att
              betona att i Sverige är det framför allt en fråga för arbetsmarknadens
              parter, och så vill vi att det ska förbli.
            </seg>
            <seg n="cd436733">
              Vi kan också konstatera att i andra medlemsstater har lagstiftningen
              mycket större betydelse, och parterna har en annan roll. Men vi
              tycker att det är viktigt att ha fokus på arbetsmarknadens parter
              och att den modell vi har är jätteviktig, inte minst när det gäller
              lönebildningen.
            </seg>
            <seg n="0f665aa3">
              Inom EU samordnar medlemsstaterna sin sysselsättningspolitik
              på många sätt. Det har man gjort sedan sysselsättningsstrategin
              kom. Den kom 1997, om jag inte missminner mig. Den innehåller
              skrivningar om lönebildning. Det är inte heller något nytt. Det
              har gjorts i dag, och det har gjorts tidigare. Men det är viktigt
              när vi lyfter upp frågorna på europeisk nivå att veta att det
              inte är säkert att det är den svenska linjen med respekt för arbetsmarknadens
              parter som vinner i en sådan diskussion. Det är lite som att öppna
              Pandoras ask.
            </seg>
          </u>
          <note type="speaker" n="58cf09c2">
            Anf. 48 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-964013e89009a0f5-3" n="951b9a51">
            <seg n="b2ec1428">
              Herr talman! Jag tänkte tala lite grann om något som jag upplever
              som en motsättning i kommissionens arbetsprogram. Det är styckena
              om ett säkert och tryggt Europa och det ökade EU-inflytandet på
              den globala arenan. Jag gör det utifrån det som Hans Linde tidigare
              tog upp om Västsahara till exempel och det minskade bistånd som
              nu går till Västsahara med grund i den sämre ekonomiska situationen
              i Europa.
            </seg>
            <seg n="85fa1224">
              Lägren har ju fått väldigt mycket bistånd från Spanien och från
              de spanska biståndsorganisationerna, men nu ser det helt annorlunda
              ut. Jag besökte lägren också förra året och träffade då bland
              annat väldigt många spanska familjer som var där och träffade
              sina sommarbarn. Men det här är ju någonting som också har minskat
              under årens lopp, särskilt efter den ekonomiska krisen.
            </seg>
            <seg n="6de7a8c3">
              Kommissionen skriver att om man kan använda både EU:s och medlemsstaternas
              resurser på ett effektivt och konsekvent sätt utanför EU:s gränser
              kan vi få större vikt och inflytande i vår omgivning. Det som
              jag menar är ett motsatsförhållande är ju att när biståndet går
              ned, som till exempel till Västsahara och många andra ställen
              också, ökar migrationen. När vi inte längre kan påverka i demokratisk
              riktning eller utöva fattigdomsbekämpning etcetera kommer fler
              till Europa. Då sätter vi stopp därför att vi inte vill ha in
              dem här. Det där med fri rörlighet som ministern tog upp är jättebra,
              men det gäller ju bara vissa.
            </seg>
            <seg n="c3da23cc">
              Ministern tog också upp den gemensamma värdegrund som vi har.
              Jag upplever att den står i rätt bjärt kontrast till mycket av
              det som återfinns i Helsingforssprogrammet, som jag också upplever
              är mycket av en eftergift till de populistiska partier som ministern
              tidigare talade om. Jag skulle vilja höra ministerns syn på det.
            </seg>
          </u>
          <note type="speaker" n="4dd98123">
            Anf. 49 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-2d35901bf3acc77f-6" n="f2c87cb7">
            <seg n="79ff24f5">
              Herr talman! Situationen i Västsahara är djupt sorglig. Jag tror
              att många kan skriva under på att vi verkligen längtar till den
              dag då det västsahariska folket får hålla en folkomröstning om
              sin framtid, för att kunna ta ställning till landets framtida
              status.
            </seg>
            <seg n="5747f82a">
              Tittar vi på Europeiska unionen i dag kan vi konstatera att EU
              är världens största biståndsgivare när det handlar om den finansiella
              situationen, men det finns mycket att eftersträva vad gäller innehållet
              i biståndet. Jag önskar ju att vi skulle ha en större värderingsdebatt
              i Europeiska unionen om biståndspolitik i dag, med mer fokus på
              demokrati, mänskliga rättigheter och frihetsfrågor. Där borde
              man göra en reformering på samma sätt som vår regering har gjort
              sedan vi kom till makten 2006. Det vore bra.
            </seg>
            <seg n="b743251a">
              Det är sorgligt om Västsahara har fått en sämre situation med
              tanke på den ekonomiska krisen, men det kan jag säga att också
              flera ställen runt om i världen har fått. Jag är för oinsatt i
              detaljerna kring frågan, men det är såklart en naturlig följd
              av att alltför många länder under krisen, även de som inte är
              i mest akut ekonomisk kris, har valt att dra ned på biståndet.
            </seg>
            <seg n="d595a103">
              Sverige tillhör i dag den handfull av EU-medlemsstater som lever
              upp till FN:s rekommendation om ens 0,7 procent i bistånd. Vi
              ligger ju på 1 procent. Jag tror att vi tillsammans med Luxemburg
              är de enda i dag som når den nivån. Det är också en konsekvens
              av att när ekonomin blir tung i ett land sparar man ofta på dem
              som inte kan rösta. Det handlar om världens flyktingar och utsatta
              som lever i diktaturer, fattiga människor. Tack och lov har vi
              inte följt den principen från den svenska regeringens sida utan
              valt att ha kvar ett generöst och solidariskt bistånd.
            </seg>
            <seg n="dc0de23e">
              Men det är klart att det behövs reformer, och jag hoppas att
              den här debatten kan fortsätta, kanske inte minst med biståndsminister
              Gunilla Carlsson som är mer insatt i detaljerna.
            </seg>
          </u>
          <note type="speaker" n="cc78d39f">
            Anf. 50 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-964013e89009a0f5-4" n="951b9a51">
            <seg n="07187964">
              Herr talman! Jag tror att även Norge lever upp till enprocentsmålet.
              De räknar inte heller av lika mycket som vi gör.
            </seg>
            <seg n="244408b2">
              Det är sant att EU är världens största biståndsgivare, men det
              biståndet minskar ju också. Dessutom är det ingen samordning mellan
              de olika länderna. När ett land drar sig ur borde ett annat kunna
              fylla upp det tomrum som uppstår.
            </seg>
            <seg n="23540149">
              Jag är egentligen ute efter motsättningen mellan den minskande
              biståndspolitiken och att vi samtidigt stänger gränserna mot Europa
              alltmer. Där är Sverige ändå det land som i alla fall ska stå
              för en human flyktingpolitik etcetera, men sedan har vi ett antal
              länder som har en helt annan uppfattning. Det var det som jag
              i mitt inlägg menade med att våra insatser blir som en droppe
              i den djupa ocean av mörka krafter som omger oss.
            </seg>
            <seg n="5ba1f6e5">
              Utifrån den värdegrund som ministern talade om, hur får man ihop
              det med Helsingforssprogrammet och med ökad övervakning? Det handlar
              ju inte bara om att stänga gränser. Det handlar om ökad övervakning.
              Det handlar om ett närmande av straffrätten. Det handlar om väldigt
              många olika frågor. Var någonstans ligger vi i dag, och är det
              inte en eftergift till de krafter som vi faktiskt försöker motverka?
              Det är bara det att de är starka i Europa och de får då också
              en påverkan på politiken. Det är så med demokratin. Men någonstans
              är det ju bra om vi verkligen kan stå upp för den gemensamma värdegrunden.
            </seg>
            <seg n="b9e8a857">
              Sedan tänkte jag på en annan sak också. Vi talade om Turkiet,
              om mänskliga rättigheter och annat. Det är ju så att så länge
              länderna inte är medlemmar i unionen kan man ställa krav på att
              de ska leva upp till de mänskliga rättigheterna, men det finns
              inte samma rättsliga grund att göra det när de väl är medlemmar.
              Det är också en sak som det verkligen borde arbetas med på EU-nivå
              så att det blir möjligt att också ställa krav på medlemmarna.
            </seg>
          </u>
          <note type="speaker" n="63d66bc7">
            Anf. 51 Statsrådet BIRGITTA OHLSSON (FP) replik:
          </note>
          <u who="birgitta_ohlsson_5279a8" xml:id="i-2d35901bf3acc77f-7" n="f2c87cb7">
            <seg n="eba68a0b">
              Herr talman! Jag börjar med det Bodil Ceballos avslutade med.
              Just frågan om årliga granskningar av uppföljningen av respekten
              för mänskliga fri- och rättigheter inom unionen är en central
              fråga. Jag kan säga att det har hänt mycket.
            </seg>
            <seg n="e5100ce4">
              När jag lyfte upp frågan första gången för över två år sedan
              på ett möte var jag ensam runt bordet om att tycka att det var
              en bra idé. Det har hänt mycket sedan dess. Kommissionens ordförande
              Barroso tog upp frågan i sitt State of the Union-tal i höstas.
              Tysklands utrikesminister Guido Westerwelle driver frågan passionerat.
              Det har blivit ett helt annat tryck, vilket gör att kommissionen
              måste leverera.
            </seg>
            <seg n="711f5af6">
              Det är ohållbart. Det är tuffa krav för att komma med men vad
              händer när man väl är medlem? Situationen i Ungern är väl det
              mest oroväckande som sker just nu vad gäller pressfrihet, minoriteters
              rättigheter med mera. Här är det viktigt att vi får ett bra och
              robust regelverk.
            </seg>
            <seg n="04043b50">
              De andra frågorna har också med detta att göra. Om vi inte lever
              upp till kraven på fri- och rättigheter på hemmaplan, hur kan
              vi vara den klara rösten globalt? Det gäller oavsett om det handlar
              om flyktingpolitik, mänskliga fri- och rättigheter eller att stå
              upp för de värderingar som unionen har som grund. Det är viktigt
              att walk the talk, det vill säga att leva som man lär.
            </seg>
            <seg n="10fa5299">
              Helsingforssprogrammet är en del. Där har vi diskuterat halvtidsutvärdering
              med mera. Frågorna skär in i varandra på flera fält. Men jag skulle
              också vilja se att vi har två instrument som kan bli starkare.
              Det ena instrumentet handlar om uppbyggnaden av European External
              Action Service, EU:s nya utrikestjänst. Där driver vi hårt från
              den svenska regeringens sida att just demokrati och mänskliga
              rättigheter måste bli tydligare, inte bara i de fält man bevakar
              utan också i de fält man anställer. Personer ska ha en bakgrund
              så att de förstår frågorna och har en stark passion att driva
              på frågorna.
            </seg>
            <seg n="7080e025">
              Det andra instrumentet är förstås Cecilia Malmströms, det vill
              säga vår svenska kommissionärs huvudfråga asylpolitiken. Om vi
              kan få ett så pass långtgående resultat som möjligt med mer öppen
              politik där fler länder tar ett större ansvar så att fler människor
              i nöd kan komma till Europa kan det bli en bra plattform. Det
              är tufft. Det är få länder i dag i Europa som står upp för en
              generös flyktingpolitik. Det beklagar jag oerhört mycket.
            </seg>
          </u>
          <note type="speaker" n="98bebfc3">
            Anf. 52 BÖRJE VESTLUND (S):
          </note>
          <u who="borje_vestlund_6206fd" xml:id="i-40effb7473783829-0" n="1c3fd0cb">
            <seg n="e93eb0f0">
              Herr talman! Jag begärde ordet mest för att kommentera det som
              inte har tagits upp här eller har gått lite fel. Jag kan konstatera
              att alla deltagarna har nämnt den inre marknaden. Den firar i
              år 56 år. Ändå finns det stora problem.
            </seg>
            <seg n="52c58840">
              Det stora problemet är inte att man inte har diskuterat frågor
              om den inre marknaden. Inremarknadsakten I är avslutad. Den är
              inte till fullo avslutad i EU-parlamentet, men genomförandet går
              långsamt. Vi kan konstatera att Sveriges riksdag inte har hunnit
              gå igenom regeringens frågor på grund av den beredningskultur
              som finns i Sverige.
            </seg>
            <seg n="4b4e319b">
              Därför blir det så underligt när man omedelbart tar itu med Inremarknadsakten
              II. Jag har inget emot förslagen i Inremarknadsakten II, men apropå
              legitimitet riskerar detta att få EU att mer likna en samtalsklubb
              än att man verkligen vill ha en inre marknad.
            </seg>
            <seg n="9b4749fe">
              Många saker är bra, men någon gång måste man stanna upp och tänka
              på vad som händer när akten genomförs. Det är ett allvarligt problem
              att man bara pratar om frågorna om den inre marknaden i EU, och
              sedan tar de lång tid att genomföra. Det finns ett motstånd i
              vissa länder.
            </seg>
            <seg n="c1ea85f3">
              Jag saknar i det här dokumentet en text om genomförandet av Inremarknadsakten
              I och även frågorna om tjänstedirektivet. Det är inte heller till
              fullo implementerat i medlemsstaternas lagstiftning.
            </seg>
            <seg n="c09cbb4e">
              Den andra frågan jag vill ta upp gäller att det om elva månader
              ska finnas en gemensam energimarknad i EU. Mina vänner! Det är
              bara kommissionen som fortfarande tror att vi kommer att ha en
              gemensam energimarknad.
            </seg>
            <seg n="2369fd9f">
              Energiinfrastrukturen är viktigast för att det ska bli en gemensam
              inre marknad. Där kan vi konstatera att det finns stora problem
              nationellt i EU:s medlemsländer med energiinfrastrukturen. Det
              gäller alltifrån att den helt enkelt är undermålig, och har varit
              så länge, till att man tillför nya energikällor, till exempel
              vindkraft och solenergi. Då räcker inte energiinfrastrukturen
              till.
            </seg>
            <seg n="48584194">
              Här finns inga förslag. Man pratar om att bygga för framtiden.
              Det låter bra. Men den gemensamma energimarknaden ska finnas från
              2014.
            </seg>
            <seg n="9a7ece59">
              Sedan finns energieffektiviseringsdirektivet. Det är snyggt och
              prydligt. Men hur ska det genomföras? Det finns oerhört många
              frågetecken när det gäller redan fattade beslut och hur de ska
              genomföras. Det hade varit önskvärt om det hade varit mer fokus
              på genomförande i kommissionens arbetsprogram än att lägga fram
              nya fräscha förslag som får EU att mer likna en diskussionsklubb
              än att vara en kraft för att forma ett gemensamt Europa.
            </seg>
          </u>
          <note n="7c674d73">
            Överläggningen var härmed avslutad.
          </note>
          <note n="2db5009a">
            11 § Granskning av statsrådens tjänsteutövning och regeringsärendenas
            handläggning
          </note>
          <note n="9e7b6acd">
            Föredrogs
          </note>
          <note type="speaker" n="faee4da1">
            Anf. 53 PETER ERIKSSON (MP):
          </note>
          <u who="peter_eriksson_f7fe39" xml:id="i-2deae471260cbe79-0" n="1c4ceafd" next="i-1c0a00e1cd66cd49-0"/>
          <note n="5e8d5099">
            Herr talman! I regeringsformen, den kanske mest centrala av våra
            grundlagar, står det i 13 kap. om kontrollmakten: Konstitutionsutskottet
            ska granska statsrådens tjänsteutövning och regeringsärendenas
            handläggning.
          </note>
          <u who="peter_eriksson_f7fe39" xml:id="i-1c0a00e1cd66cd49-0" n="1c4ceafd" prev="i-2deae471260cbe79-0">
            <seg n="173adb4e">
              Vi brukar göra så att vi varje år lägger fram ett betänkande
              till riksdagen om utskottets granskning, ett på hösten och ett
              på våren. Det blir två betänkanden. Betänkandet på hösten brukar
              handla om de mer generella frågorna om regeringsärendenas handläggning,
              regeringens organisation, hur Sverige styrs och så vidare. Betänkandet
              på våren brukar handla mer om vad riksdagsledamöterna har anmält
              olika statsråd för. Det är en granskning som vi gör av de statsråden.
            </seg>
            <seg n="2ce26c44">
              I år är det ett tjockt betänkande som handlar om regeringsärendenas
              handläggning. Som ni har märkt är det mer vinter än höst och betänkandet
              är alltså lite försenat. Det beror på att vi i något fall har
              upptäckt lite större problem än vanligt.
            </seg>
            <seg n="cd7ae64a">
              Vi har granskat ett antal olika frågor. I många fall har det
              visat sig att det fungerar relativt väl i Regeringskansliet. Det
              finns små saker som vi kan anmärka på och tycka att det är bra
              om regeringen förbättrar och effektiviserar verksamheten, men
              i något fall har vi också hittat större problem.
            </seg>
            <seg n="792089f7">
              Jag tänker ta upp två frågor. Det är dels hanteringen av hemliga
              handlingar, där vi har gjort en speciell granskning. Det är dels
              lite grann om hur myndigheterna styrs. I alla de frågor som vi
              har tagit upp under hösten har vi lyckats bli överens. Ett enhälligt
              utskott lägger fram sitt betänkande. Det har fördelen att betänkandet
              blir lite grann tyngre. En viktig anmärkning till regeringen finns
              i de fall där det inte fungerar och där regeringen måste se till
              att det blir en förändring.
            </seg>
            <seg n="9b309421">
              I frågan om hantering av hemliga handlingar har vi valt ut Utrikesdepartementet,
              Justitiedepartementet och Landsbygdsdepartementet.
            </seg>
            <seg n="dbf9fe5e">
              Det är ingen slump att vi valde just Utrikesdepartementet. Där
              har det faktiskt varit en del problem som vi själva har uppmärksammat
              under årens lopp, nämligen att det tar tid att få ut handlingar
              även för konstitutionsutskottet från Utrikesdepartementet. Ett
              antal journalister har också märkt att det tar väldigt lång tid
              veckor och ibland upp till månader att få ut handlingar från just
              det departementet.
            </seg>
            <seg n="16ed3624">
              Det fanns alltså särskilda skäl för att vi valde Utrikesdepartementet.
            </seg>
            <seg n="92b0a9ef">
              När det gäller de två övriga departementen har vi inte hittat
              några stora problem.
            </seg>
            <seg n="7c0dd022">
              Man kan säga generellt att utskottets slutsats i dessa frågor
              är att det tycks vara så att regeringen försöker lämna ut handlingar
              till medborgarna så mycket som möjligt och att det görs på ett
              korrekt sätt. Men just på UD finns det större problem.
            </seg>
            <seg n="4d25d98a">
              Jag ska läsa några rader ur betänkandet:
            </seg>
            <seg n="d231140e">
              Lite längre ned säger vi: Utskottet konstaterar således att UD:s
              huvuddiarium i praktiken inte kan anses ha varit allmänt tillgängligt
              sedan 2008. Detta är inte en godtagbar ordning och utskottet utgår
              från att det inom Regeringskansliet påbörjade arbetet med att
              möjliggöra att uppgifter i UD:s diarium enklare och lättare ska
              kunna göras tillgängliga för allmänheten påskyndas.
            </seg>
            <seg n="b451c15c">
              Det är kanske en lite byråkratisk skrivning, men det är ett väldigt
              allvarligt påpekade. Det visar att man från en av regeringens
              centrala enheter, från regeringen själv, inte klarar av att uppfylla
              lagen, alltså att man bryter mot lagstiftningen genom att man
              inte har ett öppet och tillgängligt diarium och inte har haft
              det på flera år. En effekt är just den att man inte heller kan
              följa en annan del av den viktiga offentlighetsprincipslagstiftningen,
              att man skyndsamt ska lämna ut handlingar.
            </seg>
            <seg n="98e17352">
              Detta att man inte har ett öppet diarium som är tillgängligt
              och att man inte kan lämna ut handlingar skyndsamt gör att vi
              har en mycket allvarlig kritik mot Utrikesdepartementet. Det är
              någonting som man måste åtgärda mycket snabbt. Det är helt oacceptabelt
              att det får fortsätta på detta sätt.
            </seg>
            <seg n="954e00d8">
              Det är en grundläggande del, som vi är väldigt stolta över i
              Sverige, att vi har en öppenhet, en transparens, som är lite större
              än i många andra länder. Det är en grundläggande del att allmänheten
              har tillgång till handlingar, att man snabbt kan få ut handlingar,
              att vi har en offentlighetsprincip som fungerar.
            </seg>
            <seg n="557db627">
              Då duger det inte att vi har en departementschef som åker runt
              i världen och twittrar om hur vädret är eller bloggar om vilka
              människor han möter. Det kan inte uppväga det faktum att vi på
              hemmaplan inte har en fungerande organisation för att hantera
              papper, arkiv, handlingar och diarier och för att lämna ut handlingar
              till journalister och allmänhet.
            </seg>
            <seg n="e988ab35">
              Den andra frågan som jag tänkte ta upp kort är hur Sverige styrs
              och hur myndigheterna styrs. Här kan jag inte säga att vi har
              hittat några stora problem, några stora lagbrott eller sådant
              som i fallet med Utrikesdepartementet. Jag vill mer uppmärksamma
              att det pågår ganska stora förändringar i fråga om hur Sverige
              styrs, hur regeringen styr myndigheterna.
            </seg>
            <seg n="33bac5e2">
              Man har de senaste åren gått över till att styra på ett mer övergripande
              och mindre detaljerat sätt. Man har mindre detaljstyrning och
              lämnar över mer av styrningen från regeringen till myndighetscheferna
              själva. Man sätter i mindre utsträckning upp mål för verksamheterna
              i regleringsbrev och har mindre detaljerade krav och återrapporteringskrav.
              Man skriver in lite mer i de övergripande instruktionerna och
              betydligt mindre i regleringsbreven.
            </seg>
            <seg n="0b53027f">
              Det här är en tendens som vi pekar på, en spaning, kan man säga,
              som är ganska väl i enlighet med de senaste utredningarna på detta
              område. Sten Heckscher har till exempel för ett antal år sedan
              utrett hur Sveriges styrs, och han pekade på att man nog borde
              ha mindre av detaljregleringar och mindre av mål därför att styrningen
              av myndigheterna då var så omfattande att myndigheterna själva
              i praktiken kunde bestämma vilka av dem man skulle satsa på och
              bry sig om och vilka man kunde lägga åt sidan. Att koncentrera
              styrningen mer på ett mindre antal mål kunde göra den mer effektiv.
            </seg>
            <seg n="19a1f665">
              Det här är en förändring som möjligen går i ett slags decentralistisk
              riktning. Men för att demokratin ska upprätthållas måste vi utgå
              från att det är regeringen som styr riket. Man kan inte lämna
              styrningen av myndigheter till myndigheterna själva och tro att
              demokratin och regeringens ansvar därmed är löst. Även om utvecklingen
              går mot att myndigheterna styr sig själva i större utsträckning
              och att mål, anvisningar och regleringsbrev blir lite mindre detaljerade
              kvarstår regeringens och ministrarnas ansvar.
            </seg>
            <seg n="76b86237">
              Det är en viktig sak som vi påpekar i detta betänkande. Det är
              regeringen som styr Sverige. Hur man gör det kan man bestämma
              i stor utsträckning själv, men man kan inte frånsäga sig det grundläggande
              ansvaret.
            </seg>
            <seg n="64af9391">
              Bakgrunden till regeringens förändrade styrning var bland annat
              att styrsignalerna, som jag sade, i form av mål och återrapporteringskrav
              i praktiken hade gett myndigheterna utrymme att själva bestämma
              vilka av dessa som skulle vara vägledande för myndighetens verksamhet.
              När nu regeringen väljer att minska antalet ord och antalet mål
              och att göra det mer övergripande gäller det att vara väldigt
              tydlig och effektiv i fråga om vilka mål man väljer och hur man
              ber myndigheterna att återrapportera.
            </seg>
            <seg n="ef0499b7">
              Det är en fråga som vi från konstitutionsutskottet tillsammans
              med finansutskottet och Riksbankens jubileumsfond nyligen hade
              ett seminarium om i Förstakammarsalen här. Jag tycker att det
              var mycket intressant. Det finns väldigt mycket att fundera kring
              hur myndigheterna ska styras i Sverige, hur politiken ska fungera
              och vara effektiv, inte abdikera i ett system som blir mer decentralistiskt
              och mindre detaljstyrt. De frågorna kommer vi säkerligen att fortsätta
              att arbeta med och ägna oss åt i framtida betänkanden.
            </seg>
          </u>
          <note n="2eb6bcda">
            Konstitutionsutskottet konstaterar att Utrikesdepartementets
            huvuddiarium inte motsvarar kraven i offentlighets- och sekretesslagen
            (OSL). Enligt 5 kap. 2 § OSL ska det i fråga om handlingar som
            registreras i ett diarium framgå datum för när handlingen kom
            in till myndigheten eller när den upprättades och vilket diarienummer
            handlingen har fått. Vidare ska uppgifter om avsändare eller mottagare
            och vad handlingen gäller framgå.
          </note>
          <note n="37cec759">
            Jag vill bara yrka bifall till utskottets förslag i betänkande
            10 om granskningen av statsråden och regeringsärendenas handläggning.
          </note>
          <note type="speaker" n="9239be6d">
            Anf. 54 BJÖRN VON SYDOW (S):
          </note>
          <u who="bjorn_von_sydow_21fd65" xml:id="i-3da1c1d8384d3adc-0" n="edccfe49">
            <seg n="26980307">
              Herr talman! De socialdemokratiska representanterna i konstitutionsutskottet
              har arbetat med ärendet i alla dess delar, och vi är positiva
              till att utskottet är enigt i detta betänkande. Det ger naturligtvis
              en ökad vikt åt betydelsen av utskottets ståndpunkter ju fler
              som är med om det.
            </seg>
            <seg n="cc38c066">
              Det handlar om nio granskade områden i regeringen och regeringens
              och Regeringskansliets ansvar. Jag vill fokusera på två frågor
              som vi från den socialdemokratiska sidan anser är mer allvarliga.
            </seg>
            <seg n="90808ea1">
              Det ena är det som utskottets värderade ordförande Peter Eriksson
              har tagit upp, frågan om diariet och tillgängligheten till handlingar
              inom Utrikesdepartementet, och det andra är frågan om hur regeringen
              och UD hanterar internationella överenskommelser.
            </seg>
            <seg n="63940ce0">
              Offentlighetsprincipen är viktig i vår demokratiska process.
              Det handlar också om den gamla principen, en gång i tiden införd
              1766, om att allmänna handlingar ska vara öppna för allmänheten
              och för medierna. Saken gäller inkomna och upprättade handlingar.
              Men det ska finnas en möjlighet, ja till och med en skyldighet,
              att begränsa tillgängligheten enligt våra lagar när det är befogat.
              Det är det vi kallar hemligstämpling.
            </seg>
            <seg n="3d873923">
              En kärna i ärendet är diarieföringen av inkomna eller upprättade
              handlingar. Kärnan är också att alla hemliga handlingar som alltså
              allmänheten inte får del av annat än efter särskild prövning ska
              diarieföras. Det kan få finnas olika diarier och register på en
              myndighet.
            </seg>
            <seg n="35bc00da">
              Vi har funnit att Utrikesdepartementets problem började 2009.
              Dessförinnan hade man ett system som allmänheten och medierna
              i vissa stycken mycket lätt hade möjlighet att ta del av.
            </seg>
            <seg n="6ecefc29">
              Genom vår granskning och vad som har kommit fram genom Utrikesdepartementet
              och Statsrådberedningen, det vill säga Regeringskansliet, har
              de så småningom blivit allt klarare över vilket system som de
              egentligen har haft. Det har blivit en sorts dubbelt fel i det
              system som man har haft sedan 2009. I det systemet framgår det
              nämligen inte när en handling kom in eller upprättades, vilket
              diarienummer, vilken avsändare eller mottagare den har och vad
              handlingen gäller.
            </seg>
            <seg n="f7aef0db">
              Det drabbar alla, och det är detta som Peter Eriksson var inne
              på. Det förlänger den tid som har krävts för att lämna ut handlingen,
              även om det har varit helt okomplicerat. När man har sökt har
              det tagit tid. UD har undersökt ärende för ärende om det får lämnas
              ut eller ej.
            </seg>
            <seg n="c9adfbd7">
              Det underliga är att det finns en annan sida av saken. För att
              kunna hålla ett diarium tillgängligt för allmänheten ska sekretessbelagda
              uppgifter om avsändare, mottagare och vad det handlar om utelämnas
              för just dessa handlingar. Men det finns inte heller angivet i
              UD:s diarium. Man kan säga att det har funnits en risk för att
              ärendeinnehåll som borde vara hemligt av misstag blir öppet. Det
              har lett till att tjänstemännen har tvingats arbeta intensivt
              även med den saken.
            </seg>
            <seg n="6a8def78">
              Konsekvensen av detta har blivit långt utdragna granskningsprocesser
              i Utrikesdepartementet. Vår bedömning, sedan vi har tagit del
              av skriftväxlingen med Statsrådsberedningen och indirekt UD, är
              att man inser att det är ett felaktigt diarium. Som Peter Eriksson
              sade är det ytterst angeläget att Regeringskansliet och Utrikesdepartementet
              snabbt ändrar systemet. Vad det bör innebära vill vi inte uttala
              oss om just nu, utan det måste prövas internt. Men den rådande
              situationen är inte acceptabel.
            </seg>
            <seg n="6a92a1ef">
              Jag vill då, herr talman, gå över till den andra delen, frågan
              om internationella överenskommelser. Enligt vår grundlag ska överenskommelser
              med andra stater och internationella organisationer ingås av regeringen.
            </seg>
            <seg n="904c6850">
              Det finns nu en bred granskning av konstitutionsutskottet av
              hur det fungerar. Konstitutionsutskottet koncentrerar sig i sina
              slutsatser på kanske den viktigaste aspekten. Det gäller publiceringen
              av internationella överenskommelser. Sådana ska publiceras i en
              publikation som heter Sveriges internationella överenskommelser
              . Det är självklart att om en internationell överenskommelse ska
              kunna tillämpas i Sverige av myndigheter och vara känd av allmänheten
              och medierna måste den finnas publicerad.
            </seg>
            <seg n="ecd825a2">
              Det finns bland annat krav på att det ska finnas en uppgift om
              när en överenskommelse blir bindande för Sverige. Vad vi har kunnat
              se handlar det om i genomsnitt, fast med rätt stora variationer,
              om ungefär 50 överenskommelser per år. Ibland publiceras dock
              dessa långt efteråt, och det är där problemet finns.
            </seg>
            <seg n="714ef689">
              Redan för några år sedan granskade utskottet en överenskommelse
              angående sänkta gränsvärden för svavel i fartygsbränsle i bland
              annat Östersjön. Den blev bindande för Sverige den 1 januari 2010,
              men ännu när utskottet gjorde sin granskning den 31 maj 2011 var
              den inte publicerad. Det märkvärdiga med negativ klang i ordet
              märkvärdiga är att utskottet har kunnat konstatera att överenskommelsen
              inte heller nu, cirka tre år efter det att den blev slutligt accepterad
              och bindande, är publicerad. Utskottet säger att detta inte är
              acceptabelt.
            </seg>
            <seg n="da835ab7">
              Jag vill understryka det. Vi anser att detta förhållande är helt
              oacceptabelt. Vi har funnit att det även i andra fall kan dröja
              flera år innan överenskommelser blir publicerade. Vi från utskottets
              sida och vi från den socialdemokratiska gruppen vill uppmana regeringen
              att verkligen ta kritiken på allvar. Vi vill inte mötas en gång
              till av så långdragna felaktigheter när det gäller publiceringen
              av internationella överenskommelser.
            </seg>
            <seg n="211de6e8">
              Herr talman! Båda de problem som konstitutionsutskottet har behandlat
              och som jag nu har tagit upp diarieföringen på UD och dokumentationen
              av internationella överenskommelser som också primärt ligger under
              UD är mycket viktiga för att offentlighetsprincipen ska kunna
              upprätthållas i vårt statsskick. Det är en kärna i detta.
            </seg>
          </u>
          <note type="speaker" n="5251360f">
            Anf. 55 KAJSA LUNDERQUIST (M):
          </note>
          <u who="unknown" xml:id="i-c713a8bc729e70f5-0" n="f1192a52"/>
          <note n="6f72cda7">
            Herr talman! Enligt 13 kap. 1 § regeringsformen ska konstitutionsutskottet
            granska statsrådens tjänsteutövning och regeringsärendenas handläggning.
            Den så kallade höstgranskningen är en administrativ granskning,
            och det är utskottet som väljer vilka områden som ska granskas,
            till skillnad från utskottets vårgranskning, där utgångspunkten
            är anmälningar från riksdagens ledamöter. Minst en gång om året
            ska utskottet meddela riksdagen vad det vid sin granskning har
            uppmärksammat.
          </note>
          <u who="unknown" xml:id="i-9fb0e857e59ba316-0" n="f1192a52">
            <seg n="862fea3e">
              Utskottet lägger här fram ett enigt betänkande. Det är glädjande
              att det råder en bred samsyn beträffande Regeringskansliets arbetsformer.
            </seg>
            <seg n="5b1ee3e1">
              Jag kommer att beröra tre områden där utskottet framför synpunkter
              på hur arbetet bedrivs inom Regeringskansliet. Som vi har hört
              tidigare gäller det hanteringen av hemliga handlingar. Det gäller
              också regeringens avlämnande av propositioner samt internationella
              överenskommelser.
            </seg>
            <seg n="2cf679fc">
              Herr talman! Rätten att ta del av allmänna handlingar utgör en
              av hörnstenarna i den svenska rättsordningen. Det är därför grundläggande
              att allmänheten kan få vetskap om vilka handlingar som finns hos
              en myndighet. Offentlighets- och sekretesslagens bestämmelser
              om diarieföring är till för att garantera allmänhetens tillgång
              till allmänna handlingar.
            </seg>
            <seg n="c9044a46">
              Utskottet har granskat hanteringen av hemliga handlingar inom
              Justitie-, Landsbygds- och Utrikesdepartementet.
            </seg>
            <seg n="7bb1cab9">
              Utskottet konstaterar i sitt ställningstagande: Det allmänna
              intrycket av den nu genomförda granskningen är att man vid de
              granskade departementen eftersträvar att lämna ut så mycket som
              möjligt och att noggranna sekretessprövningar görs i ärendena.
            </seg>
            <seg n="16d17c19">
              När en handling registreras i ett diarium ska datum för när handlingen
              inkom eller upprättades framgå, liksom vilket diarienummer den
              har fått. Även avsändare eller mottagare och vad handlingen gäller
              ska framgå. Sekretessbelagda uppgifter ska dock utelämnas i diariet.
            </seg>
            <seg n="3a73be68">
              Vid granskningen har framkommit att UD:s huvuddiarium oavsiktligt
              kan innehålla sekretessbelagda uppgifter. Det innebär att en sekretessprövning
              måste göras innan utdrag ur diariet kan lämnas ut, vilket i sin
              tur försvårar för allmänheten att ta del av de allmänna handlingarna.
            </seg>
            <seg n="a1603923">
              Utskottet konstaterar således att UD:s huvuddiarium i praktiken
              inte varit allmänt tillgängligt sedan 2008, vilket inte är acceptabelt.
              År 2008 beslutade förvaltningschefen om en administrativ ändring
              för UD:s huvuddiarium som tyvärr fick denna olyckliga konsekvens.
              Det syftade bland annat till att utlandsmyndigheterna skulle kunna
              dela ett webbaserat diarium med UD i Helsingfors.
            </seg>
            <seg n="c9dd9b9e">
              Det pågår ett arbete för att förbättra sökmöjligheterna för allmänheten
              i UD:s huvuddiarium så att tillgången till information blir densamma
              som för andra departement. Utskottet framhåller att detta arbete
              bör påskyndas.
            </seg>
            <seg n="5c365ada">
              Utskottet påminner även om vikten av att den enskilde informeras
              om möjligheten att begära myndighetens prövning när en begäran
              om utlämnande inte tillgodoses. Vad som dokumenteras och diarieförs
              i ärenden om utlämnande av allmänna handlingar varierar mellan
              de olika departementen. Vi tycker att det är bra att ett arbete
              redan inletts inom Regeringskansliet som innebär att rutinerna
              vid utlämnande av allmänna handlingar ska ses över.
            </seg>
            <seg n="c53b55a1">
              Herr talman! I utskottets senaste granskning av regeringens propositionsavlämnande
              hösten 2008 uttalades att det är av vikt att regeringen planerar
              avlämnande av propositioner så att anhopningar undviks. Utskottet
              uttalade även att det förutsatte att propositioner lämnades till
              riksdagen i så god tid som möjligt innan riksdagsbehandlingen
              behöver avslutas.
            </seg>
            <seg n="256bdc81">
              Inför årets granskning har riksdagens utredningstjänst gjort
              en undersökning av tiden mellan datum för bordläggning av propositioner
              och de datum som lagförslagen föreslagits träda i kraft. Undersökningen
              visar att det genomsnittliga antalet dagar mellan bordläggning
              och ikraftträdande var lägre för det första riksmötet. Det kan
              även konstateras att det genomsnittliga antalet dagar har sjunkit
              med mellan åtta och elva dagar för varje valperiod. Det innebär
              att riksdagen i vissa ärenden inte fullt ut ges den tid som den
              bör ha för behandling av förslagen.
            </seg>
            <seg n="01911c1c">
              Finansdepartementet var det departement som haft lägst genomsnittligt
              antal dagar. Regeringen anför i ett svar till utskottet att det
              bland annat beror på att många propositioner som rör kommande
              budgetår avlämnas samtidigt eller i nära anslutning till budgetpropositionen.
              Den ordningen har lett till att flera propositioner från Finansdepartementet
              överlämnas till riksdagen förhållandevis kort tid före ikraftträdandet.
              I spåren av finanskrisen har även allt kortare tid getts för genomförande
              av EU-direktiv, vilket påverkat riksdagens beredning av förslagen.
            </seg>
            <seg n="9c1a0902">
              Regeringen anger att målsättningen är att avlämna propositioner
              till riksdagen i så god tid som möjligt men att det är svårt att
              helt undvika sena avlämnanden. Detta kan bero på att ett EU-direktiv
              måste genomföras inom en viss tid eller på andra orsaker som ligger
              utanför regeringens och Regeringskansliets kontroll.
            </seg>
            <seg n="81e10fab">
              En anledning till att det genomsnittliga antalet dagar har sjunkit
              kan vara att tempot i lagstiftningsarbetet inom EU är högre nu
              än vad det varit tidigare. Utskottet vill understryka vikten av
              den ambition som Regeringskansliet redogjort för, att i så stor
              utsträckning som möjligt påbörja arbetet med att genomföra EU-direktiv
              redan i slutfasen av förhandlingsarbetet för att på så vis korta
              utredningstiden i lagstiftningsarbetet.
            </seg>
            <seg n="e0756e31">
              Herr talman! Utskottet har undersökt i vilken utsträckning regeringen
              underställer riksdagen internationella överenskommelser. Mellan
              2004 och 2010 publicerades 427 avtal i Sveriges internationella
              överenskommelser, SÖ, och av dessa underställdes 130 riksdagen.
              Utskottets genomgång visar att det inte finns några systematiska
              brister i handläggningen. Granskningen har dock gett upphov till
              vissa iakttagelser från utskottets sida.
            </seg>
            <seg n="2ad304fe">
              Det är uppenbart att överenskommelser som leder till förändringar
              i svensk lag ska underställas riksdagen. Det vore även värdefullt
              när regeringen söker riksdagens godkännande av internationella
              överenskommelser av andra skäl att man tydligare och mer utförligt
              i propositionen anger vilka dessa skäl är.
            </seg>
            <seg n="44e0c671">
              I svar från regeringen konstateras nu att överenskommelsen ännu
              inte är publicerad på grund av att nödvändiga underlag är under
              beredning i Regeringskansliet. Ett sådant dröjsmål är enligt utskottet
              inte acceptabelt, och det är viktigt att regeringen fortsatt eftersträvar
              att publicering ska ske så snart som möjligt.
            </seg>
            <seg n="97c0eb2d">
              Som utskottet framhållit i tidigare granskningar är ett syfte
              med publicering i SÖ att det ska offentliggöras och på ett sammanhållet
              sätt visa vilka internationella avtal Sverige har anslutit sig
              till. Utskottet förutsätter att nödvändiga åtgärder vidtas i syfte
              att publicering framgent ska ske snabbare.
            </seg>
          </u>
          <note n="8e4173c3">
            Utskottet granskade 2011 regeringens handläggning och hantering
            av ett ärende gällande ingående av ett internationellt avtal om
            sänkta gränsvärden för svavel i fartygsbränsle i bland annat Östersjön.
            I den del som är relevant för denna granskning kunde utskottet
            konstatera att överenskommelsen blev slutligt accepterad och bindande
            den 1 januari 2010 men var inte publicerad i SÖ när betänkandet
            justerades den 31 maj 2011.
          </note>
          <note n="98927455">
            I övrigt yrkar jag bifall till utskottets förslag.
          </note>
          <note type="speaker" n="3338579f">
            Anf. 56 KARIN GRANBOM ELLISON (FP):
          </note>
          <u who="karin_granbom_c5a7be" xml:id="i-55c42adefe50a2c2-0" n="942bbe3d">
            <seg n="085c1458">
              Herr talman! Inför den här debatten googlade jag på ordet höstgranskning
              och datorn frågade mig om jag menade hälsogranskning. Egentligen
              var det inte en så tokig fråga. KU:s höstgranskning har nämligen
              drag av hälsoundersökning. I den här granskningen ser KU över
              olika delar av statsförvaltningen, och resultaten säger något
              om hur Sverige styrs och om tillståndet i svensk demokrati.
            </seg>
            <seg n="ee9ac07a">
              KU:s granskning är till för att undersöka och påpeka eventuella
              brister i styrningen av staten. Den syftar också till att förebygga
              avsiktliga fel och slarv genom att ingen i onödan vill kritiseras.
              Samma sak är det med allmänhetens möjlighet till granskning av
              det offentliga. Genom en långtgående insyn i statsmakten kan allmänhet
              och journalister granska att saker fungerar så som beslutats.
              Detta minskar risken för maktmissbruk.
            </seg>
            <seg n="68402689">
              Offentlighetsprincipen och rätten att ta del av handlingar är
              en hörnsten i demokratin och en viktig sak för oss liberaler.
              Jag tänker därför ta fasta på just den del av KU:s granskning
              som handlar om hanteringen av hemliga handlingar, det vill säga
              ett undantag från offentlighetsprincipen och allmänhetens tillgång
              till handlingar. Tilliten måste vara stor till att information
              inte nekas det allmänna av andra skäl än dem som anges i lag.
            </seg>
            <seg n="8b06c12a">
              Det finns de som i högt tonläge påpekat brister kring utlämnandet
              av handlingar. Jag vill därför inledningsvis säga vad flera faktiskt
              redan har sagt, nämligen att alla partier har samlat sig kring
              gemensamma uttalanden i betänkandet. Alla partier har bland annat
              kommit till slutsatsen att det allmänna intrycket av granskningen
              är att man vid de granskade departementen eftersträvar att lämna
              ut så mycket som möjligt och att noggranna sekretessprövningar
              görs i ärendena.
            </seg>
            <seg n="75920bb6">
              Men visst kan det bli bättre på sina håll. Insynen i UD har under
              några år inte levt upp till den standard man kan vänta sig. Det
              tar till exempel för lång tid att få ut allmänna handlingar. Ett
              arbete för att handlingar lättare ska bli tillgängliga för allmänheten
              pågår, och det är angeläget att situationen blir bättre inom kort.
              Det vore värdefullt att se om man i detta arbete inte enbart kan
              se över handläggningstiden utan också kan öka tillgängligheten
              till diarier och dokumentation, exempelvis så att man inte fysiskt
              måste infinna sig på UD. Vissa myndigheter har lyckats med databaser
              sökbara över nätet. Jag inser att förutsättningarna för detta
              kan vara olika, men det är i så fall viktigt att motivera vad
              skillnaderna består i.
            </seg>
            <seg n="c5b36da4">
              För att kunna ta del av en handling är det nödvändigt att diarierna
              och dokumentationen är lätta att söka i och att informationen
              är uppdaterad. Tyvärr behöver KU upprepa ett påpekande som gjordes
              förra året om registret för Sveriges internationella överenskommelser,
              SÖ. KU hade djupgranskat en överenskommelse och bland annat funnit
              att den efter ett och ett halvt år inte hade publicerats i SÖ.
              Det ansågs då vara orimligt lång tid. Nu, efter tre år, är överenskommelsen
              ännu inte publicerad. Både Kajsa Lunderquist och Björn von Sydow
              ägnade delar av sina anföranden åt detta, och hela utskottet menar
              att saktfärdigheten är oacceptabel.
            </seg>
            <seg n="14642003">
              Det finns ett stycke i betänkandet som jag tycker är intressant,
              som handlar om hemligstämpling. Visst finns det ofta en stämpel
              på de dokument som inte är allmänt tillgängliga, men en handling
              är inte en gång för alla klassad som hemlig. Att tala om en handling
              som sekretessmarkerad kan vara bättre för att påminna om att en
              noggrann prövning måste göras i varje enskilt fall om någon begär
              ut handlingen. Skulle någon nekas handlingen kan den enskilde
              begära att statsrådet avgör frågan.
            </seg>
            <seg n="5ff8f1b6">
              KU har mycket långtgående befogenheter att få ut alla handlingar.
              Under hösten har utskottspersonalen gått igenom sekretessbelagda
              handlingar från tre departement. Slutsatsen är att det fungerar
              bra över lag, men som vid de flesta hälsoundersökningar finns
              det saker att tänka på och bli bättre på.
            </seg>
            <seg n="a373f4be">
              Ett enigt KU gör nu ett antal påpekanden. Vi noterar att ett
              förbättringsarbete är på gång. Utskottet kan konstatera att när
              det inkommer en begäran om att få tillgång till handlingar med
              känsligt material görs noggranna sekretessprövningar, och så mycket
              som möjligt av handlingarna lämnas ut.
            </seg>
            <seg n="2af0eb32">
              Med det sagt yrkar jag på godkännande av utskottets anmälan.
            </seg>
          </u>
          <note type="speaker" n="c7e1aa84">
            Anf. 57 PER-INGVAR JOHNSSON (C):
          </note>
          <u who="per-ingvar_johnsson_a22d33" xml:id="i-4905dd3370c93069-0" n="c0c2aa36">
            <seg n="91f44d14">
              Herr talman! Konstitutionsutskottets kansli och vi i utskottet
              har under hösten 2012 ur flera olika synvinklar granskat regeringens
              arbetsformer och hur statsråden sköter sin tjänstgöring. Den här
              granskningen avser år 2011.
            </seg>
            <seg n="01657b99">
              Jag uppfattar kansliets bedömning av det som granskats som i
              huvudsak positiv. Jag noterar också att utskottets ordförande,
              Peter Eriksson, lyfter fram att man i huvudsak på ett positivt
              sätt ser på hur regeringen har skött sig ur en formell synvinkel,
              om vi säger så. Höstgranskningen handlar i huvudsak om formaliteter,
              men det är ofta väldigt viktiga formaliteter för att arbetet och
              insynen i arbetet ska fungera på ett bra sätt.
            </seg>
            <seg n="efcd0480">
              Det finns, som alltid, saker och ting som kan bli bättre. En
              del som vi har lyft fram är att propositioner borde lämnas tidigare
              i förhållande till den ikraftträdandetid som regeringen anger
              i propositionen. Det konstateras i granskningen att tiden från
              avlämnande av ett lagförslag fram till att det ska träda i kraft
              har blivit kortare under varje mandatperiod sedan slutet av 1990-talet.
              Det kan vara viktigt att lyfta fram.
            </seg>
            <seg n="c0cc845b">
              Utskottet framför även synpunkter på diariet, som har sagts tidigare,
              i Utrikesdepartementet, som inte motsvarar de krav som finns i
              våra offentlighets- och sekretesslagar när det gäller registreringen
              av allmänna handlingar. Det här måste rättas till. Som har framgått
              pågår det redan en översyn av rutinerna på Utrikesdepartementet.
            </seg>
            <seg n="a1ddbe2c">
              När det gäller regeringens styrning av förvaltningsmyndigheterna
              uttalar sig konstitutionsutskottet positivt till att styrning
              i allt högre grad än tidigare sker via instruktioner i stället
              för via regleringsbrev.
            </seg>
            <seg n="bb5b3460">
              Vi betonar från konstitutionsutskottet vikten av att regeringen
              följer myndigheternas verksamhet och vid behov vidtar de åtgärder
              som behövs när det inte fungerar på det sätt som allmänheten och
              vi förväntar oss att det ska göra.
            </seg>
            <seg n="18f60225">
              Konstitutionsutskottet tydliggör här att det är regeringen som
              är ansvarig gentemot riksdagen för hur myndigheterna sköter sig.
            </seg>
            <seg n="6c3b78a2">
              Jag vill med detta yrka på godkännande av anmälan i konstitutionsutskottets
              betänkande.
            </seg>
          </u>
          <note type="speaker" n="cf7e9b90">
            Anf. 58 MIA SYDOW MÖLLEBY (V):
          </note>
          <u who="mia_sydow_molleby_68a11e" xml:id="i-02f4f5da61e06799-0" n="8fe25792">
            <seg n="882d458f">
              Herr talman! Det här är tredje gången som jag är med och debatterar
              granskningen av statsrådens tjänsteutövning och regeringsärendenas
              handläggning. Och det är tredje gången jag kommer att prata om
              papper och hanteringen av papper. Det är kanske lite trist, men
              det är oerhört viktigt.
            </seg>
            <seg n="8a453811">
              Vi har en regering som i många sammanhang, uppfattar jag det
              som, pratar om ordning och reda i staten på olika sätt. Den regeringen
              borde således vara väldigt mån om att akter, diarier, förteckningar,
              register och så vidare sköts på det sätt som det är sagt att det
              ska göras, så att vi kan granska och följa upp arbetet i Regeringskansliet
              och se hur det fungerar, så att det är ordning och reda.
            </seg>
            <seg n="60bbea66">
              Detta är inte bara viktigt när det gäller att underlätta för
              konstitutionsutskottet att göra sin granskning. Som flera tidigare
              har påpekat är det en avgörande ingrediens i det svenska demokratiska
              systemet att vi vet vilka handlingar som finns, att det går att
              få ut dem, att de syns, att det sköts, att de ligger i rätt akter
              och så vidare.
            </seg>
            <seg n="456a66b4">
              Det är som sagt tredje året i rad som jag lyfter den här frågan.
            </seg>
            <seg n="6a24fe71">
              Att UD:s diarium inte har varit tillräckligt under de senaste
              fyra åren är problematiskt, och det har många lyft fram. Det är
              väldigt problematiskt just ur det här demokratiperspektivet.
            </seg>
            <seg n="031f9175">
              Ett annat problem som vi har sett och som har dykt upp är att
              papper ibland kommer i fel akt. Så har skett när vi har tittat
              på hanteringen av vissa förvaltningsärenden. Det är klart att
              det kan bli fel någon gång ibland, men det är viktigt, och det
              är anmärkningsvärt när papper kommer i fel akt. Ordning och reda
              i akterna är avgörande för korrekta beslut.
            </seg>
            <seg n="e91ef961">
              Sedan kommer vi till förteckningen över Sveriges internationella
              överenskommelser, som också har varit uppe. Våren 2011 konstaterade
              konstitutionsutskottet att ett internationellt avtal om sänkta
              gränsvärden för svavel i fartygsbränsle, som hade gällt sedan
              den 1 januari 2010, fortfarande inte hade publicerats i den förteckning
              som finns över de internationella överenskommelserna, som går
              under beteckningen SÖ.
            </seg>
            <seg n="8b89fc4a">
              Det här var alltså ett påpekande den sista maj 2011. Vi tyckte
              då att det var väldigt anmärkningsvärt när det hade gått nästan
              ett och ett halvt år. Nu har det gått mer än ett och ett halvt
              år till. Tre år och en månad har det här avtalet varit gällande,
              och det finns fortfarande inte med i SÖ, trots det här påpekandet.
            </seg>
            <seg n="0ef2d764">
              Enligt regeringen beror det på att nödvändiga underlag fortfarande
              är under beredning i Regeringskansliet. Det är bra vi har ju ofta
              påpekat att det är viktigt att man gör ordentliga beredningar.
              Men tre år och en månad för att publicera en överenskommelse är
              på tok för länge.
            </seg>
            <seg n="0f0a27f7">
              Det här upptäckte vi dessutom av en slump när vi gjorde en granskning
              av hur det här avtalet kom till. Det man kan fundera på, eller
              som jag i varje fall funderar på, är hur många andra överenskommelser
              det är som ligger och skvalpar och som ännu inte är publicerade.
              När kommer vi i så fall att upptäcka dem? Och vad innebär det
              i så fall att de överenskommelserna inte kan granskas?
            </seg>
            <seg n="0fab93cc">
              Vi kanske får se något av det i fortsättningen. Vi vet inte om
              det kommer att dyka upp. Vi vet att det tar tid. Ska vi kunna
              granska överenskommelserna måste de publiceras. Det är uppenbart
              att det behövs mer av ordning och reda i regeringens hantering
              av handlingar.
            </seg>
            <seg n="3b88ef66">
              Varje gång vi gör den här granskningen blir jag förvånad över
              saker som vi upptäcker. Det som hände förra året tog väl ändå
              priset, för då fick vi i KU inte ens ut alla handlingar som vi
              efterfrågade i tid för att de skulle kunna ingå i vår granskning.
              Det var väldigt märkligt, tyckte jag. Det har faktiskt inte hänt
              nu. På det sättet kan vi se att det har skett en förbättring,
              och det går framåt.
            </seg>
            <seg n="4dd8fa5a">
              Jag hoppas att regeringen tar det här med ordning och reda på
              stort allvar och att vi kan se en förbättring av pappershanteringen.
            </seg>
          </u>
          <note type="speaker" n="e0f7af6a">
            Anf. 59 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-3f251f16e8a7b6e3-0" n="c564ba47">
            <seg n="6c6db97b">
              Herr talman! Man skulle kunna tänka att det här är en helt obegriplig
              debatt. Inga pengar är inberäknade i vår debatt. Det är i stort
              sett inga politiska markeringar i debatten. Det handlar heller
              inte om lagstiftning.
            </seg>
            <seg n="8cc48f81">
              Vad är det då vi sysslar med i konstitutionsutskottet? Jo, vi
              har lagstiftning. Vi har grundlagsfrågorna, som är väldigt viktiga.
              Det är demokratifrågor och mycket annat som det ska lagstiftas
              kring. Vi har också en ansenlig budget som täcker rikets styrande
              med regering och riksdag.
            </seg>
            <seg n="449648a2">
              Men så har vi, vilket flera har tagit upp, också uppgiften att
              granska regeringen. Det sker på hösten genom att vi granskar institutionerna,
              regeringen och administrationen. Vi väljer ut några områden, i
              det här fallet nio, som vi granskar ungefär som en revisor granskar.
              På våren går vi i detalj in på olika ärenden som riksdagsledamöter
              har anmält till konstitutionsutskottet. Det kan handla om att
              granska om statsråd har följt gällande regelverk.
            </seg>
            <seg n="0fadf7a9">
              KU skiljer sig alltså från andra utskott på ett väsentligt område
              just genom att vi fungerar som revisorer och detta en väsentlig
              del av vår tid. Då är det viktigt att vi kan skilja oss från partipolitiken
              och partipolitiska markeringar och göra en revisors granskning
              av regeringen även om vi är, som i mitt fall, en del av alliansregeringen.
            </seg>
            <seg n="048da5ac">
              Därför är det viktigt att vi säger vad vi är överens om och inte
              mer. Man skulle, om man så önskade, kunna fundera över om detta
              är rätta platsen att kritisera Carl Bildts twitter och blogg.
              Det är ingenting som utskottet har satt ned foten i. Man kan tycka
              vad man vill om det, men det minskar åtminstone inte öppenheten.
              Kanske en markering som att regeringen abdikerar från sitt regerande
              är att gå längre än vad regeringspartierna skulle hålla med om.
              Men i övrigt har vi varit ense om vad vi säger för någonting i
              den här talarstolen under höstgranskningen.
            </seg>
            <seg n="e318fde3">
              Jag vill lyfta fram ett par saker som kanske är viktigare än
              andra. Utskottet understryker i sin höstgranskning vikten av att
              handläggning av ärenden inte onödigtvis fördröjs och att det råder
              ordning i akterna. Vi har granskat hanteringen av hemliga handlingar
              inom Regeringskansliet. Tre departement har vi granskat. När det
              gäller Utrikesdepartementet har vi synpunkter, herr talman.
            </seg>
            <seg n="ad4df37e">
              Det handlar om diarieföringen vid departementet och allmänhetens
              tillgång till diarierna. Kollegerna i utskottet har berört detta
              utförligare, och jag vill också säga att detta är viktigt. Det
              får inte brista i det här fallet, och vi utgår från att Utrikesdepartementets
              huvuddiarium i fortsättningen kommer att motsvara de krav som
              finns i offentlighets- och sekretesslagen om registrering av allmänna
              handlingar.
            </seg>
            <seg n="6be29d24">
              Vi utgår också från att det arbete som har påbörjats inom Regeringskansliet
              med att möjliggöra att uppgifter i diariet enklare och lättare
              ska kunna göras tillgängliga för allmänheten påskyndas. Vi vill
              inte ha en debatt om detta om ett år igen.
            </seg>
            <seg n="f42eee9f">
              Jag vill också avslutningsvis säga någonting om vikten av att
              internationella överenskommelser inklusive beslut inom EU:s gemensamma
              utrikes- och säkerhetspolitik sköts korrekt. Där finns det systematiska
              brister, men vi vill säga att vi gör vissa iakttagelser. De överenskommelserna
              föranleder en ändring i svensk lagstiftning som ska underställas
              riksdagen. När regeringen söker riksdagens godkännande av internationella
              överenskommelser av andra skäl vore det enligt utskottet värdefullt
              om regeringen tydligare och mer utförligt i den aktuella propositionen
              redovisar skälen till att överenskommelsen underställs riksdagen.
            </seg>
            <seg n="98a2f071">
              När det gäller publiceringen, som flera av kollegerna har talat
              om, är det viktigt att publiceringen av överenskommelser i Sveriges
              internationella överenskommelser, förkortat SÖ, uppfyller de högt
              ställda krav som bör ställas. Jag utvecklar inte det ytterligare,
              men det råder enighet i utskottet om att kraven måste uppfyllas.
            </seg>
            <seg n="eb75ab31">
              Med detta, herr talman, yrkar jag på godkännande av utskottets
              anmälan.
            </seg>
          </u>
          <note type="speaker" n="ccb3c0bf">
            Anf. 60 PETER ERIKSSON (MP) replik:
          </note>
          <u who="peter_eriksson_f7fe39" xml:id="i-307df5b6a5908017-0" n="1c4ceafd">
            <seg n="3b0e2738">
              Herr talman! Jag tog upp frågan om Utrikesdepartementets hantering
              av hemliga handlingar. Det finns en enig kritik från utskottet
              som är ganska omfattande när det gäller detta.
            </seg>
            <seg n="814bc390">
              Jag sade också att jag inte tycker att den öppenhet och transparens
              som departementschefen Carl Bildt visar genom att åka runt i världen
              och twittra om vädret och blogga om vilka han träffar kan kompensera
              den förlust av öppenhet som vi har på Utrikesdepartementet genom
              att de år efter år inte uppfyller lagens krav.
            </seg>
            <seg n="d435c011">
              Jag kanske uttryckte mig slarvigt, men det var inte hans twittrande
              jag kritiserade utan att han inte åtgärdar de problem som finns
              på hemmaplan. Detta kan inte kompenseras av en förment modern
              öppenhet i att använda sociala medier.
            </seg>
          </u>
          <note type="speaker" n="6032a0fe">
            Anf. 61 TUVE SKÅNBERG (KD) replik:
          </note>
          <u who="tuve_skanberg_abfeb0" xml:id="i-3f251f16e8a7b6e3-1" n="c564ba47">
            <seg n="a5bcbcbf">
              Herr talman! Jag tackar vår värderade ordförande för klarläggandet.
            </seg>
          </u>
          <note n="7c674d73">
            Överläggningen var härmed avslutad.
          </note>
          <note n="926a62ff">
            12 § Justitieombudsmännens ämbetsberättelse
          </note>
          <note n="9e7b6acd">
            Föredrogs
          </note>
          <note type="speaker" n="50f56284">
            Anf. 62 PHIA ANDERSSON (S):
          </note>
          <u who="phia_andersson_05c5ec" xml:id="i-fb8975c6cbb4a86a-0" n="a98cc421" next="i-3f35e465638be00d-0">
            <seg n="d45d0318">
              Herr talman! Det jag håller i min hand är Justitieombudsmännens
              ämbetsberättelse . Denna vackra bok med sina vita pärmar med guldtext
              får vi riksdagsledamöter en gång om året. En del tycker den är
              vacker och ställer in den i bokhyllan. En del ögnar igenom den,
              och en del kanske inte läser den över huvud taget. Men så finns
              det också de som längtar efter den, som ser fram emot att den
              kommer och som läser den från pärm till pärm.
            </seg>
            <seg n="553276f7">
              Varför är då denna ämbetsberättelse så viktig? Jo, det är nästan
              7 000 röster från svenska folket som genom sina klagomål till
              justitieombudsmännen talar om för oss riksdagsledamöter hur möten
              och beslut på våra myndigheter påverkat deras liv.
            </seg>
            <seg n="9066a2dc">
              Dessutom är det en redogörelse för de inspektioner som justitieombudsmännen
              gjort på våra myndigheter för att granska hur myndigheterna följer
              de regelverk som finns i syfte att värna människors rättssäkerhet.
              Därför är denna ämbetsberättelse så viktig.
            </seg>
            <seg n="f39231b6">
              När man läser ämbetsberättelsen slås man av att när trygghetssystemen
              urholkas och kommunerna får ta ett allt större ansvar genom bistånd
              inom socialtjänstområdet så märks det genom ett ökat antal klagomålsärenden
              till justitieombudsmännen. Konsekvenserna belyses av de inspektioner
              som JO Lilian Wiklund gjort. Hon skriver: De har bekräftat det
              intryck som förmedlas såväl genom klagomålsärendena som i den
              allmänna debatten, nämligen att kraven både på den enskilde och
              på myndigheterna skärpts i olika avseenden.
            </seg>
            <seg n="6f495f86">
              Det märks tydligt, enligt JO, inom socialtjänsten. Enligt JO
              Lilian Wiklund är det uppenbart att trycket på socialförvaltningarna
              är hårt, att arbetstakten är uppdriven och att den enskilde ofta
              upplever sig illa bemött. Det är oerhört viktig information att
              ta till sig.
            </seg>
            <seg n="86909d44">
              Herr talman! I ämbetsberättelsen kan man också läsa om att många
              förvaltningsrätter har allvarliga problem med långa handläggningstider,
              vilket har inneburit klagomål från personer som blivit drabbade.
              Man kan också läsa om att Transportstyrelsen har problem med handläggningstider.
              Körkortsenheten har fortfarande över 3 000 icke avgjorda ärenden
              kvar som man övertog från länsstyrelsen 2010.
            </seg>
            <seg n="3387b933">
              Sist men inte minst vill jag beröra de iakttagelser som JO Hans-Gunnar
              Axberger gjort vad gäller den brottsutredande uppdelning mellan
              polis och åklagare som leder till bristande effektivitet och även
              till att det är svårt att klara ut vem som ska hållas ansvarig
              för uppkomna fel och brister.
            </seg>
            <seg n="245778c6">
              Allvarlig kritik har getts av JO, bland annat till Polismyndigheten
              i Skåne, som inte hade verkställt en åklagares utredningsdirektiv,
              vilket fick till följd att bevismaterial i en våldtäktsutredning
              förstördes.
            </seg>
            <seg n="c18b02fd">
              Polismyndigheten i Västra Götaland utredde en brottsmisstanke
              så långsamt att brottet hann preskriberas innan utredningen slutförts,
              detta trots upprepade påminnelser från åklagare.
            </seg>
            <seg n="e3e30cd9">
              Det tydligaste exemplet på ett illa fungerande samspel mellan
              polis och åklagare gällde en kvinna som mördats av sin före detta
              man, trots att hon kvällen dessförinnan vänt sig till polisen
              med anledning av att den före detta mannen hotade henne och deras
              gemensamma barn.
            </seg>
            <seg n="cb99b60f">
              Polismyndigheten kritiseras av JO för att inte ha skaffat sig
              nog med underlag för bedömning av allvaret i hotet, och en jouråklagare
              kritiseras för sitt passiva sätt att leda utredningen sedan hon
              inträtt som förundersökningsledare.
            </seg>
            <seg n="fdf9ecbf">
              Mycket allvarligt är det som JO skriver i ämbetsberättelsen om
              de brottsutredande myndigheternas ovilja att ta på sig något som
              helst ansvar för den på flera sätt sällsynt tragiska händelsen.
              Ingen som läser detta i ämbetsberättelsen kan vara oberörd.
            </seg>
          </u>
          <note n="bfd6ccea">
            Herr talman! Förundersökningsutredningen lämnade sitt betänkande
            till justitieministern i maj 2011, och Polisorganisationskommitténs
            betänkande överlämnades i mars 2012. Båda betänkandena har remitterats
            och bereds för närvarande i Regeringskansliet. Min förhoppning
            är att även JO Hans-Gunnar Axbergers erfarenheter på området tas
            till vara när man ser över förslag om sammanslagningar inom polismyndigheten.
          </note>
          <u who="phia_andersson_05c5ec" xml:id="i-3f35e465638be00d-0" n="a98cc421" prev="i-fb8975c6cbb4a86a-0">
            <seg n="91013ed6">
              Herr talman! I konstitutionsutskottet har vi i ett tidigare tillkännagivande
              bett om att regeringen ska utreda frågan om bristen på reguljär
              tillsyn inom migrationsmyndigheten och socialförsäkringsområdet,
              vilket nu bereds i Regeringskansliet. Konstitutionsutskottet har
              dessutom skapat möjligheter för JO att delegera klagomålsärenden
              till byråchef, allt i syfte att skapa förutsättningar för att
              justitieombudsmännen ska kunna utföra sitt viktiga uppdrag.
            </seg>
            <seg n="824d483f">
              Lika viktigt är det att statsråd och riksdagsledamöter tar justitieombudsmännens
              ämbetsberättelse på största allvar och ser den som en uppföljning
              av de beslut som vi faktiskt tar här i kammaren en granskning
              av hur de genomförs och vad de får för konsekvenser. Om vi ser
              att vi kan förbättra något är det vår skyldighet att göra det.
            </seg>
            <seg n="182553e8">
              När konstitutionsutskottet nu föreslår riksdagen att lägga redogörelsen
              till handlingarna hoppas jag att många goda handlingar görs efter
              detta.
            </seg>
            <seg n="3fd81b8c">
              Jag vill passa på att ge en uppmaning till alla: Ta fram justitieombudsmännens
              ämbetsberättelse, läs den noga och föreslå de förbättringar som
              ni ser behov av.
            </seg>
            <seg n="f4991545">
              Herr talman! Med detta sagt yrkar jag bifall till förslaget i
              KU:s betänkande 12.
            </seg>
          </u>
          <note type="speaker" n="0c0f0073">
            Anf. 63 CECILIA BRINCK (M):
          </note>
          <u who="unknown" xml:id="i-c713a8bc729e70f5-1" n="f1192a52">
            <seg n="0e5b12d3">
              Herr talman! Vi kan åter konstatera att Justitieombudsmannen
              förvaltar sitt viktiga uppdrag med stort engagemang och med stark
              känsla för uppdragets vikt och betydelse.
            </seg>
            <seg n="a0f32942">
              Jag kan inte låta bli att göra en kort historisk utvikning. Ombudsmannaämbetet,
              Riksdagens ombudsmän, inrättades för drygt 200 år sedan efter
              1809 års statsvälvning. Men tanken var inte ny då heller. Redan
              1713, under det karolinska enväldet, inrättades nämligen en funktion
              som då kallades Konungens högste ombudsman. Den huvudsakliga anledningen
              till det var att Karl XII hade varit på resande fot i många år
              just då befann han sig i Turkiet och det hade uppstått kaos och
              förvirring i statsförvaltningen. Denna ombudsman skulle på kungens
              uppdrag tillse att domare och tjänstemän agerade inom lagarna.
              Efter Karl XII:s död 1719 ändrades ombudsmannens namn till Justitiekanslern,
              vilken som bekant fortfarande existerar.
            </seg>
            <seg n="52460bf7">
              Herr talman! Självklart har JO:s roll förändrats över tiden.
              Den centrala funktionen i början var åklagarfunktionen. Men den
              har successivt trängts undan, och tyngdpunkten har, som JO själv
              säger, förskjutits från repression till vägledning och rådgivning.
              Fokus ligger nu på att förebygga fel och brister och verka för
              en korrekt rättstillämpning, vilket är en enormt viktig uppgift.
            </seg>
          </u>
          <note n="e55a91ac">
            Under den period som denna ämbetsberättelse omfattar har justitieombudsmannaämbetet
            genomgått personella och organisatoriska förändringar. En ny chefs-JO
            har tillträtt. Sedan den 1 juli 2011 fullgör också JO sitt uppdrag
            som nationellt besöksorgan enligt det fakultativa FN-protokollet
            från 2002 till Förenta nationernas konvention mot tortyr och annan
            grym och omänsklig behandling eller bestraffning, den så kallade
            Opcat.
          </note>
          <note n="4e830f16">
            Under våren 2011 beslutade riksdagen om en lagändring som gör
            det möjligt för JO att delegera beslut i vissa ärenden till betrodda
            tjänstemän. Av ämbetsberättelsen framgår det att denna delegation
            har medfört att ombudsmännen har fått mer tid till de mer komplicerade
            ärendena.
          </note>
          <u who="unknown" xml:id="i-9fb0e857e59ba316-1" n="f1192a52">
            <seg n="1df62f9b">
              Herr talman! Hur ser det ut i verksamheten? Min kollega Phia
              Andersson har på ett tydligt sätt redogjort för den typ av ärenden
              som JO har att behandla, och jag tänker inte upprepa det som hon
              har sagt.
            </seg>
            <seg n="3660f1be">
              Det första som vi kan konstatera är att klagomålsärenden fortfarande
              dominerar kraftigt. Antalet inspektioner och övriga granskningar
              på JO:s eget initiativ har förvisso ökat men är fortfarande mindre
              än vad JO själv önskar. Ironiskt nog förhåller det sig också så
              att ett ökat antal inspektioner leder till ett ökat antal klagomål
              eftersom Justitieombudsmannen då blir mer tydlig ute i de verksamheter
              som man inspekterar.
            </seg>
            <seg n="ace9a79d">
              Antalet nyregistrerade ärenden har ökat marginellt. Under perioden
              avgjordes 6 908 ärenden. Det är en liten minskning i förhållande
              till den förra perioden. Vid periodens slut var knappt 1 000 ärenden
              fortfarande oavgjorda.
            </seg>
            <seg n="4d93a1ba">
              Det är intressant och uppmuntrande att kunna konstatera att antalet
              anmälningar mot Försäkringskassan har minskat dramatiskt. Det
              är en minskning med ungefär 25 procent. Däremot ligger antalet
              anmälningar mot och klagomål på kriminalvården på i stort sett
              samma nivå som tidigare.
            </seg>
            <seg n="7415904e">
              Herr talman! För att Justitieombudsmannens viktiga funktion skulle
              få mer uppmärksamhet valde utskottet tillsammans med ombudsmännen
              att presentera denna ämbetsberättelse på ett lite annorlunda sätt
              än vi har gjort tidigare. Det anordnades en offentlig presentation
              i slutet av november där medier och allmänhet välkomnades att
              komma och lyssna när utskottets ledamöter ställde frågor till
              ombudsmännen om innehållet i ämbetsberättelsen. Detta föll mycket
              väl ut, och jag nämner detta eftersom det var ett sätt att öka
              tydligheten och medvetenheten om JO:s viktiga uppdrag. Vi hoppas
              kunna fortsätta och göra något liknande nästa gång. Det är nämligen
              oerhört viktigt att uppmärksamma den väsentliga och centrala funktion
              som justitieombudsmannaämbetet har i den svenska statsförvaltningen.
            </seg>
            <seg n="8314e7b7">
              Återupptagna förhandlingar
            </seg>
          </u>
          <note n="1e90f2af">
            Därmed yrkar jag bifall till utskottets förslag.
          </note>
          <note n="7c674d73">
            Överläggningen var härmed avslutad.
          </note>
          <note n="14d795e7">
            Ajournering
          </note>
          <note n="a46aa576">
            Kammaren beslutade kl. 13.28 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="7fd95f54">
            Förhandlingarna återupptogs kl. 16.00.
          </note>
          <note n="361c5793">
            13 § Beslut om ärenden som slutdebatterats vid dagens sammanträde
          </note>
          <note n="c59bcfe3">
            Punkt 1
          </note>
          <note n="03d85ceb">
            Punkt 2
          </note>
          <note n="90df4ef0">
            Punkt 5
          </note>
          <note n="e4796971">
            Punkt 7
          </note>
          <note n="f33c934e">
            Punkt 10
          </note>
          <note n="e270639c">
            Övriga punkter
          </note>
          <note n="c59bcfe3">
            Punkt 1
          </note>
          <note n="03d85ceb">
            Punkt 2
          </note>
          <note n="36206b9a">
            14 § Anmälan om interpellation
          </note>
          <note n="ce2935af">
            Anmäldes att följande interpellation framställts
          </note>
          <note n="72006d18">
            den 30 januari
          </note>
          <note n="906f496e">
            Jens Holm
          </note>
          <note n="cf5a203c">
            Interpellationen redovisas i bilaga som fogats till riksdagens
            snabbprotokoll tisdagen den 12 februari.
          </note>
          <note n="6a481637">
            15 § Anmälan om skriftliga svar på frågor
          </note>
          <note n="c60c4a18">
            Anmäldes att skriftliga svar på följande frågor inkommit
          </note>
          <note n="72006d18">
            den 30 januari
          </note>
          <note n="20dccba8">
            Christina Oskarsson
          </note>
          <note n="20dccba8">
            Christina Oskarsson
          </note>
          <note n="1214dede">
            Carina Hägg
          </note>
          <note n="1d73a78d">
            Peter Hultqvist
          </note>
          <note n="1d73a78d">
            Peter Hultqvist
          </note>
          <note n="1d73a78d">
            Peter Hultqvist
          </note>
          <note n="1d73a78d">
            Peter Hultqvist
          </note>
          <note n="1d73a78d">
            Peter Hultqvist
          </note>
          <note n="1d73a78d">
            Peter Hultqvist
          </note>
          <note n="20dccba8">
            Christina Oskarsson
          </note>
          <note n="20dccba8">
            Christina Oskarsson
          </note>
          <note n="86c23164">
            Peter Persson
          </note>
          <note n="9f6de6c9">
            Ulla Andersson
          </note>
          <note n="7e940467">
            Hans Linde
          </note>
          <note n="7e940467">
            Hans Linde
          </note>
          <note n="1be6cff4">
            Ingemar Nilsson
          </note>
          <note n="6be97fb0">
            Richard Jomshof
          </note>
          <note n="a82fdfde">
            Siv Holma
          </note>
          <note n="4d7a913b">
            Anders Karlsson
          </note>
          <note n="14198cf4">
            Svaren redovisas i bilaga som fogats till riksdagens snabbprotokoll
            tisdagen den 12 februari.
          </note>
          <note n="fdc50c75">
            16 § Kammaren åtskildes kl. 16.13.
          </note>
          <note n="9a9cbd7b">
            Förhandlingarna leddes
          </note>
          <note n="49448368">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
