<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--34</head>
          <docDate when="2012-11-30">2012-11-30</docDate>
        </div>
      </front>
      <body>
        <div>
          <note n="215174c4">
            ﻿
          </note>
          <note n="60fcc2ab">
            Riksdagens protokoll
          </note>
          <note n="85cf9c6e">
            2012/13:34
          </note>
          <note type="date" n="dd632b61">
            Fredagen den 30 november
          </note>
          <note n="637139a4">
            Kl. 09:00 - 10:14
          </note>
          <note n="d99ad878">
            1 § Avsägelse
          </note>
          <note n="7cc47292">
            Tredje vice talmannen meddelade att Ann-Britt Åsebol (M) avsagt
            sig uppdraget som suppleant i konstitutionsutskottet.
          </note>
          <note n="665c1888">
            Kammaren biföll denna avsägelse.
          </note>
          <note n="a199b7f9">
            2 § Anmälan om fördröjda svar på interpellationer
          </note>
          <note n="7bae2e99">
            Till riksdagen hade inkommit följande skrivelser:
          </note>
          <note n="89bdc383">
            Interpellation 2012/13:114
          </note>
          <note n="d76243bc">
            Interpellation 2012/13:114 Likvärdiga förutsättningar att driva
            kommunal verksamhet
          </note>
          <note n="bb77be0e">
            Interpellationen kommer att besvaras tisdagen den 4 december
            2012.
          </note>
          <note n="90f6b681">
            Skälet till dröjsmålet är att statsrådet på grund av sjukdom
            inte kunde besvara interpellationen vid det tillfälle som tidigare
            bestämts.
          </note>
          <note n="445ee67e">
            Rikard Jermsten
          </note>
          <note n="11b6145a">
            Interpellation 2012/13:130
          </note>
          <note n="84b8d07c">
            Interpellation 2012/13:130 Bolagsskattesänkning
          </note>
          <note n="3ccb36e2">
            Interpellationen kommer att besvaras fredagen den 7 december
            2012.
          </note>
          <note n="3f3d488e">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="445ee67e">
            Rikard Jermsten
          </note>
          <note n="2328c007">
            Interpellation 2012/13:137
          </note>
          <note n="a60171d6">
            Interpellation 2012/13:137 Varg i renskötselområdet
          </note>
          <note n="b85356bb">
            Interpellationen kommer att besvaras onsdagen den 19 december
            2012. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="c4f26c5c">
            Lena Ingvarsson
          </note>
          <note n="d0fb829d">
            3 § Hänvisning av ärende till utskott
          </note>
          <note n="19515277">
            Föredrogs och hänvisades
          </note>
          <note n="9def93f1">
            4 § Svar på interpellation 2012/13:107 om landgrabbing och matsäkerhet
          </note>
          <note type="speaker" n="417399ef">
            Anf. 1 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-effedd26cdcb7bf2-0" n="38065a87">
            <seg n="70ae3310">
              Herr talman! Hans Linde har frågat mig vilka initiativ jag avser
              att ta för att säkra att svenskt utvecklingssamarbete inte bidrar
              till landgrabbing, för att tydliggöra Swedfunds ägardirektiv i
              denna fråga samt vilka initiativ jag avser att ta för att förhindra
              att landgrabbing hotar matsäkerheten.
            </seg>
            <seg n="4be7a53e">
              Så kallad landgrabbing är mycket riktigt ett problem i många
              utvecklingsländer. Det har sin grund i otydliga landrättigheter,
              svaga institutioner, korruption och i lokalbefolkningars ofta
              begränsade möjligheter att komma till tals när beslut ska fattas
              som rör deras livsvillkor. Det är dock mycket viktigt att skilja
              på begreppen landgrabbing som handlar om illegalt eller oetiskt
              övertagande av mark och markinvesteringar som är nödvändiga för
              att utveckla jord- och skogsbruket samt för en hållbar ekonomisk
              utveckling.
            </seg>
            <seg n="894dd3fb">
              Det är av yttersta vikt att de problem som kan uppstå genom landinvesteringar
              inte tas till intäkt för att försvåra eller förhindra det stora
              flertal positiva investeringar i jordbrukssektorn som trots allt
              sker och som måste ske för att vi ska kunna öka produktiviteten
              i jordbruket på både små och stora brukningsenheter. Det gäller
              särskilt då vi vet att globalt tryggad livsmedelsförsörjning och
              fattigdomsbekämpning kräver ökade investeringar i hållbart jordbruk,
              skogsbruk och fiske under de kommande decennierna. Det gäller
              framför allt i låginkomstländer, där produktiviteten är som lägst
              och eftersom befolkningsökningen beräknas bli proportionellt störst
              där. Dessa investeringar bör självfallet alltid göras på ett sätt
              som inte skadar lokalbefolkningars rättigheter eller möjligheter
              att trygga sitt uppehälle. Det inkluderar också respekten för
              människors nyttjanderätt till den mark de brukar för sin försörjning.
              Det yttersta ansvaret för att så sker vilar på nationella regeringar
              i de länder där investeringen sker.
            </seg>
            <seg n="3487edbc">
              Inom utvecklingssamarbetet har stora resurser under lång tid
              lagts ned på att stärka nationella institutioner med uppgift att
              formulera och implementera marklagstiftning. Bland dessa kan nämnas
              institutioner för rättssystem och lantmäteri eftersom sådana fungerande
              funktioner måste finnas på plats för att enskilda småbrukares
              rättigheter ska säkerställas.
            </seg>
            <seg n="60647bc7">
              Sida har i ökad utsträckning under senare tid prioriterat arbetet
              med att stärka lokala brukarorganisationer. Avsikten är att dessa
              ska förbättra förutsättningarna för en balansering av den ojämna
              maktbalans som ofta finns mellan småbönder och investerare.
            </seg>
            <seg n="5d87109b">
              Vad gäller internationella initiativ antogs de frivilliga riktlinjerna
              för ansvarsfull förvaltning av mark-, skogs- och fiskeresurser
              vid Kommittén för globalt tryggad livsmedelsförsörjning (CFS)
              i FAO i maj i år. Dessa riktlinjer togs fram med stöd från regeringar,
              civilsamhälle och näringsliv och har som direkt syfte att motverka
              problem som till exempel så kallad landgrabbing och försäljning
              eller långtidsuthyrning av mark som skadar människors livsuppehälle
              och naturresurser. När de tillämpas stärker de människors rättigheter,
              i synnerhet vad gäller deras tillgång till mark- och vattenresurser,
              inkomst och möjlighet att uppnå anständiga livsvillkor.
            </seg>
            <seg n="e06079e0">
              Styrkan med de frivilliga riktlinjerna, som är ett gediget och
              genomarbetat instrument, är just att de utgår från mänskliga rättigheter
              och lyfter upp för Sverige viktiga frågor såsom ägande- och nyttjanderätten
              både formell och informell och hållbart nyttjande av naturresurser.
              I synnerhet gäller detta för kvinnor som brukar jorden men ofta
              har svaga markrättigheter. De här frågorna är viktiga för rättvisa
              samt tillgång till mat och jobb, vilket bidrar till att ge människor
              möjlighet att ta sig ur fattigdom.
            </seg>
            <seg n="12ccbe47">
              Sverige deltog aktivt och brett i framtagandet av riktlinjerna,
              och vi ser fram emot det lovande arbete som FAO bedriver för att
              stödja kunskapen om och implementeringen av dem. CFS kommer att
              se över deras införande, och det finns därför goda möjligheter
              att följa vilka effekter riktlinjerna får. Från Sverige kommer
              vi också inom utvecklingssamarbetet att aktivt arbeta med och
              följa upp implementeringen av FAO:s riktlinjer.
            </seg>
            <seg n="d595eb97">
              Inom ramen för Sidas samarbete med näringslivet införs till exempel
              så kallade due diligence-utredningar av företag. Inom ramen för
              dessa utredningar om uppförandekoder är socialt, ekonomiskt och
              miljömässigt ansvarstagande viktiga kriterier som måste uppfyllas
              före och under själva samarbetet.
            </seg>
            <seg n="edfc419c">
              När det gäller Swedfund framgår det klart och tydligt i bolagets
              ägaranvisning att investeringarna ska ske i enlighet med internationella
              normer och principer för ansvarsfulla investeringar. Samtliga
              investeringar genomgår en granskningsprocess där bland annat miljöfrågor,
              sociala frågor och styrningsfrågor samt förväntade utvecklingseffekter
              utifrån biståndsmålen bedöms. Vid markinvesteringar sker en aktiv
              konsultationsprocess och kontinuerlig intressentdialog med berörda
              parter, till exempel landägare, landutnyttjare, närliggande samhällen,
              civilsamhällesorganisationer och myndigheter. Löpande uppföljning
              sker under hela investeringen. Swedfunds verksamhetsfält näringsliv
              och utveckling i de fattigaste länderna är förstås komplext och
              präglas av såväl affärsmässiga risker som svåra avvägningar utifrån
              de utmaningar som länderna står inför. Det är därför som regeringen
              fortlöpande har utvecklat styrningen av bolaget för att tydliggöra
              dess roll, uppdrag och åtaganden. Swedfund utvecklar också löpande
              sin investeringsprocess.
            </seg>
            <seg n="6f99fa4e">
              Utöver detta vill jag också påpeka att Sverige bidrog aktivt
              till att lyfta fram behovet av ansvarsfull markförvaltning i deklarationen
              från Rio + 20-konferensen tidigare i år.
            </seg>
            <seg n="e45f56e2">
              Arbetet med dessa frågor fortsätter framöver, och Sverige kommer
              även fortsättningsvis att vara en stark röst för fattiga individers
              rättigheter samt behoven av ökade investeringar i jordbruk där
              små och stora brukningsenheter är viktiga för att trygga livsmedelsförsörjningen.
            </seg>
          </u>
          <note type="speaker" n="e51463c0">
            Anf. 2 HANS LINDE (V):
          </note>
          <u who="hans_linde_abeaba" xml:id="i-a403829f0aa2c527-0" n="9248d3ae">
            <seg n="f6fc28e5">
              Herr talman! Jag får inledningsvis tacka biståndsministern för
              svaret. Det var ett ovanligt utförligt svar som jag med stort
              intresse tagit del av.
            </seg>
            <seg n="8b6b0d8b">
              Jag börjar med att konstatera att 1,4 miljarder människor beräknas
              leva i extrem fattigdom och 900 miljoner människor är kroniskt
              undernärda. Det här är två av de absolut största utvecklingsutmaningarna.
              Om vi ska lyckas med att minska fattigdomen och minska hungern
              kommer jordbruksutveckling och matsäkerhet att vara centralt.
              Vi vet att en mycket stor andel av jordens fattiga och hungriga
              är beroende av småskaligt jordbruk för inkomster, arbetstillfällen
              och tillgången till mat.
            </seg>
            <seg n="e15576dd">
              Samtidigt ser vi nu en mycket kraftig ökning av investeringar
              i jordbruksmark, i synnerhet i jordens absolut fattigaste länder.
              Bakom dessa investeringar finns privata företag som vill satsa
              i en växande biobränsleindustri. Men vi ser också efter livsmedelskrisen
              20072008 hur allt fler länder går in och investerar i syd för
              att garantera mattillgången i sina egna länder. I går kväll kunde
              vi i SVT se ett konkret exempel och följa denna jakt på mark i
              Mali.
            </seg>
            <seg n="5ab237d4">
              Självklart är investeringar i mark inte per definition dåliga,
              men investeringar i mark är inte heller per definition bra. När
              Saudiarabien köper mark i Etiopien gör man inte det primärt för
              att man vill gynna småskaliga bönder i Etiopien, utan man gör
              det för att man vill garantera mattillgången för sitt eget land.
              När svenska företag väljer att anlägga sockerrörsplantager i Tanzania
              är det inte för att först och främst bekämpa fattigdom i Afrika
              utan för att tjäna pengar.
            </seg>
            <seg n="ca884f8b">
              Vid dessa stora markinvesteringar finns det uppenbara intressekonflikter
              mellan olika intressen. Ibland kommer de olika intressena att
              sammanfalla. Ibland kommer de inte att göra det. Ibland kommer
              de till och med att stå i konflikt med varandra. Och det är intressekonflikter
              där det råder en stor ojämlikhet i makt och resurser, när det
              uppstår konflikter mellan fattiga småbönder i Afrika och resursstarka
              internationella aktörer.
            </seg>
            <seg n="1573a446">
              Frågan är hur Sverige ska agera när dessa stora intressekonflikter
              uppstår runt om i världen. Det är i högsta grad en relevant fråga
              att ställa sig, för Sverige är en stor aktör när det gäller markinvesteringar.
              Enligt International Land Coalition är Sverige i dag en av världens
              20 största investerare i åkermark. Jag kan ge några exempel på
              detta. Det statliga riskkapitalbolaget Swedfund har genomfört
              omfattande investeringar i biobränsleproduktion i Afrika. Kreditgarantier
              har utfärdats till svenska företag som investerar i jordbruksmark.
              Andra AP-fonden har placerat våra pensionspengar i mark i flera
              länder. Sida har understött storskaliga markinvesteringar i Afrika.
            </seg>
            <seg n="fb16498e">
              Det är här någonstans jag tycker att biståndsministern börjar
              få problem, för när det kommer till frågor om privat sektor och
              investeringar börjar nyanserna försvinna. Den privata sektorns
              agerande och investeringar i utvecklingsländer blir alltid per
              definition någonting bra i Gunilla Carlssons värld. Gunilla Carlsson
              säger till exempel i sitt svar till mig att storskaliga investeringar
              är en förutsättning för att öka produktiviteten i småskaligt jordbruk
              i Afrika. Det är självklart inte sant. Att Addax Bioenergy anlägger
              en sockerrörsplantage i Sierra Leone ökar ju inte produktiviteten
              i landets småskaliga produktion av ris och kassava. Det är också
              ett påstående som FAO:s högnivåpanel helt har avfärdat.
            </seg>
            <seg n="3db4e88f">
              Ska vi lyckas utveckla jordbruket i utvecklingsländerna kommer
              det att kräva ett utvecklingssamarbete där vi fokuserar på de
              fattiga småbönderna och deras produktion och villkor, där vi sätter
              dem i centrum. Tyvärr kan vi konstatera att i svenskt bistånd
              har den typen av utvecklingssamarbete nedprioriterats, samtidigt
              som man lägger allt större vikt vid just de storskaliga investeringarna.
              Det beklagar jag.
            </seg>
          </u>
          <note type="speaker" n="525bd0d8">
            Anf. 3 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-effedd26cdcb7bf2-1" n="38065a87">
            <seg n="2a042085">
              Herr talman! Tack för detta tillfälle att kunna diskutera intressekonflikter
              och framför allt hur vi ska få en tryggad livsmedelsförsörjning
              som också är rättvis och hållbar, på ett jordklot där vi nu behöver
              planera för att 9 miljarder människor ska leva tillsammans. Flera
              av dessa drygt 1,4 miljarder, som Hans Linde tog upp lider av
              undernäring och brist på mat. Det är naturligtvis helt ohållbart
              i det långa loppet.
            </seg>
            <seg n="f513ce7b">
              Mitt svar har mycket fokus på behovet av att kunna göra långsiktiga
              investeringar, inte minst i Afrikas jordbruk, som jag ser det.
              Det har under många år varit underfinansierat, och man har inte
              fått den produktivitetsutveckling som behövs. Vi har därför gett
              uppdrag.
            </seg>
            <seg n="c0a98cea">
              Därför är det inte så konstigt att Swedfund eller våra kreditgarantier
              används just för att kunna göra mer investeringar och att vi då
              ställer krav på att när biståndsmedel används ska de stärka de
              direkt berörda i lokalsamhället men också de småbrukare som därmed
              kan få ta del av investeringen.
            </seg>
            <seg n="bbc2cb0b">
              I till exempel fallet Addax har vi fått se en ökning av antalet
              anställda, och tillsammans med bolaget gör FAO och jordbruksministeriet
              olika utvecklingsprogram för att på plats kunna bidra till de
              uppenbara obalanser som finns mellan rik och fattig, mellan dem
              som har och dem som inte har.
            </seg>
            <seg n="928aebd9">
              Jag är glad att vi diskuterar det här utifrån de intressekonflikter
              som finns. Jag hävdar inte att det alltid går rätt till. Jag vet
              att det finns stora risker med detta. Men alternativet är att
              Sverige inte skulle vara med och försöka jobba med den här typen
              av frågor som interpellationen handlar om. Hur får vi upp livsmedelsproduktionen?
              Hur kommer detta fattiga människor till del så att de för det
              första kan äta mat och för det andra, som Hans Linde så riktigt
              påpekade, kan ha arbete?
            </seg>
            <seg n="e8a5f35e">
              Jag tror att det behövs investeringar utifrån. Och vi försöker
              så gott vi kan. Men ett av de problem som vi har är att vi verkar
              i länder som själva många gånger är rätt svaga, som saknar fungerande
              institutioner som garanterar markrättigheter eller markanvändningsrättigheter
              och som inte har transparens och möjligheter till ansvarsutkrävande.
              Det gör att vi kanske inte fullt ut kan få den utvecklingseffekt
              som vi skulle vilja se. Det sker också en del investeringar som
              kanske inte alltid har haft ett gott syfte.
            </seg>
            <seg n="2bb4080b">
              För mig är det då viktigt att Sverige är med på det här, att
              vi inte flyr undan och att vi inte ryggar för intressekonflikterna.
            </seg>
            <seg n="7da95b1a">
              Jag tror att mycket av problemen bottnar i att vi har att göra
              med regeringar som inte alltid har sett till att få fungerande
              institutioner på plats. Det gör att det blir svårt att få en debatt
              om hur vi ska kunna påverka så att utvecklingskraften och ansvarsutkrävandet
              kommer inifrån. Många gånger är det Sverige och svenska civilsamhällesorganisationer,
              men också företagen, som tar upp de svåra frågeställningarna med
              de berörda regeringarna och myndigheterna.
            </seg>
            <seg n="b75e4be0">
              Just vår närvaro där skulle man också kunna se från det andra
              perspektivet, eftersom vi ställer kraven att man inte bara ska
              ha hållbarhetskriterier utifrån ett ekologiskt och miljömässigt
              perspektiv utan också ska se de sociala utmaningar som kommer
              med dessa investeringar.
            </seg>
            <seg n="37e818d5">
              All utveckling, herr talman, innebär naturligtvis förändring.
              Det har varit så i vårt eget land också. Man vill bygga en ny
              väg och expropriera mark, och människor får lämna sin gamla gård
              eller får se sina lekplatser i bostadsområdena användas till någonting
              annat än det var när man växte upp.
            </seg>
            <seg n="832d87b5">
              Det här är i stort och smått intressekonflikter. Det bästa sättet
              att hantera dem är att människor har rättigheter, kan göra sina
              röster hörda och kan söka stöd i lagstiftning och institutioner.
              Det är här jag ser det stora problemet i många utvecklingsländer.
            </seg>
          </u>
          <note type="speaker" n="b83ffe46">
            Anf. 4 HANS LINDE (V):
          </note>
          <u who="hans_linde_abeaba" xml:id="i-a403829f0aa2c527-1" n="9248d3ae">
            <seg n="2baa3fb2">
              Herr talman! När vi diskuterar de här frågorna tror jag att det
              är viktigt att påminna sig vad som är utgångspunkten för svensk
              utvecklingspolitik: politik för global utveckling. Det är tydliga
              perspektiv som ska genomsyra alla politikområden, även områdena
              landinvesteringar och jordbruksutveckling, som vi diskuterar.
              Det handlar om fattigdomsbekämpning och de fattigas perspektiv
              på utveckling.
            </seg>
            <seg n="36062309">
              Jag påminner om detta, för jag tycker att Gunilla Carlsson lite
              tappar de perspektiven när vi diskuterar de här frågorna. Det
              blir väldigt mycket ett europeiskt näringslivsperspektiv på frågorna
              i stället för att sätta de afrikanska småbönderna i fokus. Vi
              kan se att det tyvärr får konsekvenser när svenskt bistånd utformas.
              Ska vi öka produktiviteten i småskaligt jordbruk i Afrika, Asien
              och Latinamerika behöver vi sätta småbönderna och deras behov
              i fokus. Vad kan vi göra med svenskt bistånd för att stötta deras
              verksamhet? Här har vi goda svenska exempel.
            </seg>
            <seg n="cc862df4">
              För ett par år sedan åkte jag till exempel till Nicaragua och
              besökte projektet Fondeagro, som var Sidafinansierat, där man
              stöttade småbönder i Nicaragua inom olika sektorer. De hade fantastiska
              resultat, vilket regeringen också har visat i sin resultatredovisning,
              och senare när man avvecklade projektet tyvärr, får jag väl säga.
            </seg>
            <seg n="60115bac">
              I detta fall väljer regeringen i stället att fokusera alltmer
              på de storskaliga investeringarna, och vi ser att man väljer att
              nedprioritera det svenska biståndet till att utveckla jordbrukssektorerna
              i syd där man sätter de småskaliga bönderna i fokus. Jag har sett
              att 34 procent av den svenska biståndsbudgeten i dag går till
              att utveckla jordbrukssektorn i syd, detta i ett läge när vi vet
              att det här är nyckelområden om vi ska lyckas bekämpa fattigdom
              och minska hunger i världen.
            </seg>
            <seg n="57e36426">
              Det blir också tydligt att regeringen har olika måttstockar för
              olika former av bistånd. Man resonerar på helt olika sätt när
              man pratar om den privata sektorn jämfört med hur det låter när
              Gunilla Carlsson pratar till exempel om frivilligorganisationerna.
            </seg>
            <seg n="173e53f1">
              I sitt svar säger Gunilla Carlsson att investeringar i mark inte
              ska skada lokalbefolkningens rättigheter eller möjligheter att
              trygga sitt uppehälle. Är det så lågt vi ska lägga ribban för
              svenskt bistånd, att man inte ska skada lokalbefolkningen? Jag
              trodde att vi hade betydligt högre ambitioner än så med svenskt
              bistånd, det vi har slagit fast: politik för global utveckling.
            </seg>
            <seg n="5f125dca">
              Frågan till Gunilla Carlsson blir då: Ska inte det tydliga målet
              för politik för global utveckling också omfatta Swedfunds verksamhet,
              Sidas stöd till markinvesteringar, AP-fondernas investeringar
              i mark och den privata sektorns verksamhet när de nu involveras
              alltmer i utvecklingspolitiken?
            </seg>
            <seg n="91ea42ad">
              Jag tycker att det är glädjande att Gunilla Carlsson i sitt svar
              lyfter fram det tydliga stödet till FAO:s Frivilliga riktlinjer
              för ansvarsfull förvaltning av mark-, skogs- och fiskeresurser.
              Det var viktiga riktlinjer som var ett stort steg framåt. Jag
              välkomnar att den borgerliga regeringen stödde detta arbete.
            </seg>
            <seg n="f2998f9c">
              Men jag konstaterar också att Gunilla Carlsson verkar ha läst
              riktlinjerna lite selektivt. Redan i första artikeln i FAO:s riktlinjer
              slår man fast att de fattigas rätt till mat måste vara utgångspunkten
              vid storskaliga markinvesteringar. Det är det som ska vara utgångspunkten.
              Om det uppstår intressekonflikter ska alltid de fattigas matsäkerhet
              väga tyngst. Jag vet inte om Gunilla Carlsson anser att det alltid
              har varit så när det gäller till exempel Swedfunds investeringar.
            </seg>
            <seg n="7840a756">
              I den tredje artikeln slår man också fast att det råder ett delat
              ansvar vid investeringar. Regeringarna i syd och regeringarna
              i nord har ett gemensamt ansvar för att se till att investeringarna
              blir ansvarsfulla. Gunilla Carlsson säger att det yttersta ansvaret
              vilar på nationella regeringar i syd, men det stämmer inte med
              de riktlinjer som den borgerliga regeringen har stött.
            </seg>
          </u>
          <note type="speaker" n="4106e9d7">
            Anf. 5 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-effedd26cdcb7bf2-2" n="38065a87">
            <seg n="207f9251">
              Herr talman! När jag tar upp problemet med det så kallade delade
              ansvaret handlar det just om att jag många gånger uppfattar det
              så att vi inte har möjligheter att fullt ut resonera och agera
              med utvecklingsländernas egna regeringar. De har kanske ibland
              korrupta ledare som har gett bort markrättigheter eller andra
              tillgångar till företag på ett sätt som inte alls är transparent
              eller där det inte är möjligt att jobba tillsammans med den här
              typen av överenskommelser.
            </seg>
            <seg n="e66dc251">
              Vi försöker ta vårt ansvar. Det är också därför, Hans Linde,
              som jag i svaret säger: Dessa investeringar bör självfallet alltid
              göras på ett sätt som inte skadar lokalbefolkningars rättigheter
              eller möjligheter att trygga sitt uppehälle.
            </seg>
            <seg n="be4c871a">
              Det är just för att jag vet att när det sker markinvesteringar,
              vare sig de är storskaliga eller små, och när det sker förändring
              och utveckling kommer det kanske alltid att vara någon som får
              sina rättigheter kränkta eller sin utkomst ifrågasatt.
            </seg>
            <seg n="ebc8bcc2">
              Det är därför jag vill vara rätt ödmjuk. Det som behövs nu inte
              minst i Afrika som växer och där fler unga människor vill ha arbete
              och många vill komma bort från jordbruket och komma in till städerna
              och få andra typer av arbete, en utveckling som har funnits också
              i vårt eget land är att fundera över hur vi kan göra både och,
              hur vi kan stötta de mer så kallade storskaliga investeringarna
              för att nu snabbt få upp produktiviteten, så att även städernas
              befolkningar kan köpa mat med bra kvalitet och till vettiga priser.
            </seg>
            <seg n="cb50a4a6">
              Det är därför jag säger att det är viktigt att vi nu jobbar med
              näringslivet och ser till att få resurser inte bara från biståndet
              för att göra investeringar, samtidigt som vi samverkar inom ramen
              för internationella överenskommelser, som vi först nu har fått
              på plats. Jag tycker att de skulle ha behövts för väldigt länge
              sedan, för det har skett felaktigheter jag medger det. Men det
              vi försöker göra inom ramen för biståndet är att göra just dessa
              balanser och intressekonflikter mer tydliga.
            </seg>
            <seg n="73e57b9c">
              Jag är jätteglad att Hans Linde och Vänsterpartiet nu delar uppfattningen
              att vi behöver investera mer i jordbrukssektorn, för det är kanske
              den bästa möjligheten att få fram jobben, få fram inte bara mat
              utan också företagsamhet, entreprenörskap och inte bara en fungerande
              livsmedelsproduktion utan också distribution, försäljning och
              vidareutveckling. Det är en enorm kraft i att också se till att
              fler människor kan gå från informell till formell sektor. Men
              detta kommer att ta mycket lång tid.
            </seg>
            <seg n="f41fa84b">
              För att göra det möjligt har vi också sett till att inom ramen
              för en ökad livsmedelssatsning, som vi har hållit på med inom
              biståndet, lägga mycket på att försöka förstå vad vi vet och inte
              vet. Ibland finns det väldigt mycket okunskap, dålig uppföljning
              och dåliga möjligheter att se vad som gör skillnad för just de
              fattiga människorna och hur vi hanterar möjligheterna till nya
              brukningsmetoder och nya insatsvaror.
            </seg>
            <seg n="a606046a">
              Här har vi lagt mycket pengar jämfört med andra länder på just
              forskning och kunskapsuppbyggande i utvecklingsländerna. Vi satsar
              på deras kunskapsuppbyggnad och forskning. Det är också ett sätt
              att försöka få fram att fler har kunskap och förståelse för att
              på plats forska och utveckla kunskap om vad det betyder med nya
              utsäden, nya brukningsmetoder och den produktivitetshöjning vi
              behöver ha. Det i sin tur har betydelse för hela utvecklingskraften
              i de länder där vi är verksamma.
            </seg>
            <seg n="6d401356">
              Jag är, herr talman, väldigt glad över att vi har den här interpellationen
              och möjligheten till den här debatten. För många av de stora investeringar
              som nu sker, till exempel i AP-fonderna, ligger ansvaret snarare
              på fondernas styrelser, som behöver leva upp till ett ansvarsfullt
              företagande och ha en förmåga att mäta dessa utvecklingseffekter.
            </seg>
            <seg n="679d6539">
              Vad gäller bolaget Swedfund, som jag har ansvaret för, har vi
              successivt skärpt kraven för att ett bättre utvecklingskunnande
              och ett vaktslående om fattiga människors perspektiv ska beaktas
              i bolagets verksamhet.
            </seg>
          </u>
          <note type="speaker" n="5b696f21">
            Anf. 6 HANS LINDE (V):
          </note>
          <u who="hans_linde_abeaba" xml:id="i-a403829f0aa2c527-2" n="9248d3ae">
            <seg n="e3467e8e">
              Herr talman! Jag inser redan nu att min talartid inte kommer
              att räcka till för att lyfta upp alla de aspekter på frågor om
              landgrabbing, matsäkerhet och jordbruksutveckling som jag hade
              önskat lyfta upp i debatten. Vi får väl, biståndsministern och
              jag, återkomma och fortsätta diskutera de här frågorna.
            </seg>
            <seg n="c70d290a">
              Jag välkomnar i alla fall att biståndsministern har gett mig
              svar på flera av mina frågor och har tagit sig tid med att ge
              mig ett utförligt svar på min interpellation.
            </seg>
            <seg n="37cdb162">
              Men jag ser fortfarande att det finns olika perspektiv på frågorna.
              Det kanske inte är så förvånande att en moderat biståndsminister
              och en vänsterpartistisk biståndspolitisk talesperson har olika
              perspektiv på frågorna. Men det jag känner och upplever när jag
              lyssnar till biståndsministern är att det väldigt mycket är ett
              näringslivsperspektiv på frågorna, att det är ett nordperspektiv
              och ett uppifrånperspektiv.
            </seg>
            <seg n="d82999b5">
              För mig som vänsterpartist är det naturligt att sätta de småskaliga
              bönderna i syd i fokus, att se det utifrån deras perspektiv och
              deras möjligheter. Jag tror trots allt att om vi ska lyckas möta
              de enorma utmaningar som fattigdom och hunger utgör i dag, då
              måste vi sätta de fattiga bönderna i fokus, att de kan höja sin
              produktivitet. Hur kan vi se till att de kan utveckla sin verksamhet
              och få ökade inkomster och ökad avkastning på sina fält? Det är
              så vi måste lösa de problem som vi står inför i dag.
            </seg>
            <seg n="db32b08a">
              Jag inser att min talartid börjar löpa ut, men jag vill ändå
              göra några medskick till Gunilla Carlsson inför nästa möjlighet
              att debattera de här frågorna som vi får.
            </seg>
            <seg n="83c686e5">
              Jag ser fortfarande ett behov av att se över Swedfunds ägardirektiv
              på de här områdena. Hur kan vi garantera att Swedfund inte igen
              går in i ett projekt som Addax Bioenergy, som man gjorde i Sierra
              Leone? Det är ett projekt som har blivit hårt kritiserat.
            </seg>
            <seg n="5d406140">
              Jag tror att det är viktigt att se över hur Sida jobbar med de
              här frågorna. Även Sida har begått misstag. Vi har ett uppmärksammat
              exempel där Sida stöttade projekt i Niassaprovinsen i Moçambique.
              Det fick oerhört negativa konsekvenser.
            </seg>
            <seg n="cb878dc0">
              Jag tror att det är viktigt att man fortsätter att stärka brukarorganisationerna
              i syd, småböndernas egna organisationer.
            </seg>
            <seg n="8febaf41">
              Men kanske viktigast av allt är att man ökar det svenska biståndet
              till stöd till småbönder i utvecklingsländerna.
            </seg>
          </u>
          <note type="speaker" n="4d320fae">
            Anf. 7 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-effedd26cdcb7bf2-3" n="38065a87">
            <seg n="1e7969d2">
              Herr talman! Jag tycker det är bra att vi kan ha den här bredden
              i diskussionen eftersom det är så otroligt komplexa frågor. Regeringen
              har också sagt att vi vill återkomma i samverkan med riksdagen
              för att ha ett seminarium som bland annat handlar om frågan om
              så kallad landgrabbing, för att vända och vrida på de olika perspektiven.
              Jag tror att debatten tjänar på det, och jag tror också att vår
              egen kunskap kan ökas. Jag välkomnar verkligen Hans Lindes starka
              engagemang för den här typen av frågor och att vi också kan diskutera
              detta seriöst.
            </seg>
            <seg n="15ab8c0d">
              Jag tror att den här intressekonflikten finns i många olika delar,
              Hans Linde. Låt mig ta bara en av de intressekonflikter som man
              skulle kunna argumentera utifrån: Vi ska sätta fattiga bönders
              perspektiv i fokus. Ja, men man skulle också kunna argumentera:
              Hur ser vi till att utblottade kvinnor i staden får möjligheter
              till kvalitativa livsmedel och kan vara delaktiga i en process
              som handlar om livsmedelssäkerhet både lokalt och globalt?
            </seg>
            <seg n="19797286">
              Jag menar att de här frågorna inte är så enkla. Vi har nu försökt
              stärka Swedfunds ägardirektiv. Jag tror att frågan om till exempel
              Addax, som syftar till att få fram billig bioenergi för att vi
              ska kunna komma till rätta med klimatpåverkan, typiskt är en intressekonflikt
              mellan vad man skulle kunna kalla nord eller syd.
            </seg>
            <seg n="c59f14a7">
              Vad gäller Niassa och Sidas långvariga engagemang i den delen
              av norra Moçambique: Jag var själv där uppe och tittade. Det är
              därför jag gör ett litet försök att vara ödmjuk i debatten. Där
              var en del bönder väldigt mycket för, eftersom de hade fått arbete
              och fått möjlighet att vara delaktiga. Men det fanns också andra
              som kände att de hade blivit helt överkörda. De hade fått lämna
              inte bara sina marker utan också sin möjlighet till mat, försörjning
              och överlevnad för dagen.
            </seg>
            <seg n="d6accf1f">
              Det finns olika aspekter. Många tyckte inte minst lokalguvernören
              att det skedde en fantastisk utveckling i Niassaprovinsen tack
              vare att Sverige som en av få aktörer var verksamt för att bidra
              till att det skulle bli bättre. Vad som är rätt och fel i detta
              vet jag inte. Jag kan bara hävda att det finns olika perspektiv.
              Vi måste ha förmågan att, som vi har gjort nu, ta upp de olika
              perspektiven och sedan fundera över: Hur ska fler människor kunna
              äta sig mätta på det här jordklotet? Hur ska fler människor få
              rättigheter? Det är ett engagemang som vi har tillsammans.
            </seg>
            <seg n="da0159c0">
              Jag är tacksam för den här interpellationen.
            </seg>
          </u>
          <note n="424343ce">
            Överläggningen var härmed avslutad.
          </note>
          <note n="33b7612f">
            5 § Svar på interpellation 2012/13:108 om Sveriges utvecklingssamarbete
            med Burkina Faso
          </note>
          <note type="speaker" n="20788578">
            Anf. 8 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-effedd26cdcb7bf2-4" n="38065a87">
            <seg n="c4d23c8f">
              Herr talman! Hans Linde har frågat mig om jag avser att verka
              för att regeringen lämnar förslag om en ny strategi för Sveriges
              långsiktiga utvecklingssamarbete med Burkina Faso, om jag avser
              att ta några initiativ för att stärka Sveriges utvecklingssamarbete
              med landet samt om jag avser att verka för ett fortsatt budgetbistånd
              till fattigdomsbekämpning i Burkina Faso.
            </seg>
            <seg n="0f44c364">
              Sverige bedriver ett långsiktigt utvecklingssamarbete med Burkina
              Faso. Det bilaterala utvecklingssamarbetet inleddes för cirka
              tio år sedan och har framför allt inriktats på att stödja genomförandet
              av Burkina Fasos nationella strategi för bekämpning av fattigdom.
              Omkring hälften av stödet har utgjorts av generellt budgetstöd.
              Det svenska bilaterala stödet utgör ungefär 3 procent av det totala
              biståndet till Burkina Faso, och merparten av stödet går till
              sektorer där andra större givare är verksamma.
            </seg>
            <seg n="0ad2cd15">
              Utöver det bilaterala utvecklingssamarbetet med Burkina Faso
              är Sverige en av de största givarna vad gäller humanitärt stöd
              till landet. Dessutom kommer svenskt stöd landet till del via
              FN:s katastroffond CERF. Vårt humanitära stöd bidrar till att
              stödja landet att hantera den pågående livsmedelskrisen i Sahelregionen
              samt underlätta för mottagandet av de stora flyktingströmmar som
              uppkommit på grund av den svåra kris som råder i norra Mali.
            </seg>
            <seg n="a9ae4bf5">
              Trots en stabil ekonomisk tillväxt de senaste åren i Burkina
              Faso har fattigdomen varit konstant och till och med ökat den
              senaste tiden. Befolkningstillväxten är en av förklaringarna till
              detta men även den svaga reformtakten hos den burkinska regeringen
              samt bristfällig fördelnings- och decentraliseringspolitik.
            </seg>
            <seg n="8716de8d">
              Regeringen gör i enlighet med budgetpropositionen 2013 en översyn
              av det svenska biståndets mervärde, inklusive det generella budgetstödet,
              i Burkina Faso. Detta ska ses i ljuset av regeringens ambitioner
              att fokusera och ständigt förbättra mervärdet i vårt utvecklingsstöd.
            </seg>
            <seg n="573da426">
              Efter genomförd översyn kan besked lämnas vad gäller det framtida
              utvecklingssamarbetet med Burkina Faso.
            </seg>
          </u>
          <note type="speaker" n="d6c96fa9">
            Anf. 9 HANS LINDE (V):
          </note>
          <u who="hans_linde_abeaba" xml:id="i-a403829f0aa2c527-3" n="9248d3ae">
            <seg n="a6105cc4">
              Herr talman! Jag ska börja med att tacka biståndsministern för
              svaret.
            </seg>
            <seg n="1b674a1a">
              När biståndsministern 2007 presenterade landfokuseringen för
              svenskt utvecklingssamarbete var Burkina Faso ett av de tolv länder
              som Sverige skulle bedriva ett långsiktigt utvecklingssamarbete
              med. Jag och Vänsterpartiet var kritiska mot delar av landfokuseringen,
              men beslutet att lyfta fram Burkina Faso tyckte vi var rätt. Det
              underströks också tidigare i år när jag besökte Burkina Faso och
              hade möjlighet att tillsammans med FN se flera av de projekt som
              Sverige finansierar i landet. Men jag mötte också en väldigt stor
              oro i Burkina Faso om framtiden för svenskt utvecklingssamarbete
              med landet och tydliga frågor om Sverige verkligen ville bedriva
              ett långsiktigt utvecklingssamarbete med landet.
            </seg>
            <seg n="7b0bc2aa">
              Det är ingen tvekan om att behoven av bistånd är mycket stora
              i Burkina Faso. Landet är i dag ett av världens absolut fattigaste
              länder med plats 181 av 187 på Human Development Index. Genom
              sitt läge i Sahel är Burkina Faso ett av de länder som riskerar
              att drabbas hårdast av klimatförändringarna: Vi kan redan i dag
              se att mindre förändringar i nederbörden får dramatiska konsekvenser
              för befolkningen. Landet är dessutom ett grannland till Mali,
              och vi har den senaste tiden sett stora flyktingströmmar. Enligt
              FN-organet Ocha har 35 000 flyktingar från Mali kommit till Burkina
              Faso.
            </seg>
            <seg n="f2c0f25a">
              Den nuvarande presidenten har styrt landet sedan en militärkupp
              1987, och jag håller med biståndsministern om att reformtakten
              har varit för svag. Vänsterpartiet har ett parti-till-parti-samarbete
              med ett av oppositionspartierna i Burkina Faso. Jag kan säga att
              de i det partiet inte skulle ha uttryckt sig lika diplomatiskt
              om de skulle beskriva den demokratiska utvecklingen i landet.
            </seg>
            <seg n="75534413">
              Samtidigt måste vi dock se att det sker framsteg i Burkina Faso.
              Landet har lyckats göra stora insatser i arbetet med flera av
              millenniemålen. Man har lyckats öka andelen flickor i skolan.
              Man har minskat mödra- och barnadödligheten och man har lyckats
              minska spridningen av hiv och aids dramatiskt på ett sätt som
              är imponerande.
            </seg>
            <seg n="014a496d">
              Och det går tydligt att se att svenskt bistånd i Burkina Faso
              har gjort skillnad. Genom satsningar på jordbruk och vattenförsörjning
              har matproduktionen ökat, man har fått ökade möjligheter att möta
              klimatförändringarna och fler har fått tillgång till rent vatten,
              vilket jag vet är en av biståndsministerns nya hjärtefrågor. Resultat
              kan vi också se på andra områden. Det gäller Sveriges generella
              budgetstöd, stöd inom mänskliga rättigheter och stöd till uppbyggnad
              av myndigheter och institutioner. På alla dessa områden ser vi
              att svenskt bistånd har gett resultat.
            </seg>
            <seg n="e7b04828">
              Gunilla Carlsson säger att merparten av det svenska stödet går
              till sektorer där andra större givare är verksamma, men det är
              inte sant. När det kommer till demokrati, mänskliga rättigheter
              och jämställdhet är Sverige den ledande givaren. Vi är så kallad
              lead donor. Inom forskning, statistik och stöd till landets skogsbruksprogram
              är Sverige den enda givaren, och när det kommer till stöd till
              det nationella programmet för dricksvatten och sanitet i Burkina
              Faso, som av naturliga skäl är ett oerhört viktigt program, finns
              det bara två ytterligare givare utöver Sverige.
            </seg>
            <seg n="f9da7802">
              Vi är fortfarande en relativt liten givare i Burkina Faso, men
              vi är ändå på väg att bli den tredje största bilaterala givaren.
              Samtidigt ser vi hur flera like-minded länder fasar ut sitt bistånd.
              Holland kommer nu att lämna Burkina Faso. Det börjar bli ont om
              aktörer i Burkina Faso som har den politiska viljan att lyfta
              fram kontroversiella frågor. Om Sverige väljer att avveckla sitt
              bistånd till Burkina Faso är risken stor för att det inte kommer
              att finnas några aktörer kvar som kan lyfta fram frågor om kvinnors
              rättigheter, mänskliga rättigheter och korruption.
            </seg>
            <seg n="6959db2e">
              Utifrån min erfarenhet både av besök i Burkina Faso och av att
              läsa om vårt utvecklingssamarbete ser jag väldigt tydliga svenska
              mervärden. Frågan till Gunilla Carlsson är: Ser biståndsministern
              några mervärden med det svenska biståndet till Burkina Faso?
            </seg>
          </u>
          <note type="speaker" n="f7139627">
            Anf. 10 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-effedd26cdcb7bf2-5" n="38065a87">
            <seg n="8eb840be">
              Herr talman! Tack, Hans Linde, för den här interpellationen!
              Det sätt på vilket Hans Linde beskriver landets utsatthet och
              brist på demokratiska styre är sådant som jag till fullo kan ställa
              mig bakom. Frågan blir då: Vad ser Sverige för möjligheter med
              sitt eget bilaterala, långsiktiga utvecklingssamarbete med landet?
            </seg>
            <seg n="4e2538ab">
              Det är därför som vi i budgetpropositionen, som nu hanteras av
              riksdagen, har antytt att vi vill göra en översyn av detta av
              några skäl. Först och främst har vi försökt att få en ansvarsfull
              hantering av biståndsmedlen på så sätt att vi konstaterar att
              vi behöver fokusera våra ansträngningar. Vi behöver försöka identifiera
              svenskt mervärde. Vi vet att behoven i världen är enorma och att
              det finns stor efterfrågan på svenskt kunnande, inte minst när
              det gäller kvinnors rättigheter och demokrati, och att vi går
              i förväg i en del frågor. Då finns det ofta en förväntan från
              människor i landet och från regeringar: Man vill ha med oss att
              göra.
            </seg>
            <seg n="01fb949d">
              Vi har därför, precis som Hans Linde beskriver det, mejslat ut
              våra svenska mervärden i den svenska biståndsportföljen, men ett
              av de problem jag upplever är att vi inte kan vara överallt. Vi
              har fortfarande inte gett tillräckliga resurser till bemanningsgraden
              och till Sidas förmåga att följa länder för att också kunna ha
              ett starkt eget bilateralt engagemang i landet.
            </seg>
            <seg n="7fe7c031">
              Jag är glad över att Hans Linde har rest i Burkina Faso. Det
              sker bara ett fåtal politikerutbyten, och det får man ju skylla
              regeringen för. Det är ett land i Västafrika där vi av tradition
              inte har så mycket kontaktytor.
            </seg>
            <seg n="4f0b9793">
              Därför har jag funderat på hur vi kan få bredd i engagemanget.
              Det har varit ganska hopplöst ursäkta mig! i jämförelse med en
              del andra länder som nu likt Burkina växer ekonomiskt och så vidare.
              Det är ett land där vi inte har så många naturliga eller historiska
              ingångar. Det gör att vårt genomslag för både dialogen och vårt
              sätt att arbeta i landet, givet att vi inte har lagt så mycket
              pengar där, står inför ett vägskäl. Antingen ska vi nu öka våra
              insatser och se till att allt fler blir intresserade, men då måste
              handläggarresurserna tas någon annanstans ifrån. Eller så får
              vi ta konsekvenserna och också satsa på något annat som jag tror
              är viktigt i biståndet. Det finns nämligen en uppfattning om att
              när Sverige inte är verksamt genom det bilaterala bryr vi oss
              inte om länderna.
            </seg>
            <seg n="50113c7b">
              Jag är en sann multilateralist. Jag vill att vi ska jobba mer
              gemensamt för att få största möjliga effekt och tillsammans med
              andra göra förändringar i världen, både med våra ekonomiska resurser
              och i det sätt vi jobbar på.
            </seg>
            <seg n="e69b2bcb">
              När det gäller Burkina Faso hade regeringen en särskild miljösatsning
              som vi dels gjorde globalt, dels gjorde i en del länder som vi
              valde ut. Burkina var ett av de länder som fick tillkommande pengar
              för miljö- och klimatsatsningen. Merparten av de pengarna har
              vi kört via multilaterala kanaler. När vi nu har begränsade resurser
              som ska användas är frågan: Ska vi inte i stället då direkt se
              till att till exempel UNDP, FN:s utvecklingsorgan, är starkare
              på kvinnor och mänskliga rättigheter i Burkina Faso? Vi är ju
              en av de största givarna till UNDP. Ska vi då inte snarare lägga
              vår kraft på det och kunna få avtryck och mervärde och kanske
              kunna hantera mer pengar än de 230 miljoner kronor som vi i dag
              använder till landet, varav 110 miljoner kronor är budgetstöd?
            </seg>
            <seg n="f7363c20">
              Detta är frågor och avvägningar av ganska teknisk karaktär, men
              jag vill vädja till riksdagen och dess ledamöter: Bara för att
              vi inte är bilateralt engagerade i många av dessa länder där det
              finns stora utvecklingsbehov och stora behov av engagemang från
              svensk sida är vi inte frånvarande. Vi är där, fast vi har valt
              de multilaterala kanalerna.
            </seg>
            <seg n="2b37a338">
              Jag ser att Sverige måhända har ett mervärde. Jag skulle önska
              att vi hade större bredd och större engagemang för Burkina Faso.
            </seg>
            <seg n="73464469">
              Jag tycker inte att vi ska nedvärdera de insatser som multilaterala
              kanaler kan göra i ett samarbete med Burkina Faso.
            </seg>
          </u>
          <note type="speaker" n="a233569d">
            Anf. 11 HANS LINDE (V):
          </note>
          <u who="hans_linde_abeaba" xml:id="i-a403829f0aa2c527-4" n="9248d3ae">
            <seg n="19ef7399">
              Herr talman! Låt mig vara väldigt tydlig, Gunilla Carlsson, på
              de här punkterna. Jag tycker inte heller att vi i Sverige ska
              vara överallt och göra allting själva. Självklart ska vi vara
              på plats och bedriva bistånd i länder där vi har ett mervärde
              och inom sektorer där vi har ett mervärde. Men jag menar, utifrån
              vår erfarenhet av tio år av svenskt utvecklingssamarbete med Burkina
              Faso, att de mervärdena finns i landet för Sveriges del.
            </seg>
            <seg n="d661a593">
              Jag tycker att det är helt sant och riktigt att vi ska bedriva
              bistånd som eget land genom våra egna myndigheter och genom Sida
              men också genom de multilaterala organisationerna. Men jag kan
              se, även om jag betraktar mig själv som en stor FN-vän, att FN
              också har brister. Det finns tillfällen och områden där vi behöver
              komplettera de stora multilaterala organisationerna med att göra
              saker och ting själva. Det gäller i synnerhet de kanske mer kontroversiella
              frågorna mänskliga rättigheter, kvinnors rättigheter och anti-korruption.
              Vi vet att FN-organen inte alltid orkar, kan eller har den politiska
              viljan att föra de frågorna lika långt som vi som enskilt land
              kan göra.
            </seg>
            <seg n="3575ac22">
              Vi ser också, i en rad sektorer, att de stora FN-organen inte
              alltid är lika flexibla. De är inte alltid lika benägna att göra
              de små men viktiga satsningarna, som vi kan göra som ett enskilt
              land. Därför tror jag att det är viktigt att se att vi, när det
              gäller Burkina Faso, behöver ha ett stöd till FN-organen, som
              gör ett viktigt arbete i landet. Men det finns också ett mervärde
              i att Sverige är på plats som enskilt land.
            </seg>
            <seg n="acd5f6b9">
              Jag tror att det är viktigt, i det här sammanhanget, att påminna
              sig om att det nu är 50 år sedan den här riksdagen behandlade
              proposition 100 som var startskottet för det svenska biståndet.
              Av de här 50 åren finns det en hel del vi kan lära. Vi kan lära
              av de misstag som vi har begått men också av de framgångar som
              vi har lyckats uppnå med svenskt bistånd.
            </seg>
            <seg n="c0e14e4c">
              Den kanske tydligaste lärdomen, i alla fall ur mitt perspektiv,
              av 50 år av svenskt bistånd är att om biståndet ska vara framgångsrikt
              måste det vara långsiktigt, och det måste vara förutsägbart.
            </seg>
            <seg n="3aa18e59">
              Tyvärr kan vi konstatera att regeringen har tryckt på pausknappen
              när det gäller det svenska utvecklingssamarbetet med Burkina Faso.
              Regeringen i huvudstaden Ouagadougou vill samarbeta med Sverige.
              Man har identifierat områden där man vill utöka samarbetet det
              gäller till exempel jordbrukssektorn, som vi precis diskuterade.
              Men från svensk sida kan man inte lämna några som helst besked.
            </seg>
            <seg n="c5c5b8ba">
              Man förlänger just nu, från svensk sida, bara samarbetet ett
              år i taget, vilket såklart skadar kvaliteten och möjligheterna
              att uppnå tydliga resultat. Från regeringens sida har man dessutom
              skickat väldigt olika signaler när det gäller budgetbiståndet
              till Burkina Faso.
            </seg>
            <seg n="60b9a0e1">
              Biståndsministern har ena dagen gått ut och sagt att man vill
              lägga ned och avveckla det svenska generella budgetbiståndet.
              Nästa dag ska det få vara kvar. Nu ska man göra en översyn. Det
              ger väldigt otydliga signaler till dem vi ska samarbeta med i
              syd.
            </seg>
            <seg n="daeb8627">
              Det förvånar lite, för Gunilla Carlsson pratar väldigt gärna
              om resultat i den svenska biståndspolitiken. Jag tror och är övertygad
              om att det finns ett genuint engagemang när det gäller att nå
              resultat i svenskt bistånd från Gunilla Carlssons sida. Men när
              det kommer till Burkina Faso agerar regeringen nu på ett sätt,
              när man hela tiden förhalar den här processen och när man inte
              lämnar några besked, som skadar förutsättningarna för att nå resultat.
            </seg>
            <seg n="d31717a9">
              I stället för att agera långsiktigt agerar man oerhört kortsiktigt.
              I stället för förutsägbarhet finns det nu egentligen bara frågetecken
              om det svenska utvecklingssamarbetet med Burkina Faso. Jag tycker
              att det är väldigt tråkigt.
            </seg>
            <seg n="130f006a">
              Sedan säger Gunilla Carlsson att det saknas band och liknande.
              Det saknas intresse i Sverige för Burkina Faso. Ja, det är helt
              sant. Det var väl en relevant diskussion att ta för tio år sedan
              när vi beslutade att gå in i Burkina Faso. Men nu finns vi där.
              Vi har byggt upp relationer. Vi har projekt, och vi har byggt
              upp en relation med de parter som finns i landet. Nu är frågan
              om vi ska vårda de relationerna eller inte.
            </seg>
          </u>
          <note type="speaker" n="38b7fe0d">
            Anf. 12 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-effedd26cdcb7bf2-6" n="38065a87">
            <seg n="0b0eaedd">
              Herr talman! Det är naturligtvis en fantastisk argumentation
              när det gäller något så självklart som frågan: Varför ska vi inte
              fortsätta i tio år till i Burkina Faso?
            </seg>
            <seg n="84a0dfeb">
              Jag vill då hävda att om vi ska göra det måste vi vara beredda
              att skala upp. Om vi ska vara i ett land som vi båda två beskriver
              som oerhört problematiskt vad gäller den demokratiska utvecklingen,
              korruptionen och hanteringen av kvinnor har vi en enorm uppgift
              framför oss. Det handlar om att ha en mycket seriös och tung dialog
              med en regering som faktiskt åsidosätter fattiga människors intressen.
            </seg>
            <seg n="98b574b7">
              Det har varit en ekonomisk tillväxt i detta land som har gjort
              att resurserna har ökat, men fattigdomen har ökat ännu mer. Det
              är ett land som inte delar våra värderingar, skulle jag vilja
              hävda just nu. Eller det är en regering som inte riktigt är mottaglig
              för den svenska dialogen. Det är i alla fall mina egna personliga
              uppfattningar.
            </seg>
            <seg n="c489b24f">
              Jag tog över det beslut som den socialdemokratiska regeringen
              fattade för tio år sedan om att vi skulle jobba med Burkina Faso,
              ett fransktalande land i Västafrika, långt borta. Vi har förstärkt
              närvaron i Burkina. Vi har svårt med rekryteringar ibland. Jag
              reste till detta land rätt så tidigt just för att förstå. Varför
              tog man detta beslut? Vad har vi för mervärde? Och hur ska det
              se ut långsiktigt?
            </seg>
            <seg n="0866c43a">
              Då tycker jag att jag har tagit mitt ansvar genom att delvis
              trycka på den så kallade pausknappen genom att inte säga: Yes,
              vi ska fortsätta. Om vi ska fortsätta är det min personliga uppfattning
              att vi behöver titta på både volymerna och bemanningen och verkligen
              satsa men vara beredda på rätt stora bakslag. Det gäller framför
              allt om vi ska använda det generella budgetstödet. Jag hävdar
              att ska man ha ett generellt budgetstöd och gå in och stötta en
              regerings politik fullt ut måste det vara en regering som delar
              våra värderingar.
            </seg>
            <seg n="b0214b16">
              Jag har på område efter område sett att förutsättningarna för
              bilateralt långsiktigt svenskt utvecklingssamarbete kan vara bättre
              på andra ställen just nu. Mot detta ska man väga att vi inte har
              alla resurser som vi kanske skulle vilja ha, givet behoven, men
              också att Sverige är ett medelstort land. Vi kan inte vara i alla
              länder. Vi har inte tillräckligt med personal. Vi har inte en
              tillräckligt stor myndighet, Sida.
            </seg>
            <seg n="13125506">
              Det är därför som jag vill ta ansvar för att vi ska kunna följa
              pengarna och att vi ska kunna ha den här långsiktigheten. Det
              handlar också om att jag kan tala klarspråk. I det här fallet
              måste jag göra en halvhalt och fundera på hur det ska se ut framöver.
            </seg>
            <seg n="c592df80">
              Det är bra, herr talman, att vi kan diskutera detta här i riksdagen,
              eftersom den landfokusering som jag hade som idé vi skulle ha
              tajtare samarbeten, väldigt långsiktigt, med färre länder riskerar
              att spridas ut en del.
            </seg>
            <seg n="47b11fd1">
              Jag har också, givet erfarenheten av landfokusering, sett lite
              grann på de här mervärdena, som jag skulle vilja säga för svensk
              del är universella. Det handlar om efterfrågan när det gäller
              att stötta demokratikämpar och att ha modiga kvinnorättsförespråkare
              som inte väjer för de svåra frågorna eller att stötta fria medier,
              journalister och vad det kan vara. Det är sådant som få andra
              törs ägna sig åt i utvecklingssamarbetet och där vi från regeringens
              sida drar nytta av hela den svenska resursbasen i den här delen.
            </seg>
            <seg n="33494cc0">
              Det är sådant som vi har försökt med i länder som jag vet ligger
              Hans Linde varmt om hjärtat, till exempel Nicaragua, där vi gjorde
              en utfasning. Det handlar om att samtidigt kunna kompensera för
              sådana här eventuella utfasningar i länder genom att fortsatt
              ha kvar resurser för att göra det som Sverige är unikt bra på,
              vill jag hävda. De stora medlen och de stora kanalerna blir snarare
              då Världsbanken och FN:s olika fonder och program. Ibland är det
              kanske också samarbete, inte minst inom ramen för EU:s utvecklingsbistånd.
              Där har vi också möjligheter att påverka relationen med Burkina.
            </seg>
          </u>
          <note type="speaker" n="15dba6af">
            Anf. 13 HANS LINDE (V):
          </note>
          <u who="hans_linde_abeaba" xml:id="i-a403829f0aa2c527-5" n="9248d3ae">
            <seg n="ffd74570">
              Herr talman! Jag blir lite konfunderad när jag lyssnar på Gunilla
              Carlsson. Visst är utmaningarna stora i Burkina Faso. Det är kanske
              just därför vi behöver vara närvarande i landet. Det är oftast
              där utmaningarna är som störst som behovet av svenskt bistånd
              också är som störst.
            </seg>
            <seg n="dd86a852">
              Vi kan jämföra med ett land där regeringen nu har gett ett långsiktigt
              löfte när det gäller bistånd: Afghanistan. På alla de punkter
              som Gunilla Carlsson nämner är utmaningarna där betydligt större
              än i Burkina Faso. Man har inga problem att trots det utlova svenskt
              bistånd i mångmiljardklassen under en väldigt lång tid framöver.
            </seg>
            <seg n="a3a7d662">
              Jag får väl påminna biståndsministern om vad regeringen själv
              skrev i sin budgetproposition: Ett särskilt fokus ska riktas i
              biståndet på de länder som har längst kvar att nå millenniemålen,
              däribland konflikt- och postkonfliktländer, framför allt i Afrika.
            </seg>
            <seg n="76ed52ca">
              Jag tycker att det mycket väl beskriver varför Sverige behöver
              fortsätta att engagera sig i Burkina Faso.
            </seg>
            <seg n="538e2427">
              Sedan måste jag säga att även om jag håller med om att det finns
              stora utmaningar i Burkina Faso tycker jag att Gunilla Carlsson
              faktiskt svartmålar läget i Burkina Faso men också det svenska
              biståndet.
            </seg>
            <seg n="6189eb01">
              Jag har läst en rapport från Sveriges ambassadör i Burkina Faso,
              Carin Wall. I sin rapport hem till den svenska regeringen jag
              vet inte om Gunilla Carlsson har missat den skriver hon att det
              svenska biståndet levererar. Och hon beskriver väl till exempel
              att det svenska näringslivet visar ökat intresse för att investera
              i Burkina Faso. Det är någonting som borde tilltala Gunilla Carlsson.
            </seg>
            <seg n="989566a1">
              Jag vet inte om Gunilla Carlsson har läst den här rapporten eller
              om hon helt enkelt inte håller med om det som Sveriges ambassadör
              säger. Hon är tydlig med att Sverige har ett mervärde och att
              svenskt bistånd levererar.
            </seg>
            <seg n="45ab3df3">
              Jag vill bara avslutningsvis säga att jag är fullt medveten om
              att Burkina Faso befinner sig lite i svensk medieskugga och att
              det här inte kommer att vara någon kioskvältare i medierna i eftermiddag.
              Men jag hoppas att det inte är detta som ska styra svenskt bistånd
              utan var vi har ett mervärde.
            </seg>
            <seg n="a37d06da">
              Det är min fulla övertygelse att Sverige och svenskt bistånd
              har ett väldigt stort mervärde i Burkina Faso.
            </seg>
          </u>
          <note type="speaker" n="4b312064">
            Anf. 14 Statsrådet GUNILLA CARLSSON (M):
          </note>
          <u who="gunilla_carlsson_dee0c5" xml:id="i-effedd26cdcb7bf2-7" n="38065a87">
            <seg n="66d6e46e">
              Herr talman! Jag är glad över att Hans Linde ser det mervärde
              som vi har skapat i Burkina Faso. Det är ett erkännande till svenskt
              bistånd och till svensk biståndspolitik.
            </seg>
            <seg n="e9a5fb06">
              Självklart har jag läst Carin Walls rapport som också beskriver
              hur vissa framsteg sker och hur hon har jobbat mycket strategiskt
              och också med rätt små resurser för att uppnå sina mål. Det är
              det som är mitt problem. Vi behöver i så fall fler som ska vara
              utsända, och vi har inte administrativa resurser att backa upp
              bland annat det arbete som vår ambassadör har gjort.
            </seg>
            <seg n="c742e4ae">
              Detta är någonting som jag behöver ta ansvar för om vi nu ska
              göra anspråk på att ha ett långsiktigt och verkningsfullt ansvarstagande
              bilateralt utvecklingssamarbete med Burkina Faso. Då måste vi
              i så fall säga: Vad ska vi annars dra ned på? Vad är det vi ska
              göra mer?
            </seg>
            <seg n="1557de40">
              Om man jämför med Afghanistan, där vi har relationer sedan kanske
              30 år tillbaka, där jag ser de investeringar som har gjorts under
              årens lopp och det väldigt starka vakuum som uppstår när man drar
              bort de säkerhetspolitiska styrkorna och där man nu verkligen
              får prova vad som leder till utveckling, så är jag otroligt stolt
              över att vi kan lova Afghanistan en långsiktighet med belopp och
              annat.
            </seg>
            <seg n="d3f00e5c">
              Jag vill inte här i kammaren, herr talman, stå och väga länder
              för eller emot varandra. Jag är väldigt glad över att vi kan föra
              en principiell diskussion om att Sverige förmodligen på många
              ställen kan både upparbeta och vidmakthålla väldigt starka svenska
              mervärden. Men det handlar inte bara om att vi långsiktigt är
              med bilateralt från svensk sida, utan det handlar även om, tycker
              jag, att vi på andra sätt, genom multilateralt samarbete, också
              kan vara med och påverka genom de olika verktyg som vi har skaffat
              oss i det svenska biståndet.
            </seg>
            <seg n="2bd7f4f5">
              Det här är inga enkla frågor. Vi är efterfrågade i lite för många
              länder. Nöden i världen är större, och det finns anledning för
              Sverige att se var vi kan göra mest avtryck och var vi kan ha
              bäst möjligheter att bidra till att lyfta fattiga människor ur
              fattigdom. Det handlar inte om medieläge eller medieskugga, utan
              det handlar just om att fint och sansat bedöma vilka resurser
              vi har, var vi ska lägga dem och var vi på bästa sätt kan bidra
              till att minska fattigdomen.
            </seg>
          </u>
          <note n="424343ce">
            Överläggningen var härmed avslutad.
          </note>
          <note n="62f73fb2">
            6 § Svar på interpellation 2012/13:147 om riskutbildning för
            yrkestrafik
          </note>
          <note type="speaker" n="95c6b235">
            Anf. 15 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-c50216943cdeb57e-0" n="d5abebd9">
            <seg n="da7cda2e">
              Herr talman! Roza Güclü Hedin har frågat mig om jag vill medverka
              till att en obligatorisk riskutbildning införs för körkortsbehörigheterna
              C och D.
            </seg>
            <seg n="0014ee12">
              Jag är mycket angelägen om att ytterligare minska trafikstörningar
              och antalet olyckor med döda och skadade på våra vägar. Förare
              till tunga fordon är underrepresenterade som vållande till olyckor.
              Ändå är konsekvenserna av en olycka med ett tungt fordon ofta
              svåra.
            </seg>
            <seg n="821848e9">
              Vad gäller obligatorisk riskutbildning finns det redan i dag
              höga krav på grundutbildning och fortbildning för den som vill
              framföra tunga fordon yrkesmässigt. Från och med den 19 januari
              2013 införs nya körkortsregler med tydlig inriktning på trafiksäkerhet.
              Bland annat innebär reglerna en förstärkning av ett stegvis tillträde
              till tyngre och mer motorstarka fordon.
            </seg>
            <seg n="5df0163f">
              Jag avser inte att för närvarande verka för ytterligare krav
              för yrkeschaufförer.
            </seg>
          </u>
          <note type="speaker" n="5c1894ab">
            Anf. 16 ROZA GÜCLÜ HEDIN (S):
          </note>
          <u who="roza_guclu_hedin_665a1b" xml:id="i-165cfbcc0648a83c-0" n="d351e730">
            <seg n="3b9fbf86">
              Herr talman! Tack, ministern, för svaret ett väldigt kort svar
              men väldigt tydligt. Det blir så mycket enklare då när vi faktiskt
              tycker olika.
            </seg>
            <seg n="b2e3b097">
              Det handlar alltså om körkortsbehörigheten för C och D, det vill
              säga lastbils- och busskörkort och riskutbildning. Först och främst
              vill jag börja med att betona att det här inte handlar om att
              straffa de blivande förarna. Tvärtom det är av omtanke om dem
              och de trafikanter de möter ute på våra vägar. Jag ser det som
              en skyldighet att om möjligt erbjuda bättre och säkrare förare,
              just för att jag tycker att trafiksäkerheten är otroligt viktig.
            </seg>
            <seg n="1127c7e5">
              Den tunga trafiken är inblandad i dödsolyckor som när de förekommer
              är en oerhörd tragedi, inte bara för de människor som drabbas
              utan också för föraren, för dem som beställer transporten, för
              företaget som utför transporten och för dem som omhändertar de
              drabbade. Listan kan göras lång.
            </seg>
            <seg n="fd0dc8ef">
              Herr talman! I Sverige har vi en nollvision. Det är bilden av
              en framtid där människor inte dödas eller skadas för livet i vägtrafiken.
              Ansvaret för säkerheten delas mellan dem som utformar och dem
              som använder vägtransportsystemet.
            </seg>
            <seg n="7f9d73c6">
              Jag har hemma i mitt län, Dalarna, träffat företrädare för olika
              branscher som har beskrivit situationen på våra vägar ur olika
              perspektiv. Dessa människor arbetar med trafiksäkerhetsfrågor
              och förebyggande arbete på många olika sätt. De har dock dragit
              en gemensam slutsats, och det är att mer måste göras för att olyckor
              ska undvikas.
            </seg>
            <seg n="8c7176e1">
              Man är överens om att olika faktorer påverkar förarens kapacitet.
              Det handlar om distraktion, trötthet, kör- och vilotider, stress,
              kunskap om hur man hanterar fordonet i olika situationer och så
              vidare. En oroväckande trend är att man kan koppla ihop fler och
              fler avkörningar med telefonanvändande och sms:ande.
            </seg>
            <seg n="f1c6381c">
              Riskutbildningen finns som ett krav i dag när man tar A-körkort,
              det vill säga för motorcykel, och B-körkort. Det handlar ungefär
              om samma sak. En teoretisk del går igenom risker när det gäller
              alkohol och andra droger och trötthet. Så handlar det om den praktiska
              delen som är en halkbana.
            </seg>
            <seg n="5d065bc9">
              Låt mig betona att dessa riskutbildningar inte har någonting
              att göra med den fortbildning och grundutbildning för yrkesförare
              som ministern talar om i sitt svar. Riskutbildningen är, i en
              teoridel, till för att öka kunskapen om just risker men främst
              genom att praktiskt tillämpa det i form av övning, alltså körning
              på halkbana.
            </seg>
            <seg n="042a3692">
              Grundutbildningen är en repetitionsutbildning, en väldigt gedigen
              sådan. Den är mycket viktig och väsentlig på många sätt. Men där
              ingår ingen praktisk tillämpning, ingen körning. Det vill jag
              vara tydlig med.
            </seg>
            <seg n="e2251e16">
              Det är naturligtvis ytterst allvarligt att så många av de tunga
              fordonen kör väldigt fort på våra vägar. Det finns statistik som
              visar att 4050 procent av våra lastbilar kör för fort. Någonting
              måste göras. Vi kan se effekterna av vad som händer när en lastbil
              kör av vägen. Vägar förstörs, människor påverkas och så vidare.
            </seg>
            <seg n="50bc880d">
              Jag ställer därför min fråga en gång till: Kan ministern tänka
              sig att överväga att införa ett krav på riskutbildning för körkortsbehörigheterna
              C och D? Om inte, varför?
            </seg>
          </u>
          <note type="speaker" n="6de0cfb6">
            Anf. 17 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-c50216943cdeb57e-1" n="d5abebd9">
            <seg n="a6a33f49">
              Herr talman! Om jag börjar med att ta fasta på det som Roza Güclü
              Hedin nämner, att vi tycker olika, tror jag inte i grunden att
              vi tycker olika utifrån perspektivet att nollvisionen är viktig.
              Den har vi gemensamt beslutat om här i riksdagens kammare 1997.
              Vi är också överens om att vi ska fortsätta arbeta för ökad trafiksäkerhet.
              Även om vi ligger bra till i världen kan vi inte slå oss för bröstet
              och säga att vi inte ska göra mer. Vi behöver göra väldigt mycket
              mer.
            </seg>
            <seg n="650e94bd">
              Med insikterna från de djupstudier som bland annat Trafikverket
              gör behöver vi kanske också fundera på var vi sätter in rätt insats
              för att få avsedd effekt på så bred front som möjligt. I dagsläget
              vet vi att yrkestrafiken, den tunga trafiken, orsakar ganska få
              dödsolyckor på väg.
            </seg>
            <seg n="109f8695">
              En viktig sak som har minskat antalet olyckor är arbetet med
              infrastrukturens design där vi jobbar med mittseparering av vägar
              även i Dalarnas län och därmed minskar just frontalolyckor och
              frontkollisioner. Oftast är det nämligen inte lastbilschauffören
              själv som orsakar olyckan, utan det händer vid omkörningar och
              annat.
            </seg>
            <seg n="45817535">
              En annan viktig del som också är själva basen i nollvisionen
              är att vi har flera olika aktörer som arbetar mot ett gemensamt
              mål, till exempel lastbilstillverkare som jobbar mer och bättre
              för att utforma tekniska utrustningar i bilen.
            </seg>
            <seg n="45063fd4">
              När det gäller kunskap handlar det lika mycket om att veta hur
              man jobbar med sin last som att se till att underhålla sitt fordon.
            </seg>
            <seg n="2e804443">
              På EU-nivå håller vi också på att gemensamt jobba utifrån säkerhetsaspekten
              och att harmonisera, inte minst inom yrkestrafiken. Där är det
              oerhört noga med kör- och vilotiderna. Roza Güclü Hedin nämnde
              själv tröttheten som en orsak. Just därför är det viktigt att
              vi tillämpar kör- och vilotiderna på ett bra sätt.
            </seg>
            <seg n="c0730cc9">
              Det finns väldigt många olika faktorer. Det som nu kommer i det
              tredje körkortsdirektivet, som börjar gälla från och med nästa
              år, är egentligen ytterligare ett fokus utifrån trafiksäkerhetsperspektivet,
              där man gradvis utifrån behörighet men också motorstyrka jobbar
              in sig och utbildar sig för de olika behörigheterna.
            </seg>
            <seg n="5c3e7a7b">
              Det finns många orsaker som gör att man kanske inte riktigt är
              en fokuserad chaufför. Roza Güclü Hedin nämnde också att man kanske
              pratar i telefon eller att man skickar sms. Det finns redan där
              väldigt tydligt vad som gäller när man kör. Det är fokus på att
              faktiskt köra. Allting annat kan man redan i dag bli bestraffad
              för. Det är nog mer en attityd, ett förhållningssätt som alla
              måste jobba med.
            </seg>
            <seg n="b8fe8e0c">
              Jag vet att väldigt många åkerier i dag, utifrån ett arbetsmiljöperspektiv
              men också utifrån ett trafiksäkerhetsperspektiv, jobbar med sina
              åkare för att de ska ha den här kunskapen och vidmakthålla den.
            </seg>
            <seg n="b657b46d">
              Det vi gör genom lagar och förordningar, gärna harmoniserat med
              EU för att det ska fungera oavsett varifrån chauffören kommer
              och i vilket land man än kör, är att ställa grundläggande krav.
              I detta måste naturligtvis alla inblandade, oavsett om det är
              utbildningsanordnare tillsammans med Trafikverket, som jobbar
              mycket med trafiksäkerhet, eller andra olika aktörer, jobba tillsammans
              för att steg för steg se var vi sätter in rätt åtgärd för att
              minska det som vi kallar för risk. Jag tror inte att det bara
              ligger på en enskild.
            </seg>
            <seg n="149b65e6">
              Jag vet att till exempel de som i dag kör motorcykel en helt
              annan yrkeskategori ibland självmant väljer att till exempel åka
              till en halkbana, att inför våren och sommaren träna upp sina
              kunskaper. Det finns ingenting som hindrar att man gör det på
              frivillig väg om man kör en annan typ av fordon.
            </seg>
          </u>
          <note type="speaker" n="d3075836">
            Anf. 18 ROZA GÜCLÜ HEDIN (S):
          </note>
          <u who="roza_guclu_hedin_665a1b" xml:id="i-165cfbcc0648a83c-1" n="d351e730">
            <seg n="23b30414">
              Herr talman! Jag vet inte om ministern minns hur det var när
              hon själv tog körkort. Det gör jag. Det var ungefär tolv år sedan.
              På den tiden såg riskutbildningen lite annorlunda ut än den gör
              i dag. Ändå fanns principen, och den var densamma. Först läste
              man in teorin om riskerna och vad man kunde möta ute på vägarna.
              Man fick veta varför och vad som kunde påverka att en olycka skedde
              och så vidare.
            </seg>
            <seg n="0bcf9fdb">
              Jag, liksom mina kursvänner, var lagom kaxiga när vi gav oss
              ut på halkbanan och skulle börja köra. Vi tänkte: Det är väl ingen
              match. Det är väl bara att bromsa och hålla i ratten stadigt.
              Men när vi väl var där ute på banan, gasade upp fordonet, körde
              i väg och bromsade hände ju någonting. Jag kunde inte hantera
              det här fordonet. Den insikten och den kunskapen har jag med mig
              än i dag när jag är ute och kör i halt väglag.
            </seg>
            <seg n="68614bf8">
              Det är just det här som jag tycker är så viktigt, den praktiska
              tillämpningen. Jag håller med om allt det du säger. Det är jätteviktigt
              att man tränar upp kunskapen alla åtgärder och infrastrukturen
              är väldigt viktiga men allt det här är ju i teorin. Allt det som
              förarna har med sig det finns policyer för företagen är i teorin.
              Vad händer den dag de måste tillämpa det här? De vet inte hur
              det känns. De missbedömer läget. De vet inte alltid hur fordonet
              reagerar ute på vägen när de bromsar.
            </seg>
            <seg n="f0e4435d">
              Det finns otroligt många filmer på nätet, som jag gärna vill
              att ministern tar del av, där man kan se vad det är som påverkar
              och vad som händer när en stor lastbil bromsar. Det är ungefär
              30 meter mellan en personbil och en lastbil. Vid en bromsning
              är det i princip ingenting kvar däremellan det säger poff.
            </seg>
            <seg n="a336ca4f">
              De som tar C- och D-körkort i dag har ju kravet att ha B-körkort
              i grunden. Faktum är att det är helt olika fordon, helt olika
              förutsättningar, och att de beter sig olika på vägen vid olika
              situationer.
            </seg>
            <seg n="f4f4ffa8">
              Dem man träffar som jobbar med de elever som studerar till yrkesförare
              vittnar om att det råder en viss attityd bland våra yngre förare.
              Du var själv inne på attityderna. Det är oroväckande. I dag överlåter
              vi åt unga förare med tunga fordon att praktiskt lära sig att
              köra ute på vägarna med laster på upp till 60 ton, utan att de
              egentligen vet vad som skulle hända om det händer. Det är ju det
              om det händer. Det handlar om förebyggande arbete. Kunskapen är
              viktig. Praktisk tillämpning är också otroligt viktig.
            </seg>
            <seg n="d5bc7422">
              Min avsikt är inte på något sätt att generalisera. Jag återger
              bara de erfarenheter och observationer som finns runt om i landet.
              Det finns siffror som pekar på att de flesta olyckor där tunga
              fordon är inblandade har framförts av förare som är under 25 år.
              Det är tyvärr så att man kan koppla ihop det här med oerfarenhet.
              Jag tror som sagt att det kan förebyggas med hjälp av praktiska
              övningar.
            </seg>
            <seg n="c119b847">
              Vi har otroligt duktiga förare i Sverige. Många har väldigt lång
              erfarenhet. Många har varit skonade från olyckor. Tack och lov!
              Det är inte de som ska påverkas av det nya körkortskravet, riskutbildning
              för körkortsbehörighet C och D. Det är de nya förarna, de som
              är mellan 18 och 25 år eller de som i senare ålder också vill
              lära sig att köra buss eller lastbil.
            </seg>
            <seg n="fac7ec2c">
              Låt mig igen påminna om att våra grannländer redan har det här
              kravet. Norge, Finland och Danmark har det här kravet, så varför
              kan inte vi ha det? Jag ser liksom ingen motsättning. Varför kan
              inte vi ställa som krav att man genomför en halkutbildning, en
              riskutbildning för blivande förare. Jag ser inga motsättningar
              i det här.
            </seg>
          </u>
          <note type="speaker" n="dc4640ba">
            Anf. 19 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-c50216943cdeb57e-2" n="d5abebd9">
            <seg n="f26fa493">
              Herr talman! Man blir alltid lite glad när man blir påmind om
              när man själv tog körkort. Jag gjorde det 1984. Däremot har jag
              två barn som tog körkort för tre och två år sedan. Jag tror att
              den utbildning de gick också såg annorlunda ut än när Roza Güclü
              Hedin gick sin utbildning, därför att för det ordinarie körkortet,
              B-körkortet, har vi nu infört två riskmoment, dels en praktisk
              variant, dels också en rent teoretisk om hur jag påverkas om jag
              är trött, drogad eller har druckit någon form av alkohol. Med
              ett mer riskbaserat tänkande får vi i bästa fall också ett bättre
              ansvarstagande hos dem som är ute och kör.
            </seg>
            <seg n="0da83a5e">
              Roza Güclü Hedin nämner att yrkeschaufförerna borde veta hur
              deras bilar fungerar även i en trängd situation. Det vi kan konstatera
              är att det här är riktiga vanemänniskor. De är ute med sitt fordon,
              lever med sitt fordon varje dag. Om det finns några som känner
              hur deras bilar agerar när de kanske inte har lastat rätt, därför
              att de har haft bråttom eller av något annat skäl, är det de.
              De har också ett oerhört stort ansvar, inte minst om de är egenföretagare
              men också om de är anställda i ett åkeri. De har oftast dyrbar
              och viktig last och måste komma fram i tid, men de måste också
              köra med ansvar hela tiden.
            </seg>
            <seg n="a94cd8a1">
              Jag förstår av Roza Güclü Hedins frågeställning att hon också
              har varit i kontakt med dem som just bedriver den här typen av
              utbildning. Det är klart att det från deras sida kan finnas en
              önskan om att vilja ha mer obligatorisk utbildning, därför att
              det ju också är en del i deras affärsverksamhet; även om jag i
              grunden tror att tanken är god. Däremot är detta ingenting som
              jag i mina ganska ofta förekommande kontakter med åkeribranschen
              får höra från dem som är användarna.
            </seg>
            <seg n="9427a11a">
              De nya förarna nämner Roza Güclü Hedin. De unga tjejerna och
              killarna i 18-årsåldern som drömmer om att få köra lastbil kommer
              ju att påverkas av de nya körkortsregler som börjar gälla från
              och med nästa år, där vi faktiskt höjer åldersgränsen och där
              man stegvis får ta olika behörigheter.
            </seg>
            <seg n="18ff3553">
              Däremot, herr talman, ska jag inte rista in något i sten och
              för evig tid. Det viktigaste är naturligtvis att vi hela tiden
              utvärderar och ser vad det är för effekter vi får av de åtgärder
              som vi sätter in. Nu har vi ökat kraven på utbildningen. Behörigheter
              kommer att omprövas. Syftet är ju bland annat att uppnå trafiksäkerhet.
              Låt oss pröva vartefter vad det ger för effekter.
            </seg>
            <seg n="adf75e4a">
              En sådan tydlig sak, som kanske inte direkt har med det här att
              göra, vill jag ändå jämföra med. Vi har under lång tid fört diskussioner,
              inte minst när väglaget ser ut som det gör i dag, om kravet på
              vinterdäck på lastbil. Vi började med att se till att man skulle
              ha ett bättre mönsterdjup. För att veta om det gav avsedd effekt
              innan vi ropar på nästa steg ville vi först kontrollera att man
              började med att sätta på rätt typ av däck. Nu har vi bestämt att
              vi ska ha vinterdäck på lastbilar också. Men det kommer fortfarande
              inte att hjälpa om man inte vet hur man visar respekt och hänsyn
              till varandra i trafiken, hur man håller avstånden och hur man
              agerar om man inte har lastat rätt i sitt utrymme. Det är klart
              att det är en väldigt bred bild.
            </seg>
            <seg n="7d61ebc5">
              Därför tror jag inte att man kan rikta in sig på bara en insats,
              utan det är många delar som är viktiga. Vi prövar oss hela tiden
              framåt. Det grundläggande syftet är att oavsett vem jag möter
              på vägen vill jag att vi ska kunna möta varandra och möjligtvis
              vinka, även om man ska ha bägge händerna på ratten, men vi ska
              åtminstone kunna fara vidare och komma hem helskinnade.
            </seg>
          </u>
          <note type="speaker" n="b366fdea">
            Anf. 20 ROZA GÜCLÜ HEDIN (S):
          </note>
          <u who="roza_guclu_hedin_665a1b" xml:id="i-165cfbcc0648a83c-2" n="d351e730">
            <seg n="1235cfc1">
              Herr talman! Jag tackar ministern för detta. Det känns ändå som
              att det kanske finns en öppning här och att du, Catharina Elmsäter-Svärd,
              kan tänka dig att utvärdera detta. Precis som du säger är det
              inte bara en insats som är viktig, utan det är flera insatser
              som är viktiga för arbetet med att få en ökad trafiksäkerhet.
            </seg>
            <seg n="0ab493b3">
              Men det är en del som jag inte riktigt förstår. Jag har tänkt
              mycket på detta, och det är precis som du säger att jag har varit
              i kontakt med dem som utför denna typ av utbildning. Kan detta
              bero på att det handlar om kostnader? Nej, det kan det inte. I
              dag kostar det nämligen nästan 45 000 kronor att ta ett lastbils-
              och busskörkort. Att sedan genomgå en riskutbildning under två
              dagar det är en teoridel, och sedan tillämpar man detta på halkbanan
              kostar 2 5003 000 kronor. Den kostnaden får den som tar B-körkort
              och den som tar motorcykelkörkort ta. Varför kan man inte likställa
              dem med dem som tar lastbils- och busskörkort? Jag kan fortfarande
              inte se varför det inte skulle vara nödvändigt att ha en ytterligare
              insats, nämligen praktisk tillämpning på halkbana. Jag förstår
              inte riktigt det där.
            </seg>
            <seg n="7dd89db2">
              Det optimala är naturligtvis att det inte sker fler olyckor,
              precis som ministern säger i sitt svar: Jag är mycket angelägen
              om att ytterligare minska trafikstörningar och antalet olyckor
              med döda och skadade på våra vägar. Då är detta också en del.
            </seg>
            <seg n="e0aea013">
              Det handlar, som sagt, inte om pengar. Staten kommer inte att
              betala mer för detta, utan det får den enskilde göra.
            </seg>
            <seg n="5950576b">
              Om jag skulle ta körkort i dag skulle jag vilja gardera mig mot
              alla kommande situationer.
            </seg>
            <seg n="1148f094">
              Det är inte bara de som har trafikövningsplatserna som har nämnt
              detta. Det är även trafikpolisen, försäkringsbolagen och facken.
              De är överens om att detta är ytterligare ett steg som måste tas.
            </seg>
            <seg n="7fefe8ca">
              Varför vill ministern inte lyssna på deras oro, och varför stirrar
              sig ministern blind på statistiken? Det finns väl ändå en tanke
              om en nollvision? Varje olycka är en olycka för mycket, oavsett
              fordonstyp.
            </seg>
          </u>
          <note type="speaker" n="7302d1e1">
            Anf. 21 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-c50216943cdeb57e-3" n="d5abebd9">
            <seg n="887225e3">
              Herr talman! Jag tror inte att man ska stirra sig blind på statistik.
              Men jag tror att det är viktigt att ta reda på hur saker och ting
              förhåller sig för att veta att de insatser man väljer att göra
              ger mest avsedd effekt. Annars skulle vi kanske famla i blindo.
              Det tror jag inte att någon av oss tycker är bra.
            </seg>
            <seg n="24f190ce">
              Det talas om att det inte handlar om pengar. Nej, vi skulle nog
              kunna se det så, för vad är priset för ett liv? Det är svårt att
              sätta ett pris på det. Men från dem som det vart femte år ställs
              ökade krav på för att de ska få behålla körkortsbehörigheten talas
              det också om pengarna. Det kostar nämligen att ligga på topp,
              vilket inte alla gillar.
            </seg>
            <seg n="d11ac4ad">
              Roza Güclü Hedin nämnde försäkringsbolagen, och det pågår en
              spännande diskussion just nu om man kan hitta premier kopplade
              till sättet att köra. Statistiken är viktig i detta fall, och
              den som klarar sig bättre kan ha en lägre premie. Man tittar på
              vanlig bilkörning men inte minst på yrkestrafiken därför att försäkringspremierna
              är rätt höga.
            </seg>
            <seg n="fd7d1f3c">
              Det innebär att det också finns ett behov hos åkerinäringen att,
              möjligen på eget initiativ, se till att man har de bästa chaufförerna
              med de bästa förutsättningarna, oavsett om det gäller fordonens
              beskaffenhet eller chaufförernas kompetens. I den delen finns
              det inget som hindrar att de ser till att deras förare är de absolut
              bästa och mest säkra, utan att vi omvänt säger ovanifrån att vi
              ska införa detta som ett obligatorium. Platsen finns ändå där,
              och man får använda den även om man inte går en körkortsutbildning.
              Det tycker jag är det fina. Det bästa vore att få drivet underifrån
              just med nollvisionen i åtanke.
            </seg>
          </u>
          <note n="424343ce">
            Överläggningen var härmed avslutad.
          </note>
          <note n="9967b9ef">
            7 § Bordläggning
          </note>
          <note n="cfe291b5">
            Anmäldes och bordlades
          </note>
          <note n="028cab4c">
            8 § Anmälan om interpellationer
          </note>
          <note n="cdd87c8f">
            Anmäldes att följande interpellationer framställts
          </note>
          <note n="502836bd">
            den 29 november
          </note>
          <note n="5ea1e6b6">
            Gunilla Svantorp
          </note>
          <note n="41a3ec2f">
            Jasenko Omanovic
          </note>
          <note n="dfd73a76">
            Hans Hoff
          </note>
          <note n="e3c88689">
            Interpellationerna redovisas i bilaga som fogats till riksdagens
            snabbprotokoll tisdagen den 4 december.
          </note>
          <note n="48a17345">
            9 § Anmälan om frågor för skriftliga svar
          </note>
          <note n="c30099c7">
            Anmäldes att följande frågor för skriftliga svar framställts
          </note>
          <note n="502836bd">
            den 29 november
          </note>
          <note n="9d316b87">
            Roger Haddad
          </note>
          <note n="5917714c">
            Cecilia Dalman Eek
          </note>
          <note n="9769f7e5">
            Carina Hägg
          </note>
          <note n="9769f7e5">
            Carina Hägg
          </note>
          <note n="c5ccaac9">
            Kent Härstedt
          </note>
          <note n="c5ccaac9">
            Kent Härstedt
          </note>
          <note n="d28e69b9">
            Shadiye Heydari
          </note>
          <note n="61cea138">
            Frågorna redovisas i bilaga som fogats till riksdagens snabbprotokoll
            tisdagen den 4 december.
          </note>
          <note n="b1b3031a">
            10 § Kammaren åtskildes kl. 10.14.
          </note>
          <note n="649aae62">
            Förhandlingarna leddes av tredje vice talmannen.
          </note>
          <note n="89a09591">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
