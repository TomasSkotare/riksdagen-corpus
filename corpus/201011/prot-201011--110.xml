<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--110</head>
          <docDate when="2010-06-07">2010-06-07</docDate>
        </div>
      </front>
      <body>
        <div>
          <note n="b68b2027">
            ﻿
          </note>
          <note n="2444aa88">
            Riksdagens protokoll
          </note>
          <note n="73d828e4">
            2010/11:110
          </note>
          <note type="date" n="6a87fd21">
            Tisdagen den 7 juni
          </note>
          <note n="9916bd3d">
            Kl. 13:00 - 23:47
          </note>
          <note n="b767074f">
            1 § Justering av protokoll
          </note>
          <note n="6a390ff0">
            Justerades protokollet för den 30 maj.
          </note>
          <note n="a3f3c457">
            2 § Avsägelse
          </note>
          <note n="9dc9278d">
            Tredje vice talmannen meddelade att Abir Al-Sahlani (C) avsagt
            sig uppdraget som suppleant i socialutskottet från och med den
            8 juni.
          </note>
          <note n="565ae9d8">
            Kammaren biföll denna avsägelse.
          </note>
          <note n="10cddcba">
            3 § Anmälan om kompletteringsval till utskott och EU-nämnden
          </note>
          <note n="28ba9cc1">
            Tredje vice talmannen meddelade
          </note>
          <note n="230ce62f">
            att Centerpartiets riksdagsgrupp på grund av uppkommen vakans
            anmält Ola Johansson som suppleant i socialutskottet,
          </note>
          <note n="fcfbc12e">
            att Socialdemokraternas riksdagsgrupp på grund av uppkomna vakanser
            anmält Christina Karlsson som suppleant i miljö- och jordbruksutskottet
            och Anna-Lena Sörenson som suppleant i EU-nämnden samt
          </note>
          <note n="4d3fda7e">
            att Moderaternas riksdagsgrupp anmält Hannes Beckman som suppleant
            i EU-nämnden under Marta Obminskas ledighet.
          </note>
          <note n="9384f64d">
            Tredje vice talmannen förklarade valda från och med den 8 juni
            till
          </note>
          <note n="ef6f0c25">
            suppleant i socialutskottet
          </note>
          <note n="569b1b08">
            suppleant i miljö- och jordbruksutskottet
          </note>
          <note n="eef3cf2d">
            suppleant i EU-nämnden
          </note>
          <note n="2e7e8f62">
            Tredje vice talmannen förklarade vald under tiden den 7 juni31
            augusti till
          </note>
          <note n="eef3cf2d">
            suppleant i EU-nämnden
          </note>
          <note n="92246a03">
            4 § Meddelande om frågestund
          </note>
          <note n="d3e79072">
            Tredje vice talmannen meddelade att vid frågestunden torsdagen
            den 9 juni kl. 14.00 skulle följande statsråd närvara:
          </note>
          <note n="8479a9ba">
            Landsbygdsminister Eskil Erlandsson (C), statsrådet Maria Larsson
            (KD), miljöminister Andreas Carlgren (C), statsrådet Nyamko Sabuni
            (FP) och statsrådet Stefan Attefall (KD).
          </note>
          <note n="9bfe014f">
            5 § Meddelande om ändring i kammarens sammanträdesplan
          </note>
          <note n="5aa09d45">
            Tredje vice talmannen meddelade att votering skulle äga rum onsdagen
            den 15 juni kl. 16.00 .
          </note>
          <note n="1d38985c">
            6 § Anmälan om fördröjda svar på interpellationer
          </note>
          <note n="baeed942">
            Till riksdagen hade inkommit följande skrivelser:
          </note>
          <note n="e37f65d7">
            Interpellation 2010/11:398
          </note>
          <note n="b7069c4c">
            Interpellation 2010/11:398 Offentlig upphandling och djurskyddskrav
          </note>
          <note n="7ffb6e77">
            Interpellationen kommer att besvaras den 17 juni 2011.
          </note>
          <note n="a671d395">
            Skälet till dröjsmålet är redan inbokade engagemang.
          </note>
          <note n="e28444f2">
            Lars Hedengran
          </note>
          <note n="ed4f50eb">
            Interpellation 2010/11:404
          </note>
          <note n="f95fa4da">
            Interpellation 2010/11:404 Kastrering av smågrisar
          </note>
          <note n="81f6a76e">
            Interpellationen kommer att besvaras fredagen den 17 juni 2011.
          </note>
          <note n="00959987">
            Skälet till dröjsmålet är att det är fullt i kammaren den 7 juni.
          </note>
          <note n="c11f998d">
            Mats Wiberg
          </note>
          <note n="5791f502">
            Interpellation 2010/11:407
          </note>
          <note n="f3199757">
            Interpellation 2010/11:407 Öppenhet i EU:s jordbruksstöd
          </note>
          <note n="81f6a76e">
            Interpellationen kommer att besvaras fredagen den 17 juni 2011.
          </note>
          <note n="00959987">
            Skälet till dröjsmålet är att det är fullt i kammaren den 7 juni.
          </note>
          <note n="c11f998d">
            Mats Wiberg
          </note>
          <note n="fba34962">
            Interpellation 2010/11:425
          </note>
          <note n="1a183c31">
            Interpellation 2010/11:425 Invandrade kvinnors situation på arbetsmarknaden
          </note>
          <note n="81f6a76e">
            Interpellationen kommer att besvaras fredagen den 17 juni 2011.
          </note>
          <note n="63544b43">
            Skälet till dröjsmålet är inbokade engagemang som inte kan ändras.
          </note>
          <note n="cd4ae04f">
            Monica Rodrigo
          </note>
          <note n="4d699dc7">
            Interpellation 2010/11:426
          </note>
          <note n="fbc4922a">
            Interpellation 2010/11:426 Ungas boende
          </note>
          <note n="092ab6b6">
            Interpellationen kommer att besvaras den 14 juni 2011.
          </note>
          <note n="a671d395">
            Skälet till dröjsmålet är redan inbokade engagemang.
          </note>
          <note n="568ba721">
            Marianne Jenryd
          </note>
          <note n="aec1c414">
            Interpellation 2010/11:428
          </note>
          <note n="0261e117">
            Interpellation 2010/11:428 Initiativ i regionfrågan
          </note>
          <note n="092ab6b6">
            Interpellationen kommer att besvaras den 14 juni 2011.
          </note>
          <note n="a671d395">
            Skälet till dröjsmålet är redan inbokade engagemang.
          </note>
          <note n="568ba721">
            Marianne Jenryd
          </note>
          <note n="68c07b39">
            Interpellation 2010/11:429
          </note>
          <note n="fa76b441">
            Interpellation 2010/11:429 Miljöbalkens ändamålsenlighet
          </note>
          <note n="34ee84a0">
            Interpellationen kommer att besvaras tisdagen den 14 juni 2011.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="05c6fae6">
            Lena Ingvarsson
          </note>
          <note n="b44fee4a">
            Interpellation 2010/11:431
          </note>
          <note n="a1015cb7">
            Interpellation 2010/11:431 Turkiets parlamentsval
          </note>
          <note n="81f6a76e">
            Interpellationen kommer att besvaras fredagen den 17 juni 2011.
          </note>
          <note n="5c944b67">
            Skälet till dröjsmålet är resor och tidigare inbokat engagemang.
          </note>
          <note n="988635fe">
            Carl Bildt
          </note>
          <note n="f6649fcb">
            7 § Svar på interpellation 2010/11:370 om kost- och näringsfrågor
            i vård och omsorg
          </note>
          <note type="speaker" n="33a30671">
            Anf. 1 Statsrådet MARIA LARSSON (KD):
          </note>
          <u who="nina_larsson_698017" xml:id="i-46402e665cd5044a-0" n="aa0c119e" next="i-cc01efb4638a4435-0">
            <seg n="adee60be">
              Fru talman! Laila Olsen har frågat mig om jag avser att ta initiativ
              till en utredning om att låta matkostnaderna ingå i maxtaxan för
              äldre.
            </seg>
            <seg n="c7d3a3ae">
              För mig är det av stor betydelse att äldre personer får leva
              ett värdigt liv och känna välbefinnande. Kost och näring för äldre
              är en mycket viktig fråga. Mat och måltid är en av dagens allra
              viktigaste aktiviteter och en naturlig källa till välbefinnande.
              Jag välkomnar därför den här debatten.
            </seg>
            <seg n="39595ec0">
              Garantipension och bostadstillägg ger ett ekonomiskt grundskydd
              så att alla äldre ska kunna klara sina vanliga hushållsutgifter.
              Maxtaxan skyddar, både genom förbehållsbeloppet och högkostnadsskyddet,
              äldre från stora utgifter för hemtjänst. I förbehållsbeloppet
              ryms skäliga kostnader för livsmedel. Förbehållsbeloppet ska bestämmas
              individuellt och ta hänsyn till stadigvarande merkostnader som
              den enskilde kan ha.
            </seg>
            <seg n="d61e643d">
              Genom regeringens stimulansbidrag till äldreomsorgen har mat
              och måltid fått en förstärkt uppmärksamhet i det lokala utvecklingsarbetet.
              I 187 kommuner och 14 landsting har stimulansmedel under 20072009
              framför allt använts till att utveckla kommunernas kompetens när
              det gäller kost och nutrition genom rekrytering av dietister och
              genom att införa individuella kostprogram för att förhindra undernäring,
              utbilda vård- och omsorgspersonal om kost och nutrition och utveckla
              restaurangmiljön på särskilda boenden. Innan stimulansmedlen infördes
              saknade nästan alla kommuner en dietist med inriktning mot äldre.
              Nu finns det dietist i fler än 100 kommuner och ett kostombud
              i 163 kommuner. Dietisterna har framför allt arbetat med att utveckla
              kostplaner och handböcker och genomföra utbildningar och införa
              individuella kostprogram för personer som är eller riskerar att
              bli undernärda. Huvudmännen uppger att attityden till kost och
              nutrition har förändrats positivt med stöd av stimulansmedlen.
              Kostombuden stöder arbetet med att göra kosten till en viktig
              del i omvårdnaden.
            </seg>
            <seg n="718bf132">
              Regeringen gav 2010 Livsmedelsverket i uppdrag att i samarbete
              med berörda organisationer och myndigheter ta fram och utveckla
              material riktat bland annat till personal inom äldreomsorg. Råd
              om bra mat i äldreomsorgen bygger på ett vetenskapligt underlag
              och har publicerats i början av 2011. Råden riktar sig till olika
              målgrupper som beslutsfattare, biståndshandläggare och chefer,
              kost- och kökschefer samt omsorgspersonal.
            </seg>
          </u>
          <note n="0b502199">
            Under 2009 och 2010 genomfördes en serie konferenser Måltidsresan
            med syfte att inspirera till mer matglädje och njutning i äldreomsorgen
            i Halmstad, Östersund och Karlstad. Måltidsresan avslutades på
            Äldreriksdagen som genomfördes i april 2010 på Helsingforssmässan
            i Älvsjö. Måltidsresan var ett arrangemang i samarbete med Sveriges
            Kommuner och Landsting, SKL, och Socialdepartementet, PRO och
            SPF.
          </note>
          <u who="nina_larsson_698017" xml:id="i-cc01efb4638a4435-0" n="aa0c119e" prev="i-46402e665cd5044a-0">
            <seg n="fe04b848">
              Den studie om multisjuklighet som Sveriges Kommuner och Landsting
              har genomfört i 26 kommuner har finansierats av regeringen. Regeringens
              satsning på de mest sjuka äldre innebär att 3,75 miljarder kronor
              satsas under åren 20112014. Regeringen vill genom satsningen bidra
              till att kommunernas och landstingens verksamheter i form av hemsjukvård,
              äldreomsorg, vårdcentral och sjukhusvård samverkar bättre kring
              omsorgen och vården av de äldre. Nya sätt att samla insatser för
              ett bättre omhändertagande behöver utvecklas. Nya och intressanta
              sätt att arbeta finns redan på flera håll i kommuner och landsting,
              men mer behöver göras. Satsningen leds av regeringens äldresamordnare.
            </seg>
            <seg n="65c2d3e1">
              Kommunerna har olika system för hur man ordnar mathållningen
              för äldre. En del kommuner erbjuder måltidsservice där pensionärerna
              dels betalar för livsmedelskostnaden, dels för tillagningskostnaderna
              som en del av hemtjänst inom ramen för maxtaxan. I andra kommuner
              erbjuds pensionärerna måltidsservice där de får betala ett pris
              som kommunen sätter med ledning av bestämmelserna om självkostnad
              enligt kommunallagen. En del av dessa kommuner använder också
              möjligheten att minska avgiften för maten för den som har låg
              inkomst. En person är dock inte tvingad att anta kommunens erbjudande
              om matservice om man till exempel tycker att det blir för dyrt.
              Man har enligt socialtjänstlagen rätt att ansöka om hjälp med
              inköp av livsmedel och hjälp med tillredning av måltider.
            </seg>
            <seg n="7dd980e8">
              Beroende på vilken kommun man bor i kan kostnaderna för mathållningen
              variera mellan ca 1 500 kronor per månad och närmare 4 000 kronor
              per månad. Stora prisskillnader som utifrån sett förefaller svåra
              att motivera kan ge grogrund för missnöje. Kommunerna har ansvaret
              för äldreomsorgen och då också för hur man ordnar kring hjälp
              med mat och måltider till de äldre. Det är således kommunerna
              som i dialog med invånarna kan redovisa grunderna för sina prioriteringar.
            </seg>
          </u>
          <note type="speaker" n="c73e3976">
            Anf. 2 LAILA OLSEN (S):
          </note>
          <u who="unknown" xml:id="i-6df52ce4767a05c0-0" n="cc113ab4">
            <seg n="bbf51815">
              Fru talman! Jag vill börja med att tacka för svaret på min interpellation.
              Jag vet att statsrådet Maria Larsson arbetat mycket med dessa
              frågor. Jag vet också att de sätts högt på dagordningen. Så ska
              det vara, och så långt är vi överens, men det ändrar inte förhållandena.
              I dag är fortfarande en tredjedel av de äldre i särskilt och ordinärt
              boende undernärda. Siffrorna är i dag i stort sett likadana som
              för ett tiotal år sedan, och det ser likadant ut i hela landet
              trots att stimulansmedel på 5 miljarder kronor, 5 000 miljoner
              kronor, har delats ut till kommuner och landsting sedan ett tiotal
              år tillbaka för att förbättra situationen.
            </seg>
            <seg n="cd8b0ecf">
              Ibland måste man ta nya grepp i stället för att lappa och laga
              i det befintliga systemet. Kostnaderna för sjukhusvistelser där
              undernäring är en av diagnoserna är stora i dag. Sveriges främsta
              forskare inom geriatrik och nutrition är i dag överens om att
              det saknas ett helhetsperspektiv i vården av och omsorgen om multisjuka
              äldre. Man efterlyser en samlad vård utifrån den enskildes behov.
              Vi behöver lokala och regionala äldrevårdscentraler med kompetens
              om både de äldres sjukdomar och kostfrågorna. Samverkan är inte
              nog. Vi behöver en gemensam punkt där man kan identifiera, bemöta
              och planera de insatser som behövs för de äldre och återkommande
              följa upp hur behandlingen fungerar. Hur vi tar hand om äldre
              människor är en viktig framtidsfråga.
            </seg>
            <seg n="09992081">
              Jag har i dag frågat äldreminister Maria Larsson om hon tänker
              ta initiativ till en utredning om att låta matkostnaderna ingå
              i maxtaxan för äldre. Varför det? Jo, det finns ett gammalt talesätt:
              Det man förlorar på gungorna tar man igen på karusellen. Jag vill
              hävda att det är samhällsekonomiskt gynnsamt att ha en helhetssyn
              på omsorgen om äldre. Klinisk nutrition är ett etablerat forskningsområde.
              Vi vet att matbehandling fungerar. När det gäller andra grupper
              i samhället, till exempel barn i barnomsorgen, ingår måltiderna
              i maxtaxan. Skattefinansierade måltider i skolan är en självklarhet.
              Vi vet att utan tillräckligt med näring fungerar inte inlärningen
              hos barn på ett optimalt sätt.
            </seg>
            <seg n="703e46a2">
              Fru talman! Vi borde tänka likadant i äldreomsorgen. Vi vet att
              kroppen behöver extra näring vid en läkningsprocess. Medicinförgiftningar
              hos äldre är ett stort problem i dag. Förklaringen är ofta att
              medicinen ordineras och äts utan att kopplas till en ordentlig
              kosthållning. Utan mat som forslar runt medicinen i kroppen hjälper
              inte medicinen på rätt sätt. Den psykiska ohälsan hos äldre ökar
              också, och även förvirringstillstånd kan kopplas till undernäring.
              Mat är en del av den medicinska vården. Jag är övertygad om att
              kostnaderna i den regionala sjukvården minskar i större omfattning
              än vad kostnaderna för det förebyggande arbetet ökar om vi lägger
              in kostnaderna för maten i maxtaxan. Det viktigaste är dock att
              det mänskliga lidandet minskar.
            </seg>
            <seg n="f4a33cfc">
              Jag vill nu ställa en fråga till Maria Larsson. Varför har vi
              skattefinansierad mat i barnomsorgen och skolan men inte i äldreomsorgen?
            </seg>
          </u>
          <note type="speaker" n="356c1488">
            Anf. 3 Statsrådet MARIA LARSSON (KD):
          </note>
          <u who="nina_larsson_698017" xml:id="i-6e2d082eecafded6-0" n="aa0c119e">
            <seg n="405e157a">
              Fru talman! Att kosten, måltiden och ett gott näringsintag har
              stor betydelsen för hälsan hos våra äldre är vi alldeles överens
              om. Det finns många belysande exempel på det runt om i Sverige.
            </seg>
            <seg n="aa822ec1">
              Jag fick bland annat en rapport från Kalmar läns landsting. Där
              erbjöds multisjuka äldre inläggning med helhetssyn och man kunde
              göra bedömningen att kosten inte fungerade på ett tillfredsställande
              sätt för en person som kanske hade både bensår, diabetes och hjärtsvikt.
              När landsting och kommun tog ett samlat grepp kunde de där bensåren
              som hade funnits i flera år äntligen läka.
            </seg>
            <seg n="06feab35">
              En helhetssyn på människan är precis det som vi arbetar så mycket
              med inom äldreomsorgen. Det är därför vi har satt en värdegrund
              på plats. Den handlar om äldres största möjliga välbefinnande.
              Vi har också tagit ett antal nya grepp i samband med att vi har
              genomfört stora äldresatsningar. Det är de största, öronmärkta,
              ekonomiska satsningarna som kommunerna har fått för att förbättra
              äldreomsorgen. Alla dietister som har anställts runt om i kommunerna
              och alla kostombud som har tillkommit är ett resultat av de här
              stimulanspengarna. Jag är övertygad om att de kommer att göra
              stor nytta framöver.
            </seg>
            <seg n="f454bc89">
              Utöver det skulle jag vilja peka på en tydlig sak som är ganska
              färsk och som nu sprids över hela Sverige med en intensitet som
              överträffar mina förväntningar. Det är betydelsen och vikten av
              att arbeta med kvalitetsregister. Det har man gjort länge inom
              hälso- och sjukvården. Nu har vi ett gemensamt kvalitetsregister
              för att förebygga just undernäring. Det heter Senior alert, och
              vi ger både kommuner och landsting stimulansmedel för att ansluta
              sig till detta och börja bygga upp en dokumentation som gör att
              man får en ökad kunskap utifrån individsynpunkt.
            </seg>
            <seg n="cbf91f8f">
              Det här är ett mycket viktigt arbete, och jag tror att det också
              kommer att leda till att vi får en mycket bättre kontroll och
              ett bättre förebyggande arbete för att undvika undernäring.
            </seg>
            <seg n="1fd27979">
              Jag skulle också vilja peka på ett annat tydligt utvecklingsarbete.
              Det handlar om vikten av att få till stånd hela vårdkedjor och
              en helhetssyn på de äldre personer som har det största vårdbehovet,
              dem som vi ibland kallar multisjuka. De har stundtals ramlat mellan
              stolarna. Det här är vårt största utvecklingsarbete de kommande
              åren. Det är något som många har funderat på under år som har
              passerat, men ingen har riktigt lyckats lösa knuten. 3,75 miljarder
              är ruskigt mycket pengar, och så mycket pengar har vi för att
              utveckla det samlade omhändertagandet av våra mest sjuka. Där
              är kosten, maten, en mycket viktig del, men också måltiden. Människan
              behöver också ha en härlig upplevelse och inte bara ett näringsintag.
              Man behöver uppleva glädjen över att inta en måltid tillsammans
              med andra och få en trevlig pratstund under tiden.
            </seg>
            <seg n="ef07f670">
              Inom ramen för äldreomsorgen har vi två olika typer av måltider
              eller mat. Den ena är det som serveras på våra äldreboenden. Där
              ser jag en positiv trend när jag är ute och inviger nya boenden.
              Det är fler tillagningskök på plats nu där man börjar laga maten
              nära och tillsammans med de äldre som kan känna dofterna och därmed
              får en ökad hunger. Det tycker jag är mycket positivt. Jag tror
              att det är en viktig faktor i socialt hänseende och för att människor
              ska känna att de hinner bli hungriga av alla dofter redan innan
              maten är klar. Jag har också varit på äldreboenden där de äldre
              gör upp matsedeln tillsammans med personalen.
            </seg>
            <seg n="5107cfc9">
              Den andra delen, som handlar om matleveranser till hemmet, ska
              jag be att få återkomma till i mitt nästa inlägg.
            </seg>
          </u>
          <note type="speaker" n="9311d1a1">
            Anf. 4 LAILA OLSEN (S):
          </note>
          <u who="unknown" xml:id="i-6df52ce4767a05c0-1" n="cc113ab4">
            <seg n="3f926913">
              Fru talman! Låt mig börja med att konstatera att jag inte fick
              något svar på min fråga om varför vi har skattefinansierad mat
              i barnomsorgen och skolan men inte i äldreomsorgen. Det kanske
              också kommer i nästa inlägg.
            </seg>
            <seg n="a4ff886c">
              I april månad i år ställde jag en skriftlig fråga till statsrådet
              Maria Larsson om avgifter för mat i äldreomsorgen. Anledningen
              till frågan var att det i dag är många kommuner som tar ut en
              oskälig avgift för maten i äldreomsorgen. Maxtaxan för vården
              i äldreomsorgen inrättades, precis som Maria Larsson sade, 2002
              för att skydda pensionärer mot för höga avgifter. Tyvärr hittade
              en hel del kommuner kryphål när det gällde avgifter för maten
              för äldre.
            </seg>
            <seg n="23e1627c">
              Det skiljer i dag 2 500 kronor i månaden mellan olika kommuners
              avgifter, alltifrån 1 500 kronor som är den matavgift som Socialstyrelsen
              rekommenderar kommunerna att ta ut upp till, som Maria Larsson
              sade, 4 000 kronor i månaden. I dag är det också stor skillnad
              på olika pensionärers levnadsvillkor. Taxe- och avgiftssystemet
              inom äldreomsorgen är i dag inte rättvist. De pensionärer med
              låg pension får i vissa kommuner betala höga matavgifter, och
              som en konsekvens får de leva under existensminimum. Det finns
              inte tillräckligt med skyddsfaktorer i dagens taxa.
            </seg>
            <seg n="d2cc0b79">
              Fler och fler kommuner har hittat andra vägar att få in avgifter
              när maxtaxan begränsar avgifterna för vården, vilket drabbar dem
              som är svagast i samhället, det vill säga äldre, ofta multisjuka,
              låginkomsttagare.
            </seg>
            <seg n="9f605d51">
              Statsrådet Maria Larsson svarade i april på min fråga att det
              kan vara så eftersom kommunerna i dag har rätt att ta ut olika
              avgifter. Jag tycker att det finns även andra skäl än rättvisa
              för att lägga in matkostnader i maxtaxan. Trots flera års riktade
              stimulansåtgärder för att uppvärdera matens betydelse är fortfarande
              en tredjedel av de äldre i särskilt och ordinärt boende undernärda.
              Vi vet att kost- och näringsfrågor inom vård och omsorg för äldre
              har grundläggande betydelse för kvaliteten i hela äldreomsorgen.
              Kostbehandling är en del av den medicinska vården och regleras
              av hälso- och sjukvårdslagen. Rätt mat i tillräcklig mängd och
              måltider rätt fördelade över dygnet är viktigt för multisjuka
              äldre. Då borde, enligt mitt sätt att se det, maten också ingå
              i maxtaxan för vården. Med en annan konstruktion på maxtaxan skulle
              ingen pensionär behöva leva under existensminimum.
            </seg>
            <seg n="ede76dd3">
              Fru talman! Man kan uppskatta kostnaderna för undernäring i Sverige
              till 3 miljarder kronor per år. Det finns i dag inga statistiska
              beräkningar på detta. I Sveriges Kommuner och Landstings undersökning
              som publicerades i mars i år har man tittat på vårdkostnader för
              multisjuka äldre. Där konstaterade man att genom ett förebyggande
              arbete kan man få ned kostnaderna betydligt samtidigt som livskvaliteten
              ökar för den enskilde. Tycker inte statsrådet Maria Larsson att
              det är rimligt att ta ett initiativ för att utreda för- och nackdelar
              ur ett samhällsekonomiskt perspektiv om matkostnaderna skulle
              ingå i maxtaxan?
            </seg>
          </u>
          <note type="speaker" n="6f8d7140">
            Anf. 5 Statsrådet MARIA LARSSON (KD):
          </note>
          <u who="nina_larsson_698017" xml:id="i-6e2d082eecafded6-1" n="aa0c119e">
            <seg n="56271123">
              Fru talman! Maxtaxan konstruerades en gång i tiden av Socialdemokraterna.
              Man valde bort att ha med maten i maxtaxan. Jag har inte sett
              något sådant förslag från Socialdemokraterna heller. Interpellanten
              kanske skulle börja med att föra diskussionen inom sitt eget parti.
            </seg>
            <seg n="2f81b47d">
              Precis som jag utvecklade i svaret skyddar maxtaxan genom både
              förbehållsbeloppet, som inkluderar skäliga kostnader för livsmedel,
              och högkostnadsskyddet. Det finns alltså möjlighet för alla äldre
              att inom ramen för bestämmelserna rymma utgifter för mat. Det
              jag däremot håller med interpellanten om och som är viktigt att
              påtala är att skillnaderna i kostnaderna mellan kommunerna kan
              se orimligt stora ut. Det är naturligtvis en mycket intressant
              fråga eftersom kommunerna inte får ta ut mer än det som är självkostnadspris.
              Då är det viktigt att kommunen kan redovisa sina kostnader. I
              de kommuner där det är höga kostnader ska man absolut be att få
              upp redovisningarna på bordet, så att kommunen verkligen håller
              sig inom ramen för det kommunallagen föreskriver.
            </seg>
            <seg n="71290a29">
              Jag skulle vilja ser mer av kreativitet när det gäller matleveranser
              till äldre. I Östersund finns ett flertal utförare som kan leverera
              mat, och sedan samordnas distributionen. Då kan också äldre välja
              utifrån olika prisklasser. Där har faktiskt den kommunala maten
              tappat mycket. Det var tidigare 82 procent som använde maten från
              kommunen, nu är det nere i 31 procent. Det har funnits andra aktörer
              som har presterat och levererat mer prisvärd mat, mat med bättre
              kvalitet eller bättre innehåll som har tilltalat de äldre mer.
              Jag skulle vilja se mer av den typen av utveckling i fler kommuner
              så att våra äldre får vad de längtar efter, det som de har som
              smakminnen från förr och vill ha lite oftare. Själv ska jag önska
              mig kroppkakor hela livet, och jag hoppas få dem också när jag
              blir äldre.
            </seg>
          </u>
          <note type="speaker" n="98a8dce9">
            Anf. 6 LAILA OLSEN (S):
          </note>
          <u who="unknown" xml:id="i-6df52ce4767a05c0-2" n="cc113ab4">
            <seg n="f14df009">
              Fru talman! Det är sant att maxtaxan inrättades under vår tid.
              I förarbetena till lagen om maxtaxa framgår att tillagning av
              mat ska ingå i maxtaxan. Det som har hänt i dag är att kommunerna
              tillämpar maxtaxan på ett sätt som det inte var meningen från
              början. Det finns inte i dag någon möjlighet för den enskilde
              att överklaga om man tycker att det har blivit fel.
            </seg>
            <seg n="d5ea42e5">
              Det är bra med andra aktörer som levererar mat till de äldre
              i kommunerna. Den erfarenhet jag har haft av de många små aktörerna
              är att de inte klarar av att laga mat med annan konsistens, och
              de klarar inte alltid av att laga energi- och näringsberikad mat
              på ett bra sätt. Det behöver utvecklas.
            </seg>
            <seg n="8bfcb6c3">
              Fru talman! Som politiker har jag ett uppdrag att lyssna på medborgarna
              och den samlade expertisen, att analysera och värdera vad jag
              får till mig för att slutligen föreslå lösningar på olika problem.
              Jag har gjort min läxa, och jag tror efter att ha tagit till mig
              av den omfattande forskning som finns tillgänglig i dag att om
              vi arbetar utifrån ett förebyggande synsätt där maten är en del
              av den medicinska behandlingen både i särskilt och i ordinärt
              boende minskar de totala kostnaderna för vård av äldre. Som jag
              sade innan pekar alla utredningar, alltifrån den omfattande Senior
              2005 som publicerades för snart tio år sedan till SKL:s undersökning
              i år, på att så är fallet.
            </seg>
            <seg n="18c14e22">
              Genom att arbeta på ett mer förebyggande sätt där vi ser på den
              enskilda människan utifrån en helhetssyn minskar trycket på platser
              i sjukvården och i särskilt boende, och framför allt ökar livskvaliteten
              för den äldre. Eftersom maten är en del av den medicinska vården
              behöver avgifterna också ligga i maxtaxan.
            </seg>
          </u>
          <note type="speaker" n="9326e7ee">
            Anf. 7 Statsrådet MARIA LARSSON (KD):
          </note>
          <u who="nina_larsson_698017" xml:id="i-6e2d082eecafded6-2" n="aa0c119e">
            <seg n="aafc651e">
              Fru talman! Tack för debatten i en angelägen fråga! Maten är
              central och viktig under alla livets skeden, och det tilltar faktiskt
              ju äldre vi blir. Det blir mer och mer intressant med mat. Det
              är viktigt att man får mat man tycker om. Man behöver äta, och
              man behöver speciellt mycket näringsintag när man har varit sjuk
              eller har behov av energitätad mat.
            </seg>
            <seg n="03345871">
              Erfarenheterna från dem som arbetar med olika aktörer har varit
              att det tar tid att formulera kvalitetskraven från början, men
              om man gör det på ett rätt och riktigt sätt får man också stora
              möjligheter att välja glutenfri kost, laktosfri kost, skonkost,
              konsistensanpassad kost. Det har växt fram hos de olika aktörerna.
            </seg>
            <seg n="54f46ee4">
              Jag efterlyser mer fantasi och mer kreativitet på matområdet
              till gagn för de äldre. Jag tycker att man ska kräva en öppen
              redovisning från kommunerna. Man kan överklaga beslut om man till
              exempel inte vill använda sig av matleveranser utan i stället
              vill använda sig av hemtjänst som köper in och lagar mat. De alternativen
              finns i dag. Det är viktigt att vi berättar för våra äldre vilka
              rättigheter och möjligheter de har.
            </seg>
            <seg n="f2910680">
              Maten är central för hälsan och för livskvaliteten, inte bara
              maten utan också möjligheten till måltidsgemenskap.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="613d4745">
            8 § Svar på interpellation 2010/11:413 om gårdsförsäljning
          </note>
          <note type="speaker" n="a20bf281">
            Anf. 8 Statsrådet MARIA LARSSON (KD):
          </note>
          <u who="nina_larsson_698017" xml:id="i-6e2d082eecafded6-3" n="aa0c119e">
            <seg n="9e3a894f">
              Fru talman! Gunnar Sandberg har frågat mig om jag gjort ställningstagandet
              att försäljning av alkohol i enlighet med utredningens förslag
              kan betraktas som så kallad gårdsförsäljning och om jag gjort
              ställningstagandet att utredningens förslag kan förenas med detaljhandelsmonopolet.
            </seg>
            <seg n="996266ec">
              Som direkt svar på Gunnar Sandbergs frågor kan jag säga att jag
              inte gjort några sådana ställningstaganden. Att regeringen valt
              att sända ut förslaget på remiss innebär att vi vill få frågan
              allsidigt belyst.
            </seg>
            <seg n="236bc528">
              Av utredningens direktiv framgår det med all önskvärd tydlighet
              att ett förslag till gårdsförsäljning ska vara förenligt med EU-rätten
              liksom detaljhandelsmonopolet och inte leda till negativa konsekvenser
              för folkhälsan.
            </seg>
            <seg n="5607c0c3">
              Utredningens förslag är nu ute på remiss och vi får avvakta de
              synpunkter som kommer att komma in, men jag kan redan nu slå fast
              att jag inte kommer att lägga fram något förslag till riksdagen
              som skulle kunna få negativa konsekvenser för folkhälsan eller
              riskera detaljhandelsmonopolet.
            </seg>
          </u>
          <note n="2742c7ba">
            Då Gunnar Sandberg, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Christer Engelhardt i stället fick delta i
            överläggningen.
          </note>
          <note type="speaker" n="ff654a5f">
            Anf. 9 CHRISTER ENGELHARDT (S):
          </note>
          <u who="christer_engelhardt_ae498f" xml:id="i-806d0c9a10d39614-0" n="929e1e7b">
            <seg n="1734eb9f">
              Fru talman! Jag tackar statsrådet för svaret å Gunnar Sandbergs
              vägnar. Även jag, som är här i Gunnar Sandbergs ställe för att
              ta emot svaret på interpellationen, tackar givetvis.
            </seg>
            <seg n="6e1e88c9">
              Det är naturligtvis glädjande att statsrådet tydligt ger uttryck
              för att hon, som hon själv skriver i svaret, inte kommer att lägga
              fram något förslag till riksdagen som skulle kunna få negativa
              konsekvenser för folkhälsan eller riskera detaljhandelsmonopolet.
              I riksdagen har vi som statsrådet känner till en bred enighet
              om en svensk restriktiv alkoholpolitik. Vi har också vid ett flertal
              tillfällen i betänkanden från socialutskottet skrivit om att Systembolaget
              och detaljhandelsmonopolet ska värnas och bevaras men också försvaras.
            </seg>
            <seg n="27a6c397">
              Vi hade en alkohollagsutredning som skulle titta över alkohollagen.
              Den tittade också på gårdsförsäljning och konstaterade att den
              inte var förenlig med EU-rätten om man samtidigt skulle behålla
              detaljhandelsmonopolet. Bra, tänkte jag i min enfald då nöjer
              sig väl regeringen med detta. Men icke! Regeringen valde att tillsätta
              en ny utredning för att specifikt titta på gårdsförsäljning. Jag
              upplevde det som att man inte riktigt nöjde sig med det svar som
              den tidigare utredningen gav. Man ville på något vis fråga tills
              man fick det svar man egentligen hade önskat.
            </seg>
            <seg n="dcbd6ff5">
              Regeringen tillsatte som sagt den nya gårdsförsäljningsutredningen
              med ganska tydliga direktiv, som också statsrådet här har redogjort
              för. Det man också sade var att om det är så att utredningen konstaterar
              att detta inte är förenligt med detaljhandelsmonopolet ska regeringen
              underrättas om detta. Utredningen konstaterade att detta inte
              var förenligt med detaljhandelsmonopolet, men man underrättade
              inte regeringen utan valde att gå vidare i sitt arbete och lägga
              fram en utredning på bordet där någonting helt annat föreslås.
            </seg>
            <seg n="7cde9ece">
              Jag kan referera till en av experterna i utredningen, Karin Eckerberg,
              som skriver i ett yttrande i utredningen: I slutskedet av utredningens
              arbete stod det klart att gårdsförsäljning såsom åsyftat i kommittédirektivet,
              inte var förenligt med EU-rätten. För att försöka komma förbi
              detta faktum har utredningen frångått såväl de uttryckliga som
              underförstådda förutsättningarna i kommittédirektivet dvs. att
              förslaget skulle avse försäljning av egentillverkade alkoholdrycker
              på svensk landsbygd och på tillverkningsstället. Det aktuella
              lagförslaget omfattar alltså betydligt mer än vad som i normalt
              språkbruk avses med gårdsförsäljning.
            </seg>
            <seg n="b56cd848">
              Det gör mig ännu mer förvånad när regeringen väljer att gå ut
              med den här utredningen på remiss. Vi återkommer till de frågor
              som Gunnar Sandberg ställt i sin interpellation. Varför väljer
              man att gå vidare med detta på remiss om man är så tydlig i sina
              kommittédirektiv och om man är så tydlig i sitt ställningstagande
              kring detaljhandelsmonopolet som statsrådet är i sitt svar?
            </seg>
          </u>
          <note type="speaker" n="665916c6">
            Anf. 10 Statsrådet MARIA LARSSON (KD):
          </note>
          <u who="nina_larsson_698017" xml:id="i-6e2d082eecafded6-4" n="aa0c119e">
            <seg n="5c436385">
              Fru talman! Jag är också glad över den stora samsyn kring en
              restriktiv alkoholpolitik och nolltolerans mot narkotika som har
              funnits här i riksdagen och i den allmänna opinionen i Sverige
              under en mycket lång tid. Det har tjänat oss väl med en bra uppslutning
              kring restriktiviteten, någonting som i dag väcker internationellt
              intresse. Vi har många besökare från andra länder som tittar på
              både vår narkotikapolitik och vår alkoholpolitik och vill lära
              av Sverige och de erfarenheter vi har på detta område. Det är
              väldigt glädjande.
            </seg>
            <seg n="035c0898">
              När det handlar om utredningen kring gårdsförsäljning är det
              riktigt att vi fick ett första förslag i utredningen inför en
              ny alkohollagstiftning. Men vi fick också i remissvaren en hel
              del kritik mot hur utredningen hade gjorts när det gäller gårdsförsäljning.
              Man menade att utredningen inte till fullo hade analyserat den
              finska modellen, som i mycket har tjänat som modell när vi har
              talat om gårdsförsäljning, och att inte alla stenar var vända.
            </seg>
            <seg n="9b0dcda6">
              Då tyckte vi att det var angeläget att titta på den frågan en
              gång till. Det är aldrig farligt att vända på stenar och ta reda
              på hur saker och ting förhåller sig. Men vi skrev mycket tydligt
              att det handlar om att inte riskera folkhälsan eller försäljningsmonopolet
              och att det ska vara förenligt med EU-rätten. Det var anledningen
              till att den andra utredningen kom till.
            </seg>
            <seg n="82e563ab">
              Vi fick då ett förslag som tydligt säger att den finska gårdsförsäljningsmodellen
              inte är framkomlig. Efter att ha benat upp det här och vänt på
              alla stenarna konstaterar man det i denna utredning. Den modell
              som vi hade tittat på är inte förenlig med EU-rätten, slår man
              fast.
            </seg>
            <seg n="ffdf13f9">
              Man föreslår i stället ett betydligt mer utvidgat förslag, ett
              parallellt system för försäljning av alkohol vid sidan av Systembolaget
              som går ut på att alla producenter av alkoholhaltiga drycker i
              Europa ska få sälja både sina och andras alkoholprodukter på försäljningsstället,
              där försäljningen är förenad med någon form av upplevelseaktivitet,
              dock inte nödvändigtvis med produktion på försäljningsstället.
              Man inför också begränsningar av hur mycket varje etablering får
              sälja. Som sagt är det ett mer omfattande förslag än vad direktiven
              gav vid handen. Men från utredningens sida hävdar man att det
              är förenligt med såväl EU-rätten som försäljningsmonopolet och
              folkhälsan. Det var själva grunderna för utredningen.
            </seg>
            <seg n="bf9d6f6c">
              Det här är på remiss, och remisstiden går om jag minns rätt ut
              den 15 juni. Jag skulle vilja återkomma till vad jag sade inledningsvis:
              Det är aldrig farligt att lyssna på vad människor tycker. Det
              är en angelägenhet för en regering att ha stora öron och lyssna
              in så många synpunkter som möjligt. En klok regering gör det.
              Sedan ska man bestämma sig och besluta utifrån alla de synpunkter
              som finns vid handen. Då är min ingång i det beslutsfattandet
              att vi inte kommer att fatta några beslut där vi riskerar försäljningsmonopolet
              eller folkhälsan. Vi lägger självklart inte heller fram några
              förslag som inte är förenliga med EU-rätten.
            </seg>
          </u>
          <note type="speaker" n="37d432ee">
            Anf. 11 CHRISTER ENGELHARDT (S):
          </note>
          <u who="christer_engelhardt_ae498f" xml:id="i-806d0c9a10d39614-1" n="929e1e7b">
            <seg n="8f692973">
              Fru talman! Det är naturligtvis bra att vända på stenar och titta
              på saker och ting ur olika perspektiv. Det har jag full förståelse
              för. Men nu låter det lite på Maria Larsson som att man ändå kände
              till att utredningen var på väg åt ett annat håll. Det var inte
              den bilden jag fick av statsrådets kommentar när utredningen lämnade
              sitt förslag. Statsrådet sade bland annat i olika medieintervjuer
              att detta skiljer sig markant från det regeringen hade tänkt sig
              och är något helt annat än gårdsförsäljning i traditionell mening.
            </seg>
            <seg n="4fc05f4d">
              Det förslag som ligger på bordet och som nu remissbehandlas är
              ett tydligt och markant avsteg från de direktiv som regeringen
              gav, som statsrådet också säger. Regeringen tar emot en utredning
              som på eget initiativ, som jag tolkar det, även om Maria Larsson
              vill ha det till att utredningen konstaterar detta utifrån den
              finska modellen väljer att gå vidare och hitta ett system där
              man själv säger att det är ett tydligt avsteg från direktiven
              och någonting helt annat än den gårdsförsäljning man tänkt sig.
            </seg>
            <seg n="3462b1c2">
              Då borde man kunna konstatera att vi är vid vägs ände och säga
              att detta var något som vi inte hade väntat oss och att vi därför
              väljer att inte gå vidare och inte låta detta gå ut på remiss.
              Man bör konstatera att detta inte är förenligt med det som vi
              hade tänkt oss och med hur vi definierar gårdsförsäljning. Det
              förslag som har kommit handlar ju inte alls om gårdsförsäljning
              på det sättet.
            </seg>
            <seg n="b412bcde">
              Jag hänvisar till vad Karin Eckerberg, som är expert i utredningen,
              själv säger: Vill man uppnå det som utredningen presenterar måste
              man lämna ordet gårdsförsäljning, för det är absolut inte det
              som det handlar om. Det handlar snarare om att skapa nya små försäljningsställen
              för såväl vin som likör och spritdrycker. Då är det alltså små
              spritbutiker, små systembolagsfilialer, som man måste inrätta
              om man ska följa utredningens förslag.
            </seg>
            <seg n="d5222986">
              När regeringen ändå väljer att sända ut detta förslag på remiss
              med motiveringen att man vill få frågan allsidigt belyst undrar
              jag: Tror man från regeringens sida inte på det man själv har
              sagt i de kommittédirektiv som man lade fram när man tillsatte
              utredningen, eller är man inte riktigt övertygad om den restriktiva
              alkoholpolitik som vi har sagt att vi ska ha för folkhälsan och
              för att värna, bevara och försvara detaljhandelsmonopolet? En
              ansvarsfull regering, sade Maria Larsson, har stora öron och vill
              lyssna in. Men någonstans måste regeringen sätta ned foten och
              slå fast att det här förslaget inte var vad man hade tänkt sig.
              Det är därför det väcker stora frågor när man nu ändå väljer att
              låta det gå ut på remiss, speciellt när statsrådet själv har varit
              så tydlig om att detta var ett avsteg från direktiven och inte
              alls det man menade med gårdsförsäljning.
            </seg>
            <seg n="3c4cdb70">
              Återigen vill jag fråga dig, Maria Larsson: Varför väljer man
              att låta detta gå på remiss? Litar man inte på den bedömning man
              har gjort i de direktiv som man själv har gett utredningen?
            </seg>
          </u>
          <note type="speaker" n="e7858606">
            Anf. 12 Statsrådet MARIA LARSSON (KD):
          </note>
          <u who="nina_larsson_698017" xml:id="i-6e2d082eecafded6-5" n="aa0c119e">
            <seg n="e76163e6">
              Fru talman! Christer Engelhardt är en erfaren politiker som har
              varit med länge, men det är ändå en del konspirationsteorier som
              framläggs här och som förtjänar att bemötas.
            </seg>
            <seg n="04c91fc5">
              Med tanke på hans långa erfarenhet blir jag dock lite förvånad
              över att han inte har förståelse för att en utredning arbetar
              självständigt. När vi har tillsatt utredningen och skrivit direktiven
              är det upp till utredningen att arbeta under självständiga former
              och komma tillbaka med ett förslag enligt utredningsdirektiven.
              Som statsråd är man inte inne och petar i processen under tiden.
              Man ska ha respekt för att de personer som är tillsatta och de
              direktiv som är givna kan fungera på ett självständigt och bra
              sätt. Det är alltså naturligt att en utredning arbetar på ett
              självständigt sätt.
            </seg>
            <seg n="bccd94d4">
              När man tar emot en utredning är det också rimligt att man ger
              någon form av kommentar, men det naturliga och vanliga förfarandet
              är också att man skickar ut något på remiss. Det är åtminstone
              ett kännetecken för vår regering, och jag tycker att det är oroväckande
              om Christer Engelhardt inte tycker att förslag ska skickas på
              remiss. Då står vi ju där igen utan att människor har fått tycka
              till och säga sin mening om förslagen. Det tycker jag är farligt.
            </seg>
            <seg n="6eeeedd4">
              När man sedan ska fatta beslut utifrån alla de synpunkter som
              har lämnats in kommer den stora uppgiften för regeringen. För
              mig som politiker är det ett honnörsord att också vara lyssnande,
              och jag beklagar att Christer Engelhardt inte tycker att man ska
              lyssna om man har fått ett förslag som inte till fullo överensstämmer
              med det som man kanske hade väntat eller tänkt sig. Jag tycker
              att det är min plikt som politiker att alltid vara lyssnande.
              Sedan behöver jag inte tycka likadant. Säkert kommer det att finnas
              remissinstanser som tycker både si och så, men att sända ut förslag
              på remiss och lyssna på synpunkter är en bra signal på att vi
              vill ha frågan allsidigt belyst. Sedan kommer uppgiften för oss
              att bestämma hur vi vill göra fortsättningsvis.
            </seg>
            <seg n="2252661d">
              Jag kan gärna upprepa, så att vi lämnar alla konspirationsteorier
              därhän, att hur vi går vidare i den här frågan handlar om ett
              bevarande av Systembolaget. Vi är inte i något parti beredda att
              riskera ett systembolag som är väldigt uppskattat av svenska folket.
              Vi är inte heller beredda att riskera folkhälsan. Det är utgångspunkterna
              för vårt beslutsfattande.
            </seg>
            <seg n="973c3291">
              Låt oss nu se vad remissomgången ger. Återigen: Det är aldrig
              farligt att lyssna. Jag hoppas att också det socialdemokratiska
              partiet vågar lyssna.
            </seg>
          </u>
          <note type="speaker" n="bd5b87b6">
            Anf. 13 CHRISTER ENGELHARDT (S):
          </note>
          <u who="christer_engelhardt_ae498f" xml:id="i-806d0c9a10d39614-2" n="929e1e7b">
            <seg n="feb01ca8">
              Fru talman! Jag är fullt medveten om att utredningar arbetar
              självständigt. Jag har själv suttit med i tre stora statliga utredningar
              och vet precis vad det arbetet innebär.
            </seg>
            <seg n="8f57b379">
              Men min tveksamhet kommer när nu regeringen väljer att låta förslaget
              gå ut på remiss trots att förslaget var ett tydligt avsteg från
              de direktiv som utredningen hade fått av regeringen. I de utredningar
              som jag har suttit med i har vi varit väldigt noga med att penetrera
              de direktiv vi har fått av regeringen när våra förslag ska läggas
              fram och vi har verkligen sett till att hålla oss innanför de
              ramarna. Här tog däremot utredaren ett kliv över detta och lade
              fram ett förslag som inte följde direktiven.
            </seg>
            <seg n="be8d8d18">
              Jag må vara erfaren men kan ändå vara ny i olika sammanhang.
              Det finns flera ledamöter här i riksdagen som har längre erfarenhet
              än jag här i kammaren. Det finns också ledamöter som är allianskolleger
              med Maria Larsson som också har riktat förvånade blickar med anledning
              av det förslag som har kommit. Carl B Hamilton säger så här: Kasta
              det i papperskorgen. Skicka det inte på remiss. Det är ett tydligt
              svar från en av Folkpartiets talespersoner i den här frågan.
            </seg>
            <seg n="596c2ff0">
              Detta handlar alltså inte om att jag är socialdemokrat. Det finns
              breda lager också bland partierna på den sida som Maria Larsson
              representerar som känner tveksamhet inför att regeringen har valt
              att skicka detta på remiss.
            </seg>
            <seg n="1bc0bc42">
              Vi får väl se vad remissvaren säger när de kommer in. Jag hoppas
              att de gör samma tolkning som jag, alltså att detta inte är förenligt
              med detaljhandelsmonopolet.
            </seg>
          </u>
          <note type="speaker" n="dd338186">
            Anf. 14 Statsrådet MARIA LARSSON (KD):
          </note>
          <u who="nina_larsson_698017" xml:id="i-6e2d082eecafded6-6" n="aa0c119e">
            <seg n="af70977b">
              Fru talman! Remisstiden går ut den 15 juni. Vi har skickat ut
              utredningens förslag till 110 remissinstanser. Det är alltså en
              omfattande remiss. Det är många som har möjlighet att vara med
              och säga sitt. Det är alltid rimligt och riktigt att lyssna på
              vad remissinstanserna säger. Har man haft en utredning som har
              arbetat fram sitt förslag under en lång tid är det rimligt att
              lämna ut det till allmän belysning och bedömning.
            </seg>
            <seg n="4c1926a6">
              Sedan ska regeringen fatta sitt beslut, och vi får säkert anledning
              att återkomma i den här frågan. Systembolaget kommer att också
              fortsättningsvis finnas kvar i Sverige. Det kan Christer Engelhardt
              vara fullständigt övertygad om. Vi kommer att värna folkhälsan
              i alla de beslut som vi fattar på det här området. Tack för debatten!
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="ef12cb5f">
            9 § Svar på interpellation 2010/11:397 om kontroll av kosttillskott
          </note>
          <note type="speaker" n="dc1740a7">
            Anf. 15 Landsbygdsminister ESKIL ERLANDSSON (C):
          </note>
          <u who="unknown" xml:id="i-4f2db41215778bb4-0" n="cc113ab4">
            <seg n="5c2fdb21">
              Fru talman! Lars Lilja har frågat barn- och äldreminister Maria
              Larsson vilka åtgärder ministern avser att vidta för att stärka
              kontrollen av kosttillskott som marknadsförs i Sverige.
            </seg>
            <seg n="4a6d8eb1">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="884b5e3c">
              Kosttillskott är avsedda att komplettera den dagliga kosten och
              klassificeras därför som livsmedel. Kosttillskott omfattar många
              olika produktkategorier och området är komplext. Många produkter
              som påminner om kosttillskott befinner sig i en gråzon mellan
              läkemedel och livsmedel. Om en produkt klassas som ett läkemedel
              är den definitionsmässigt inte ett livsmedel och kan därmed inte
              vara ett kosttillskott.
            </seg>
            <seg n="cb639775">
              Det är Läkemedelsverket som avgör om en produkt ska klassificeras
              som ett läkemedel eller inte och det är läkemedelslagen (1992:859)
              som reglerar detta. Produkter som inte klassificeras som läkemedel
              blir livsmedel och eventuellt kosttillskott. Läkemedelsverket
              och Livsmedelsverket arbetar för att ytterligare förbättra rutinerna
              mellan verken för att få en korrekt klassificering och snabb hantering
              av produkter inom detta område.
            </seg>
          </u>
          <note n="b4e3b5dc">
            EU:s kosttillskottsdirektiv (Europaparlamentets och rådets direktiv
            om tillnärmning av medlemsstaternas lagstiftning om kosttillskott,
            2002/46/EG) har införlivats i svensk lagstiftning i Livsmedelsverkets
            föreskrifter (LIVSFS 2003:9) om kosttillskott.
          </note>
          <u who="unknown" xml:id="i-6199c65479cd7df0-0" n="cc113ab4">
            <seg n="091a5ce4">
              Direktivet har införlivats i alla EU-länder. Det som dock kvarstår
              av arbetet med denna lagstiftning är att införa gränsvärden för
              vitaminer och mineraler i kosttillskott. Detta arbete pågår och
              sker på gemenskapsnivå. Så länge det inte finns sådana regler
              på EU-nivå får medlemsländerna ha nationella regler. Sverige har
              inga sådana detaljregler. Livsmedelsverket gör däremot riskvärderingar
              av vitaminpreparat där konsumenter riskerar att få i sig för höga
              doser då de kan utgöra en risk för hälsan.
            </seg>
            <seg n="0f0d7b56">
              För den offentliga kontrollen av livsmedel, när det gäller kosttillskott,
              ansvarar de kommunala kontrollmyndigheterna med stöd av Livsmedelsverket.
              Konsumentverket ansvarar för tillsynen av själva marknadsföringen
              av och reklamen för livsmedel. Kontrollen av läkemedel görs av
              Läkemedelsverket.
            </seg>
            <seg n="db23bb42">
              Jag är medveten om att oseriösa aktörer förekommer, och därför
              välkomnar jag branschorganisationernas egna initiativ till rådgivning
              och egensanering. Jag vill påminna om att företagen är ansvariga
              för att produkterna är säkra som de säljer och marknadsför och
              att märkningen inte vilseleder konsumenterna.
            </seg>
            <seg n="410bd9ae">
              Förutom studien från Malmö stad hösten 2010, Livsmedelskontroll
              av kosttillskott i hälsokostbutiker samt hos matmäklare , som
              interpellanten åberopar, vill jag lyfta fram Livsmedelsverkets
              nyligen i februari 2011 avslutade projekt Kosttillskott som säljs
              via Internet en studie av hur kraven i lagstiftningen uppfylls
              .
            </seg>
            <seg n="6de299f8">
              Livsmedelsverket gör förutom olika studier också särskilda riktade
              insatser tillsammans med olika kommuner när det gäller granskning
              av säkerhetsaspekter, märkning och hälsopåståenden. För närvarande
              arbetar verket aktivt med stöd till kommunerna för att höja deras
              kompetens i deras kontrollarbete genom till exempel vägledningar
              och utbildningar.
            </seg>
            <seg n="2842cd66">
              Min bild av den offentliga kontrollverksamheten är att det inte
              saknas ekonomiska resurser för livsmedelskontrollen, och därför
              ser jag inga behov av ytterligare åtgärder från regeringens sida.
            </seg>
          </u>
          <note type="speaker" n="7a4272a0">
            Anf. 16 LARS LILJA (S):
          </note>
          <u who="lars_lilja_6d4148" xml:id="i-025597dccb0b38b2-0" n="15312ace">
            <seg n="9b6c5f13">
              Fru talman! Anledningen till att jag ställde interpellationen
              är att jag är, som en del i denna kammare väl känner till, hårt
              engagerad i kampen mot dopning. I det här fallet blir det landsbygdsministern
              som ska svara på frågan, eftersom kosttillskott per definition
              är livsmedel och ministern är ansvarig för Livsmedelsverkets arbete.
              Vi kommer måhända att tala lite grann förbi varandra eftersom
              vi har lite olika ingång i debatten.
            </seg>
            <seg n="aff0ea30">
              När det gäller frågan om dopning finns det nu ett antal fall
              där framstående idrottsmän har ätit kosttillskott som har visat
              sig innehålla förbjudna medel utan att det har framgått av innehållsförteckningen
              på burken eller i samband med preparatet. Det har betytt att dessa
              idrottsmän det är män som mest äter kosttillskott i de här sammanhangen
              riskerar avstängning i två år. Detta är idrottsmän som satsar
              på OS i London 2012 som i princip får sin karriär spolierad på
              grund av att tillsynen och kontrollen av kosttillskott inte fungerar.
              Man kan alltid säga att tillverkarna borde ta ansvar för detta.
              Men det gör de tyvärr inte.
            </seg>
            <seg n="e469225d">
              Kosttillskott handlar också om att det är många hälsopåståenden.
              Man ser den riktade reklam som nu finns mot oss äldre. Blir vi
              trötta ska vi ta det här preparatet, och är vi rädda för att få
              hjärtinfarkt ska vi ta det här medlet. Man försöker att få oss
              att tro att det är något slags quick fix att köpa preparatet som
              ofta är dyrt. När man väl tittar på hur det fungerar visar det
              sig att det kanske inte är så effektivt. Det är tyvärr en bransch
              som inte är riktigt seriös, och det är problemet.
            </seg>
            <seg n="b3af6fc7">
              Precis som ministern säger är det Livsmedelsverket som har ansvaret
              för detta. Men den organisation som ska utföra kontrollen av livsmedel
              och kosttillskottspreparaten är den kommunala miljö- och hälsoskyddsorganisationen.
              Det är den som ska göra kontrollerna.
            </seg>
            <seg n="78ac6a62">
              Som det är nu kan man konstatera att i en del större städer har
              man gjort nedslag, tittat på preparaten, analyserat dem och sett
              att de innehåller ämnen de inte borde innehålla och att det bryter
              mot de bestämmelser som finns. Om en kommun gör en sådan upptäckt
              kan den se till att det blir förbjudet att sälja det preparatet,
              men då blir det bara i den kommunen.
            </seg>
            <seg n="06af4789">
              Vi kan tänka oss hur det ser ut i mindre kommuner. I min egen
              hemkommun Vännäs till exempel är det två personer anställda inom
              miljö- och hälsoskydd. De har varken kunskaper eller ekonomiska
              resurser att göra dessa kontroller.
            </seg>
            <seg n="da2f7c2b">
              Det är här som jag ser att det stora problemet är. Det finns
              ingen rejäl kontroll av kosttillskottspreparaten. Ansvaret ligger
              på kommunerna, och de flesta kommuner har inte de resurser som
              krävs för att genomföra kontrollerna. Skulle man upptäcka att
              någonting inte stämmer med lagstiftningen kan man bara ha saluförbud
              i den egna kommunen.
            </seg>
            <seg n="e0b08985">
              Det stora problemet är att kontrollen inte fungerar som den ska.
              Därför vill jag ställa en fråga till ministern, som i svaret säger
              att han inte tänker göra någonting. Med det jag nu har sagt, finns
              det någonting som gör att ministern kan se att problemet är större?
            </seg>
          </u>
          <note type="speaker" n="1b868a11">
            Anf. 17 Landsbygdsminister ESKIL ERLANDSSON (C):
          </note>
          <u who="unknown" xml:id="i-6df52ce4767a05c0-3" n="cc113ab4">
            <seg n="75c48025">
              Fru talman! Låt mig inleda med att återigen påminna om att det
              är företagen som är ansvariga för att produkter som tillhandahålls
              på en öppen och fri marknad, och som de säljer, är säkra. De ska
              ha en märkning som inte vilseleder den konsument som de är avsedda
              för. Jag sade också i mitt inledningsanförande att jag välkomnar
              att branschorganisationerna har tagit initiativ till en egensanering
              och rådgivning i det här sammanhanget.
            </seg>
            <seg n="7a7f3e94">
              Vad beträffar själva livsmedelskontrollen är det att konstatera
              att den är helt avgiftsfinansierad. Det innebär att det på så
              sätt inte saknas pengar för att bedriva den kontrollverksamhet
              är eller borde vara. Däremot kan jag se ett annat problem. Det
              är att få tag i kvalificerad personal på området. Det spänner
              över ett brett fält, och i många fall behövs det säkert speciella
              kunskaper som det inte är helt lätt att få i alla delar av vårt
              land.
            </seg>
            <seg n="f06a637b">
              När det gäller olika typer av närings- och hälsopåståenden och
              så vidare är det reglerat i en EU-förordning vilka påståenden
              som får användas. Det är också avsikten att det ska finnas ett
              register över vilka tillåtna närings- och hälsopåståenden för
              livsmedel som får göras för en produkt, och det är under uppbyggnad.
              I registret kommer det att finnas listor över vilka produkter
              som har påståenden som är godkända eller icke godkända. Det kommer
              att ingå i detta, så visst händer det saker på området.
            </seg>
            <seg n="b9c16f6b">
              De svenska föreskrifterna på området om hälso- och kosttillskott
              finns sedan den 1 augusti 2005. I föreskrifterna finns bland annat
              en definition på vad som är kosttillskott men också regler för
              märkning av de kosttillskott som finns på marknaden.
            </seg>
            <seg n="613813be">
              Till detta ska slutligen läggas att kosttillskottsproducenter,
              importörer, exportörer och den som handlar med den här typen av
              produkter är skyldiga att följa samma lagstiftning som alla livsmedelshandlare
              när det gäller hygien, tillsatser, märkning och marknadsföring.
              Det är ett antal myndigheter som har ansvar för att det är på
              det sättet. Men det primära ansvaret, inte minst vad gäller hygienen,
              har den kommunala tillsynen.
            </seg>
          </u>
          <note type="speaker" n="a780cce3">
            Anf. 18 LARS LILJA (S):
          </note>
          <u who="lars_lilja_6d4148" xml:id="i-025597dccb0b38b2-1" n="15312ace">
            <seg n="3e74af42">
              Fru talman! Det är det som landsbygdsministern sade på slutet
              som egentligen är grunden till problemet. Det är ett stort antal
              myndigheter som har ansvaret. Allas ansvar brukar ju till slut
              bli ingens ansvar. Det här tycker jag är en så stor fråga att
              det känns lite övermaga att lägga den på det kommunala hälsoskyddet.
              Som jag har sagt tidigare saknar många av dem resurser, även om
              jag är väl medveten om att det kommunala hälsoskyddet är en avgiftsfinansierad
              verksamhet.
            </seg>
            <seg n="1f7be5a6">
              Det är sant att det är företagens ansvar. Problemet är att företagen
              inte tar det här ansvaret. Vi kan tänka oss den idrottare som
              jag relaterade till som har tagit det här kosttillskottet. Han
              har köpt det av ett välrenommerat företag i branschen. Det innehåller
              en förbjuden substans. Han fälls för dopning och blir avstängd
              i 24 månader. Hans karriär är spolierad. Vad kan han göra? Jag
              tror inte att han har råd, muskler och möjligheter att stämma
              det här företaget. Det kommer han att ha det jättejobbigt med.
            </seg>
            <seg n="9bb8f908">
              Det jag vill säga är att även om det är branschorganisationerna
              som ska ta sitt ansvar talar det mesta för att det tyvärr inte
              fungerar. Som jag skrev i min interpellation noterade Malmö stad
              i sin rapport Livsmedelskontroll av kosttillskott i hälsokostbutiker
              mm att 21 av 85 granskade tillskott var läkemedel och över huvud
              taget inte borde få säljas som kosttillskott. 78 procent av resten
              var felmärkt på något sätt.
            </seg>
            <seg n="f9b313d8">
              Sedan tycker jag också att det är intressant att landsbygdsministern
              hänvisar till den studie som Livsmedelsverket gjorde av kosttillskott
              som säljs via Internet. Det var en studie av hur kraven i lagstiftningen
              följs. Resultatet av den studien är ännu mer nedslående. Man köpte
              in 43 produkter. 41 av de 43 uppfyllde inte Livsmedelsverkets
              krav på märkning. 30 av dem innehöll växter eller växtextrakt
              som kan vara olämpliga i livsmedel och flera var märkta med otillåtna
              hälsopåståenden. En ytterligare analys visade att det fanns kända
              biverkningar i 28 av de här produkterna och 8 av produkterna skulle
              egentligen klassificeras som läkemedel.
            </seg>
            <seg n="e0ede126">
              Det jag vill säga med det här är ju att kontrollen inte fungerar.
              Läser jag landsbygdsministerns svar tycker jag också att jag mellan
              raderna egentligen kan se att regeringen är medveten om att det
              här inte fungerar på ett tillfredsställande sätt. Det är det jag
              vill försöka peka på. Det är därför jag tycker att det vore på
              sin plats att ansvaret för kosttillskott, som per definition är
              ett livsmedel, låg centralt på Livsmedelsverket och inte på kommunerna.
              Det blir ju sådana stora problem. Om man upptäcker att ett kosttillskott
              innehåller förbjudna preparat kan man bara förbjuda det i den
              egna kommunen. Det är en oerhörd process att kunna gå vidare och
              få ett saluförbud i hela landet.
            </seg>
            <seg n="8c29c2be">
              Jag skulle önska att man tog det här faktiskt ganska stora problemet
              på större allvar och konstaterade att saneringen i branschen inte
              fungerar. Alla tester man har gjort för att kontrollera om branschen
              tar sitt ansvar visar att den inte gör det, trots att man säger
              att man ska göra det. Då finns det egentligen bara, utifrån mitt
              sätt att se, en rimlig lösning. Det är att de här produkterna
              borde kontrolleras av Livsmedelsverket innan de får säljas. Då
              skulle vi lösa den här problematiken och vi skulle få en bransch
              som fungerade mycket bättre.
            </seg>
          </u>
          <note type="speaker" n="48e33173">
            Anf. 19 Landsbygdsminister ESKIL ERLANDSSON (C):
          </note>
          <u who="unknown" xml:id="i-6df52ce4767a05c0-4" n="cc113ab4">
            <seg n="5bd5c066">
              Fru talman! Återigen, det är Läkemedelsverket som avgör om en
              produkt ska klassificeras som ett läkemedel eller inte. Detta
              styrs av läkemedelslagen. Produkter som inte klassificeras som
              läkemedel blir alltså livsmedel och eventuellt kosttillskott.
            </seg>
            <seg n="30297fb5">
              Det finns ett samarbete mellan Läkemedelsverket och Livsmedelsverket
              i de här frågorna. Jag vet att man håller på att ytterligare förbättra
              rutinerna mellan verken för att man ska få rätt klassificering
              men också en snabb hantering av de produkter som presenteras.
            </seg>
            <seg n="f531c146">
              Det är riktigt, fru talman, att det inte krävs något godkännande
              eller tillstånd från Livsmedelsverket för att sälja kosttillskott
              i Sverige. Däremot ska den som tillverkar, importerar eller på
              annat sätt inför eller säljer kosttillskott registrera sig hos
              kontrollmyndigheten, i det här fallet den kommun där verksamheten
              bedrivs. Till detta ska kopplas att Livsmedelsverket har föreskrifter
              om vilka vitaminer och mineraler som får ingå i ett kosttillskott,
              men också om vilka former av vitaminer och mineraler som får användas
              som källor vid tillverkningen av de här tillskotten.
            </seg>
            <seg n="52217bc5">
              EU-kommissionen har därtill tagit fram en utökad lista över godkända
              föreningar av vitaminer och mineraler som får användas i kosttillskott.
              Den här listan bygger på yttranden från den europeiska livsmedelssäkerhetsmyndigheten
              Efsa. Självklart kommer den här listan att ytterligare utökas
              efter hand som företag presenterar och ansöker om godkännande
              hos EU-kommissionen för nya saker som de vill tillhandahålla på
              marknaden.
            </seg>
            <seg n="0fca4c9b">
              För att ytterligare öka säkerheten för konsumenterna har Efsa
              gjort en sammanställning också över växter och växtdelar som har
              rapporterats som giftiga, beroendeframkallande eller som innehåller
              andra hälsovådliga substanser. Denna sammanställning är ju ett
              hjälpmedel både för den som producerar och för de myndigheter
              som har att kontrollera de här sakerna.
            </seg>
            <seg n="b50f1901">
              Låt mig också säga att Livsmedelsverket är en central myndighet
              för livsmedelskontrollen och de ska stödja kommunerna i deras
              kontrollarbete. Verket har utarbetat en vägledning om kosttillskott
              och håller även på att ta fram en checklista som kommunerna kan
              använda sig av i samband med att man utför sitt arbete i form
              av till exempel kontrollbesök.
            </seg>
            <seg n="2b463d3a">
              Därtill håller verket på med utbildning av de inspektörer som
              finns och ser också till att hjälpa till med aktualisering av
              den lagstiftning som finns på området, men också med tolkning
              och tillämpning av denna lagstiftning.
            </seg>
            <seg n="3bb398ff">
              De här centrala myndigheterna, som kan exemplifieras med Läkemedelsverket,
              Livsmedelsverket och andra statliga myndigheter, är till som ett
              stöd för dem som faktiskt utför kontrollerna, nämligen i det här
              sammanhanget kommunerna. Jag förutsätter att den samverkan fungerar.
            </seg>
          </u>
          <note type="speaker" n="37ed0cdc">
            Anf. 20 LARS LILJA (S):
          </note>
          <u who="lars_lilja_6d4148" xml:id="i-025597dccb0b38b2-2" n="15312ace">
            <seg n="9a722355">
              Fru talman! Det är rätt och det är precis det som står, att Livsmedelsverket
              ska stödja kommunerna. Det är det som blir lite märkligt, tycker
              jag. Det här är preparat som säljs överallt i hela Sverige. Sedan
              lägger man ut på 290 kommuner att kontrollera om de är bra eller
              inte eller att de inte innehåller förbjudna substanser. Det är
              precis av den orsaken som det här blir så galet. Det är just därför
              som de här produkterna borde kontrolleras centralt.
            </seg>
            <seg n="746aa219">
              Det vore rimligt att Sverige, precis som en del andra EU-länder
              gör, ställer högre krav på att de som tillverkar och distribuerar
              de här produkterna ska anmäla dem till Livsmedelsverket så att
              man får en översyn och faktiskt kan kontrollera att de inte innehåller
              förbjudna substanser, framför allt att de innehåller det som står
              på burken.
            </seg>
            <seg n="54cb9c6e">
              Det är också sant att Läkemedelsverket kan klassificera läkemedelsnära
              substanser som förekommer i kosttillskott. Man har gjort det i
              fyra fall hittills. Där skulle man kunna vara mycket konsekventare
              och hårdare i att klassificera läkemedelsnära produkter så att
              de inte kan hamna i kosttillskott.
            </seg>
            <seg n="d92959c1">
              För mig kvarstår problemet. Som jag sade tidigare får jag känslan
              av att regeringen är medveten om problemen men egentligen inte
              vill ta tag i dem på riktigt. Det handlar som sagt om idrottsmän
              som råkar illa ut, det handlar om människor som får i sig produkter
              med kända biverkningar, det handlar om människor som köper ett
              kosttillskott som man tror är ett livsmedel men där man i själva
              verket får i sig läkemedel eller läkemedelsklassade substanser.
            </seg>
            <seg n="610f115c">
              Jag hade hoppats att vi skulle få tydligare svar. Det rimliga
              i det här sammanhanget vore att Livsmedelsverket tog det totala
              ansvaret, men tydligen är vi inte där.
            </seg>
          </u>
          <note type="speaker" n="6efc3b6b">
            Anf. 21 Landsbygdsminister ESKIL ERLANDSSON (C):
          </note>
          <u who="unknown" xml:id="i-6df52ce4767a05c0-5" n="cc113ab4">
            <seg n="7d24153c">
              Fru talman! Låt mig först tacka för interpellationen. Det är
              en viktig sak som tagits upp i denna debatt. Låt mig sedan konstatera
              att påståenden som görs måste vara sanna. Till exempel måste deklarationer
              i form av märkning vara korrekta, annars begås brott mot de regler
              som finns på området.
            </seg>
            <seg n="02049267">
              Samtidigt kan jag hålla med om att det finns mindre seriösa försäljare
              av exempelvis kosttillskott, och det är viktigt att de förhindras
              att vilseleda konsumenterna. Hur gör man det bäst? Jo, genom att
              bedriva en kontrollverksamhet som är nära försäljningsstället.
              Vilka offentliga myndigheter finns närmast i alla delar av landet?
              Vi har ingen låt oss kalla det för lägre organisation än kommunerna.
              De är närmast de försäljningsställen som finns, och till stöd
              för kommunerna och deras kontrollverksamhet finns de centrala
              myndigheterna; i det här fallet är Livsmedelverket kanske det
              som ligger närmast.
            </seg>
            <seg n="e6568409">
              Det kan vara svårt att bedriva kontrollverksamheten, och jag
              vill avslutningsvis i denna debatt ta upp en annan sak som är
              svår, nämligen försäljningen över Internet. De påståenden som
              görs över det fria nätet är jättesvåra att kontrollera. Det beror
              bland annat på att kommunerna kan ha svårt att rikta sanktionsbeslut
              mot och göra beslag hos någon när man inte vet var vederbörande
              har sitt tillhåll, som kanske säljer produkter med påståenden
              som inte är korrekta och som därmed alltså kan vara omöjlig att
              kontrollera.
            </seg>
            <seg n="2a9ba292">
              Det finns således problem i detta sammanhang som vi behöver fortsätta
              att diskutera.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="76884e5e">
            10 § Svar på interpellation 2010/11:405 om idrott för alla
          </note>
          <note type="speaker" n="f6b15a01">
            Anf. 22 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-6df52ce4767a05c0-6" n="cc113ab4">
            <seg n="38ca55c6">
              Fru talman! Berit Högman har frågat mig vilket ansvar jag tar
              för att målen med anslagen till idrotten följs upp och efterlevs
              samt vilka initiativ jag är beredd att ta för att vi i verkligheten
              ska ha idrott för alla.
            </seg>
            <seg n="5a0d82f6">
              I propositionen Statens stöd till idrotten (prop. 2008/09:126)
              bedömde regeringen att Centrum för idrottsforskning vid Gymnastik-
              och idrottshögskolan, förkortad CIF, bör ansvara för att genomföra
              en regelbunden och långsiktig uppföljning av statens idrottsstöd.
              Uppföljningen bör göras i form av det statliga idrottsstödets
              betydelse utifrån ett antal indikatorer, fördjupade analyser och
              kompletterande forskning.
            </seg>
            <seg n="a7d4cb70">
              Regeringen biföll i december 2009 CIF:s förslag till indikatorer
              för uppföljning av det statliga idrottsstödets effekter. Modellen
              tar sin utgångspunkt i syftena med statens stöd till idrotten
              fördelat över fem så kallade målområden, bland annat idrottens
              ställning och omfattning som frivilligt organiserad folkrörelse,
              i vilken omfattning idrotten främjar god hälsa samt alla flickors
              och pojkars, kvinnors och mäns lika förutsättningar till deltagande.
              När CIF i nästa vecka har överlämnat sin redovisning får vi en
              god uppfattning om hur målen med statens stöd till idrotten uppfylls.
            </seg>
            <seg n="cede900f">
              När regeringen tillträdde 2006 tog den initiativ till den särskilda
              satsningen på svensk idrott, Idrottslyftet, som syftar till att
              öppna dörrarna till idrotten för fler barn och ungdomar och att
              de väljer att fortsätta att idrotta högre upp i åldrarna. Riksidrottsförbundet
              har i sin rapport för Idrottslyftets tredje år kunnat redovisa
              att samtliga 70 specialidrottsförbund har deltagit och att drygt
              10 000 föreningar har genomfört mer än 16 500 aktiviteter med
              totalt drygt 800 000 deltagare, alltså 800 000 barn och ungdomar.
            </seg>
            <seg n="8521e70c">
              Regeringen har nyligen beslutat om riktlinjer för den fortsatta
              satsningen på Idrottslyftet. Riksidrottsförbundet ska tillsammans
              med andra centrala organisationer som erbjuder motion och fysisk
              aktivitet för barn och ungdomar initiera samverkansprojekt. Det
              är framför allt angeläget att engagera föreningar som finns i
              områden där få barn och ungdomar motionerar. Verksamhet på lokal
              nivå som samverkar med skolor, idrottsföreningar och andra föreningar
              som erbjuder friluftsliv och fysisk aktivitet för barn och ungdomar
              är särskilt prioriterad. Motion och annan fysisk aktivitet är
              viktigt, inte minst för barn och unga. Därför är det värdefullt
              att så många som möjligt ska kunna ta del av Idrottslyftet. Med
              denna satsning hoppas vi nå fler, både inom idrott och inom friluftsliv.
            </seg>
            <seg n="9b1768d8">
              Frågan om statens stöd leder fram till idrott för alla är inte
              helt lätt att svara på då statsbidraget endast utgör en mindre
              del av idrottens totala finansiering. På samma sätt har vi svårt
              att veta hur det förhåller sig med antalet medlemmar inom svensk
              idrott. Den uppgift på 3,3 miljoner medlemmar för 2010 som Riksidrottsförbundet
              redovisar baseras på en urvalsundersökning där endast 5 000 personer
              tillfrågats. På kommunnivå visar den enkätstudie som Sveriges
              Kommuner och Landsting tillsammans med Statens kulturråd genomfört
              om kultur- och fritidsbudgetarna för 2010 jämfört med 2008 att
              ca 40 procent av kommunerna har ökat stödet till idrotts- och
              fritidsanläggningar under det att 30 procent har minskat stödet.
            </seg>
            <seg n="47e9123e">
              Sammanfattningsvis anser jag att vi med stöd av Centrum för idrottsforskning
              får en god bild av vad statens stöd till idrotten ger och att
              alla människor som så önskar har goda förutsättningar att idrotta.
            </seg>
          </u>
          <note type="speaker" n="61b484e5">
            Anf. 23 BERIT HÖGMAN (S):
          </note>
          <u who="berit_hogman_d4fbfc" xml:id="i-60c03407b1e34223-0" n="d692fcb7">
            <seg n="3504d99e">
              Fru talman! Först vill jag tacka för svaret. Det är bra att Centrum
              för idrottsforskning ansvarar för en långsiktig uppföljning av
              statens stöd till idrotten. Det är befogat utifrån de mål som
              riksdagen varit med och satt upp. Egentligen är det synd att vi
              har den här debatten nu och inte när deras resultat har kommit,
              men vi får säkert anledning att återkomma.
            </seg>
            <seg n="5e4b0a34">
              Jag har skrivit interpellationen för att jag i motsats till statsrådet
              är rätt bekymrad över utvecklingen. Barns och ungdomars idrottande
              och fritid blir alltmer en klassfråga. Vi har en barnfattigdom
              som också tycks leda till en idrottsfattigdom eller en fritidsfattigdom.
              Det vittnar Riksidrottsförbundet om, liksom många andra som på
              olika sätt kommit i kontakt med idrotten.
            </seg>
            <seg n="a2b0c9bc">
              Låt mig illustrera det med en episod ur verkligheten, med något
              som hände för ungefär 14 dagar sedan. En pappa ringer den lokala
              innebandyföreningen för att anmäla sin son som medlem och deltagare.
              Han får svaret: Ja du, vi har fullt just nu, men om några månader
              höjer vi avgiften. Då ska du se att flera faller ifrån och då
              får din son plats.
            </seg>
            <seg n="7fcfcf73">
              Det är en utopi att en ensamstående mamma med en son som vill
              spela hockey i praktiken kan fixa det utan bil. I morgondagens
              Aftonbladet får vi läsa om Viking, 11 år, som inte har råd att
              ens spela fotboll som ju är en breddidrott. De allt högre avgifterna
              och kraven på egeninsatser i kombination med, på många ställen,
              brist på arenor ställer många barn och ungdomar utanför idrottandet.
              Det är både en ekonomisk och en praktiskt organisatorisk och kulturell
              fråga. I många bostadsområden finns det ingen traditionell infrastruktur
              när det gäller föreningar. Det finns inga föreningar som fångar
              upp de ungas intressen. När nu Idrottslyftet har fått ytterligare
              riktlinjer att samverka med andra föreningar är förutsättningen
              fortfarande att det finns föreningar.
            </seg>
            <seg n="93580224">
              I slutet på interpellationssvaret drar ministern en intressant
              slutsats. Hon anser att alla som så önskar har goda förutsättningar
              att idrotta. Jag delar inte den uppfattningen.
            </seg>
            <seg n="bca6eefa">
              I min hemkommun Karlstad har man frågat alla niondeklassare hur
              de uppfattar sin fritid. Många är väldigt nöjda jag tror att det
              var drygt 80 procent men hälften skulle ändå vilja byta fritidsintresse.
              Till vad, frågade man. Många flickor vill byta till dans eller
              gå på gym. Bägge aktiviteterna är dyra för individen och är nästan
              alltid privat drivna aktiviteter som inte omfattas av samhällets
              traditionella stöd, trots att det är väldigt bra motionsformer
              för att nå en bättre folkhälsa.
            </seg>
            <seg n="16b8cbb3">
              Saken blir inte bättre av att Svenskt Näringsliv har satt i system
              att kommunala gym inte får finnas de bara måste drivas i privat
              regi.
            </seg>
            <seg n="19b86647">
              Vad vill ministern göra för att unga tjejer ska ha råd att gå
              på gym?
            </seg>
          </u>
          <note type="speaker" n="bedde7f6">
            Anf. 24 PETER JOHNSSON (S):
          </note>
          <u who="peter_johnsson_0e66d2" xml:id="i-216c47b9b335d47b-0" n="05399322">
            <seg n="776e454c">
              Fru talman! Jag skulle vilja fortsätta med den bild som Berit
              Högman försöker förmedla till idrottsministern. När ett land växer,
              klyftorna växer och barnfattigdomen ökar är det självklart att
              det kommer att skapa, precis som Berit säger, en långsiktig idrottsfattigdom.
              Det som hela folkrörelsen och idrottsrörelsen har vägt sina grunder
              på är att skapa förutsättningar för att alla barn och ungdomar
              på något sätt någon gång ska få syssla med någonting som är idrott
              eller friluftsliv.
            </seg>
            <seg n="8d806f90">
              Men nu ser vi ett land som växer fram där a-kassan försämras
              och socialförsäkringssystemet har raserats så att många föräldrar
              med barn har en situation som gör att man inte får vardagen att
              gå ihop. Det är det som är bekymret, det långsiktiga problemet.
              Det går inte att mäta just i dag, utan det mäter vi i morgon,
              om vi kan få en Zlatan eller Carolina Klüft som är förebilder
              för morgondagens ungdomar om de inte får möjligheten att utveckla
              sitt intresse inom idrott och friluftsliv.
            </seg>
            <seg n="641313cf">
              I dag kostar det ca 3 400 kronor för ett barn att spela fotboll.
              Att spela ishockey kostar 10 500 kronor per år, och ridsport kostar
              10 700 kronor. I en familj där en förälder antingen är sjukskriven
              långsiktigt eller har förlorat sitt arbete är detta en omöjlighet
              att finansiera.
            </seg>
            <seg n="1b000117">
              Vi ser också att skolorna ändrar inriktning och fokuserar mer
              på kärnämnena. Det är jättebra vi behöver duktiga elever som kan
              engelska, matematik och svenska i framtiden. Men vi behöver också
              ungdomar och vuxna i framtiden som orkar ta sig från den ena till
              den andra punkten, och på det sättet måste skolan vara ett forum
              där man får röra sig och får utlopp för sina intressen inom idrott
              och friluftsliv.
            </seg>
            <seg n="1d265bb4">
              Jag tycker att det är bra att Idrottslyftet nu har en ändrad
              inriktning och i stor utsträckning är kopplat till skolorna. Men
              samtidigt tar skolorna ut avgifter för friluftsdagar eller studiedagar
              som är förutsättningar för att man ska ut och röra sig i naturen
              eller på annat sätt få möjligheter till friluftsliv.
            </seg>
            <seg n="62c34b77">
              Då har jag en fråga, eftersom detta var uppe i valrörelsen. Då
              sade man att just idrott och kultur inte tillhör kärnverksamheterna
              i den kommunala organisationen, utan att man fokuserar på helt
              andra områden, som skola, vård och omsorg, inte kultur- och fritidslivet.
              Jag vill ställa frågan: Anser statsrådet att fritids- och kulturverksamhet
              är en del av den kommunala verksamhetens kärna? På vilket sätt
              kommer statsrådet att verka för att minska klyftorna och se till
              att det inte skapas en idrottsfattigdom i Sverige i framtiden?
              Sverige förtjänar bättre, och dagens barn och ungdomar förtjänar
              en bättre politik som skapar förutsättningar för en idrott för
              alla.
            </seg>
          </u>
          <note type="speaker" n="0d1edee0">
            Anf. 25 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-6df52ce4767a05c0-7" n="cc113ab4">
            <seg n="85449256">
              Fru talman! Det är intressant att fler blandar sig i debatten.
              Jag instämmer med Berit Högman att det hade varit bra om vi hade
              haft rapporten från CIF, för jag tror att den kommer att ge betydligt
              mer stoff till den här diskussionen, som nu får bli mer tillbakablickande.
            </seg>
            <seg n="571e9099">
              Det låter som att vi levde i ett eländes land. Så är det ju inte.
              Vi har en nästan historiskt låg arbetslöshet. Framför allt många
              människor som arbetar har mer pengar över än man någonsin hade
              när skatterna var så höga att det i sin tur var ett hinder för
              att ta del av kultur eller idrott. Åtminstone var det ett argument
              som ibland användes av Socialdemokraterna att människor inte hade
              råd att till exempel gå på museum eller till någon idrottsverksamhet.
            </seg>
            <seg n="8dc0602c">
              Då är det intressant att se: Hur ser det ut i dag? Vi ligger
              i topp inte bara på kulturutövande utan också på idrottsutövande
              i Europa. Sverige, Finland och Danmark ligger i topp. Vi har haft
              besök av politiker från andra delar av EU som är intresserade
              av hur vi arbetar med idrottsfrågor för att få det breda engagemang
              som faktiskt finns inom idrotten, framför allt på barn- och ungdomssidan.
            </seg>
            <seg n="55fa0807">
              När det sedan gäller äldres möjligheter att idrotta vi kan komma
              in på det senare under diskussionen är det oerhört glädjande att
              vi ser en stor ökning.
            </seg>
            <seg n="781095bd">
              När det gäller just barn och unga kan vi enas om att det är viktigt.
              Det är viktigt för hälsan och för samhörigheten. Det är viktigt
              att man hittar en idrott, för det ger så mycket, inte minst glädje.
            </seg>
            <seg n="73d176e3">
              Genom ett permanentat idrottslyft, vilket det inte var tidigare,
              med en betydligt större andel pengar såväl för idrottsrörelsen
              som indirekt för skolorna att ta del av finns det betydligt större
              möjligheter än det någonsin har funnits tidigare.
            </seg>
            <seg n="940f13d7">
              Jag anser att det är otroligt cyniskt om det stämmer att en förälder
              hade fått svaret från en innebandyklubb att det skulle bli ett
              lägre tryck om avgifterna höjdes. Vi kan återkomma till avgifterna
              också.
            </seg>
            <seg n="a40ecf25">
              Under de år som Idrottslyftet har verkat har jag varit ute på
              många skolor och mött många föreningar i stora delar av Sverige
              där det har visat sig vilken betydelse skolans engagemang har,
              inte minst för de elever som kanske inte har tillgång till bil
              eller föräldrar som kan skjutsa. Därför är det viktigt att idrottsföreningarna
              kommer till skolan och visar upp sig och att eleverna får möjlighet
              att delta och testa flera olika idrotter, för det är inte säkert
              att man fastnar för just de stora idrotterna.
            </seg>
            <seg n="e6861de1">
              Detta är någonting som vi har tagit till oss, som vi bygger på
              och som utvecklas i en god dialog med Riksidrottsförbundet. Vi
              ser också att det finns många flickor, inte minst invandrarflickor,
              som är precis lika roade av att idrotta som pojkarna är. De har
              inte bara ett intresse, utan de idrottar också, men ofta vid sidan
              om den etablerade idrotten. Det är intressant att se hur vi kan
              följa upp det och se till att de möjligheterna blir bättre.
            </seg>
            <seg n="f814b0e3">
              Den samverkan som vi nu vill att Riksidrottsförbundet ska ha
              med exempelvis svenskt friluftsliv, scoutrörelsen eller andra
              föreningar som är aktiva är otroligt betydelsefull för framtiden
              för att vi ska få fler unga att börja pröva en idrott, inte bara
              de som har det naturligt hemifrån utan framför allt de andra,
              och fortsätta idrotta högre upp i åldrarna.
            </seg>
          </u>
          <note type="speaker" n="7a5e241b">
            Anf. 26 BERIT HÖGMAN (S):
          </note>
          <u who="berit_hogman_d4fbfc" xml:id="i-60c03407b1e34223-1" n="d692fcb7">
            <seg n="74da0e69">
              Fru talman! Men då blir Peter Johnssons fråga väldigt central,
              för vad statsrådet nu pratar mer om är kommunernas ansvar. Frågan
              är: Ska vi se fritid och idrott som en kärnverksamhet i kommunerna?
              Då måste vi få hela samhället att göra det. Tidigare har kommunerna
              ägnat sig för mycket åt onödiga saker. Jag hade själv debatter
              med partikamrater till kulturministern som i valrörelsen talade
              om onödiga cykelvägar. Då måste vi bestämma oss för det. Det handlar
              om tillgänglighet i praktiken och ekonomiskt.
            </seg>
            <seg n="f61aa098">
              I 40 procent av kommunerna ökar stödet, och i 30 procent minskar
              stödet. Men vi vet inte om det är till kultur eller idrott, och
              vi vet ännu mindre om det är till bredden eller till eliten. När
              ett lag går upp i division och blir ett elitlag i någon form ställs
              det enorma krav på arenors beskaffenhet, och kommunen kan då känna
              ett tryck på att göra en anpassning av dem. Det behöver inte på
              något sätt innebära att det leder till förbättringar på bredden.
            </seg>
            <seg n="b2193afb">
              Det andra vi kan se när det gäller kommunerna det är inte bara
              tyckande, utan det finns också bevis för det, för Riksidrottsförbundet
              skriver själv om detta år 2008 är att det finns en tradition att
              kommunerna tar ansvar för idrottsanläggningar men att allt fler
              anläggningar får privata investerare, vilket kanske minskar kommunens
              möjligheter att ställa krav på tillgänglighet.
            </seg>
            <seg n="dc0c7907">
              Det finns kommuner som ställer sådana krav. Sundsvall är en sådan,
              och Hammarö är en annan. De säger till idrottsföreningarna: Om
              ni inte släpper in alla barn och ungdomar i er förening och stöttar
              breddidrotten, då blir det inte lika mycket pengar.
            </seg>
            <seg n="9f22a3f3">
              Vi kan se på statens insats, 1,8 miljarder, relaterad till kommunernas
              insats på 6 miljarder. Vi vet absolut att det mesta av de 6 miljarderna
              går till anläggningar inte till själva verksamheten. En anläggning
              i sig säger ingenting om pengarna går till eliten eller bredden.
              Skulle vi studera det befarar jag att vi skulle finna att de mest
              aktiva får de bästa tiderna, medan de som kanske behöver röra
              sig mest får det minsta.
            </seg>
            <seg n="65683495">
              I ett antal kommuner har man tagit saken i egna händer för att
              åstadkomma spontanidrott, som idrottsministern själv var inne
              på. Men det blir i kommunens regi, eftersom föreningslivet inte
              finns eller inte mäktar med att ha aktiviteter på exempelvis fredags-
              och lördagskvällar. Det visar också att spontanidrotten ger större
              tillfredsställelse för pojkar än för flickor, eftersom flickor
              vill göra andra saker.
            </seg>
            <seg n="c85a33b7">
              Då kommer jag tillbaka till dansen. Som ett folkhälsomål skulle
              dansen vara precis lika bra. Men den hamnar förmodligen i en liten,
              trängd kulturbudget och får konkurrera med teater och annat, och
              därmed finns det en brist också för tjejers möjligheter till idrottande.
              En fråga som jag har till ministern gäller ytterligare insatser
              för flickors idrottande.
            </seg>
            <seg n="73f4be57">
              Slutligen: Anser ministern att staten har ett ansvar för de här
              målen? Är det kommunernas ansvar, eller är det individens ansvar?
              Och finns det ytterligare krav som statsrådet ser att vi bör ställa
              på idrottsrörelsen, för att den ska nå upp till bägge sina mål?
            </seg>
          </u>
          <note type="speaker" n="d392a20d">
            Anf. 27 PETER JOHNSSON (S):
          </note>
          <u who="peter_johnsson_0e66d2" xml:id="i-216c47b9b335d47b-1" n="05399322">
            <seg n="cb339075">
              Fru talman! Det var precis det svaret jag ville ha av idrottsministern,
              för det är precis det som statsrådet inte ser när hon svarar på
              min fråga om just detta att klyftorna i samhället växer och att
              en del personer i dag ganska många lever under ganska knappa förhållanden,
              som familjer med en eller två vuxna som är arbetslösa eller där
              någon har en långvarig sjukdom. De omfattas inte av de gigantiska
              skattesänkningar som regeringen nu har gjort under de år som man
              har suttit och regerat.
            </seg>
            <seg n="feb74faa">
              Det är de barnen som jag pekar på. Det är deras barn som får
              problem att vara med och vara delaktiga i den idrottsrörelse och
              det friluftsliv som vi har här i landet. Det är det som bekymrar
              mig.
            </seg>
            <seg n="8ede8457">
              Jag har en grundtanke och en grundidé när jag vill bygga ett
              land. Det är att om de som har de allra sämst får det lite, lite
              bättre, då får alla det bättre. Det handlar om att samhället växer
              från grunden och inte ifrån toppen och lämnar dem där nere att
              klara sig på egen hand.
            </seg>
            <seg n="ce92f4f7">
              Detta blir bekymret även för idrottsrörelsen. Därför menar jag
              att idrottsfattigdomen kommer att växa långsiktigt. Det är inte
              så att resultatet kan mätas på ett, två eller tre år, utan resultatet
              måste mätas på flera år, precis som vi i dag mäter skolresultaten
              efter den gigantiska kraschen 1994, när kommunerna fick spara
              gigantiskt för att klara den svenska finansieringen på grund av
              den bostadsbubbla som fanns då. Det är det resultatet vi ser i
              dag bland de elever som går på högskola och gymnasium. Detsamma
              kommer det att bli när det gäller idrottsrörelsen om statsrådet
              inte vågar se den utveckling som nu sker.
            </seg>
            <seg n="abfb463e">
              Det är bra att Handslaget blev ett idrottslyft, att regeringen
              fortsätter med den satsning som vi socialdemokrater startade.
              Det är också bra att man nu lyfter in skolan. Där har vi gjort
              ett bra gemensamt arbete.
            </seg>
            <seg n="536ecaea">
              Men det är samhällsbilden som jag pekar på. Jag hoppas och tror
              att den någon gång kommer att landa hos statsrådet.
            </seg>
          </u>
          <note type="speaker" n="e0bd969c">
            Anf. 28 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-6df52ce4767a05c0-8" n="cc113ab4">
            <seg n="578ecd12">
              Fru talman! Jag börjar med Peter Johnsson. Jag skulle förstå
              Peter Johnssons upprördhet om vi hade fått betydligt färre idrottsföreningar,
              om staten hade satsat mindre pengar på idrotten, om vi inte hade
              sett samverkansmöjligheterna med skolan och om färre ungdomar
              hade börjat idrotta. Då hade jag kunnat stå här och hålla med
              och säga precis som Peter Johnsson: Detta är ett stort bekymmer.
              Men det är ju inte så!
            </seg>
            <seg n="819957f1">
              Det är mer pengar till idrotten från statens sida. Ser man på
              kommunerna ser man att det uppenbarligen är mer, även om jag kan
              instämma med Berit Högman att det kan vara svårt att se exakt
              vad som är kultur och vad som är idrott. Det är därför som CIF:s
              rapport bli viktig när den kommer nästa vecka.
            </seg>
            <seg n="058c00bf">
              Den bild som Peter Johnsson målar upp stämmer alltså inte.
            </seg>
            <seg n="bf1be4d6">
              Det är ett samhälles ständiga utmaning att försöka få så många
              som möjligt att känna sig delaktiga. Det kommer alltid vilket
              vi inte önskar att finnas människor som kanske inte känner sig
              välkomna i en idrottsförening, som kanske inte har råd med den
              idrott man vill utöva eller vad det vara må. Det är därför detta
              med arbetslinjen och låga skatter är så viktigt. Det är det på
              det här området som på alla andra områden.
            </seg>
            <seg n="468db1db">
              Det är viktigt att vi nu har sett den betydelse som skolan har,
              den betydelse som finns i många andra organisationer och föreningar
              som finns på hela det här området och som kan vara aktiva.
            </seg>
            <seg n="69e03fe3">
              Barn och ungdomar det är där det börjar. Men det är också intressant
              att se hur stor andel av de äldre som nu är aktiva idrottande
              och som därmed kanske kan få med sina barnbarn i idrottandet,
              det som inte alltid är föreningsliv, för det kanske inte bara
              handlar om att man inte har råd, utan det kanske gällde att man
              inte riktigt känner för att gå in i en förening. Då måste det
              finnas andra möjligheter, och det är det som nu erbjuds.
            </seg>
            <seg n="e82b336e">
              Berit Högman tog upp dansen. Det tycker jag är ett intressant
              exempel, inte minst för att dansen har visat sig vara en av de
              populäraste kulturformerna när med tanke på nästa debatt här Skapande
              skola introducerades. Det tyder på att det finns många möjligheter
              att utöva dans, inte bara i några privata, dyra dansskolor. Det
              poppar upp dansskolor på alla möjliga håll. Jag har sett flera
              i Helsingforssområdet som har en mycket bred upptagning och som
              erbjuder allt från klassisk balett till showdans och hiphop. Det
              är otroligt intressant.
            </seg>
            <seg n="13741e31">
              Att också den här delen av motionerandet fångas upp tycker jag
              är viktigt, och det blir nu möjligt via det utvecklade Idrottslyftet.
            </seg>
            <seg n="33a38930">
              Sedan har vi drive-in-idrott. Det har funnits inom fotbollen
              och börjar dyka upp på flera andra områden. Min egen klubb Djurgården
              har haft drive-in-fotboll i flera av Helsingforss förorter.
            </seg>
            <seg n="cf924911">
              Det har givit positiva resultat som har fångats upp av inte bara
              andra föreningar i Helsingfors utan också andra föreningar och
              andra idrotter i landet. Det är också något som Riksidrottsförbundet
              talar om alltmer som ett sätt att nå dem som inte är föreningsaktiva
              och kanske inte vill vara föreningsaktiva men som ändå vill röra
              sig och må bra.
            </seg>
            <seg n="28eca2a3">
              Avslutningsvis: Vi har ett kommunalt självstyre, och det är bra.
              Men jag svarar alltid att jag tycker att kultur och idrott i någon
              mening är kärnuppgifter eller vad man vill kalla det i en kommun
              likaväl som i en stat. Om man ser till sin lokala ort tror jag
              inte att det finns någon människa som vill bo kvar på en ort eller
              i en stad där man inte tycker att kultur och idrottande är viktigt,
              och den medvetenheten tycker jag ändå är väldigt stor.
            </seg>
          </u>
          <note type="speaker" n="6e5e4d72">
            Anf. 29 BERIT HÖGMAN (S):
          </note>
          <u who="berit_hogman_d4fbfc" xml:id="i-60c03407b1e34223-2" n="d692fcb7">
            <seg n="43e3d335">
              Fru talman! Det gläder mig verkligen att statsrådet tycker att
              kultur, idrott och fritid tillhör kommunernas kärnverksamheter.
              Det är bra om statsrådet också pläderar för det inför sina kolleger
              i regeringen.
            </seg>
            <seg n="a4b182a3">
              Men även om det finns sådant som är bra tycker jag att det är
              viktigt att vi ser bristerna. De anslagsmodeller som finns i dag,
              både i staten och i kommunerna, kanske inte är optimala för att
              nå bredden, när vi inte vet hur arenorna används mellan elit kontra
              bredd. Det finns inte tillräckligt med fakta. Det är inte säkert
              att mer pengar till idrotten med automatik leder till en bättre
              folkhälsa. Det finns det också viss forskning om.
            </seg>
            <seg n="4bd729d7">
              Jag vidhåller att vi har en begynnande folkhälsoklyfta i samhället.
              Professor emeritus Lars-Magnus Engström visar också på att så
              som man gör som barn gör man som vuxen. Förmår vi inte fånga upp
              barnen och få dem aktiva har vi en växande folkhälsoklyfta framför
              oss som inte alls behöver leda till att svenska folket lever allt
              längre, vilket är en vedertagen sanning i dag, som jag tillåter
              mig att tvivla på.
            </seg>
            <seg n="815ceb68">
              Världshälsoorganisationen har en rekommendation om att barn bör
              ägna 60 minuter per dag åt fysisk aktivitet. Om vi skulle göra
              en undersökning av det tror jag att vi skulle finna att det är
              en klar minoritet av barn och ungdomar som lägger 60 minuter per
              dag på fysisk aktivitet. Däremot finns det ett litet gäng som
              säkert gör det minst 60 minuter per dag.
            </seg>
            <seg n="f2b81f2d">
              Jag tycker att den här debatten har visat att statsrådet är ganska
              nöjd, att idrottsministern inte är beredd att öppna ögonen för
              det som håller på att hända i vårt samhälle. Jag beklagar det.
              Jag menar att det finns all anledning för oss att ta ett ordentligt
              grepp om ungas rätt till rörelse, sport och fritid. Jag kommer
              i höst att ta initiativ till att ett sådant arbete startas. Men
              tack, i alla fall, för debatten!
            </seg>
          </u>
          <note type="speaker" n="745dbba7">
            Anf. 30 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-6df52ce4767a05c0-9" n="cc113ab4">
            <seg n="6a165f3e">
              Fru talman! Ja, svaret till Berit Högman är: Man hör det man
              vill höra.
            </seg>
            <seg n="998095c1">
              Man är väl aldrig riktigt nöjd, men jag är väldigt nöjd med vad
              vi hittills har lyckats uppnå på idrottsområdet. Det kommer jag
              att fortsätta att vara. Det innebär inte att det inte finns sådant
              man kan behöva göra ytterligare. Det kommer vi också att göra.
            </seg>
            <seg n="c7ea9b73">
              Vi har inte fått CIF:s rapport ännu, men vi tog en kontakt för
              att höra om det fanns någonting vad gällde det här med elit och
              bredd, som Berit Högman tog upp. Det finns ingenting som bekräftar
              påståendet att satsningar på de duktiga skulle ha gått ut över
              bredden. Mer konkreta siffror lär vi väl få i nästa vecka.
            </seg>
            <seg n="8147ba49">
              Sedan är det frågan om kostnader. Sådant är naturligtvis alltid
              relativt, beroende på vilken idrott man vill ägna sig åt. Det
              är inte säkert att den idrott som kan te sig dyrast också är det
              när det handlar om barn och unga. Golfen är till exempel relativt
              billig för barn och unga, vilket jag måste erkänna att jag inte
              trodde första gången jag hörde det. Men det finns också idrotter
              som har blivit billigare under 2010 eller under åren fram till
              2010. Simningen är en sådan.
            </seg>
            <seg n="0d5a3f72">
              Sedan har Riksidrottsförbundet, liksom vi, noterat att det finns
              en hel del att göra på jämställdhetsområdet. Det är åtskilligt.
              Det är fortfarande, som när det gäller kulturvanor för unga, pojkarna
              som många gånger premieras medan flickorna får en mindre andel
              det kanske beror på att de är tystare eller inte syns i andra
              sammanhang. Dansen har vi redan berört.
            </seg>
            <seg n="bc80b098">
              Vi kan konstatera, om vi tittar bakåt eller ser oss runt omkring,
              att kroppen har blivit någon form av vårt tempel, på gott och
              ont. Vi talar mycket om vår hälsa och vikten av en god hälsa,
              vilket gör att många idrottar. Vi har också sett baksidorna av
              det, i form av ätstörningar och anorexi. Att uppmärksamheten och
              medvetenheten är stor är väldigt viktigt. Det gäller också de
              etiska diskussioner som nu förs inom många idrottsklubbar, som
              jag tror är väl så viktiga för att det här samspelet ska kunna
              fungera. Därtill har vi, får jag lägga till, någonting mycket
              intressant som heter motion på recept.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="87dbbe9b">
            11 § Svar på interpellation 2010/11:414 om Skapande skolas eventuella
            mervärde för alla elever
          </note>
          <note type="speaker" n="22a4f0ac">
            Anf. 31 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-6df52ce4767a05c0-10" n="cc113ab4">
            <seg n="2ad33dae">
              Fru talman! Isak From har frågat mig om jag anser att Skapande
              skola ger likvärdiga förutsättningar för eleverna. Isak From frågar
              också om jag har för avsikt att ge Statens kulturråd tydligare
              riktlinjer för Skapande skola-satsningen, för att vi alla bättre
              ska se hur våra gemensamma medel spenderas för bästa utfall.
            </seg>
            <seg n="83eff4cc">
              Fru talman! Det är alltid positivt att frågan om barns och ungas
              rätt till kultur diskuteras här i kammaren. Att barn och ungdomar,
              likaväl som vuxna, ska ha tillgång till högkvalitativ kultur är
              ett viktigt ansvar för samhället. Det avspeglas också i de satsningar
              regeringen har gjort, däribland Skapande skola.
            </seg>
            <seg n="96e34869">
              De statliga kulturinstitutionerna har fått ett förstärkt uppdrag
              vad gäller barns och ungas delaktighet och inflytande. De har
              också fått i uppdrag att ta fram strategier för sin barn- och
              ungdomsverksamhet. På så sätt kan området bli synligt och ett
              målmedvetet arbete främjas.
            </seg>
            <seg n="823a5799">
              Riksdagen har i enlighet med regeringens förslag beslutat om
              nya kulturpolitiska mål där barns och ungas rätt till kultur särskilt
              lyfts fram. Dessa mål är styrande för statliga verksamheter och
              vägledande och inspirerande för regionala och lokala parter, för
              det är många som delar på ansvaret för att alla barn och unga
              får tillgång till den kultur och eget skapande som de har rätt
              till.
            </seg>
            <seg n="3a8f3ddb">
              En statlig satsning som Skapande skola bygger på att det finns
              ett lokalt intresse för att arbeta med bidraget. Ett statligt
              stimulansbidrag riktat mot kommunerna är alltid beroende av vilka
              lokala bedömningar som görs utifrån det kommunala självstyret.
            </seg>
            <seg n="8af9b485">
              Skapande skola är ett komplement till grundskolans kulturuppdrag
              och den undervisning som ges i de estetiska ämnena och estetiska
              lärprocesserna.
            </seg>
            <seg n="011f34c5">
              Att så gott som alla kommuner har ansökt om bidraget vittnar
              om en stor lokal vilja och medvetenhet att arbeta med mer kultur
              i skolan. Många unga som inte har fått med sig något kulturintresse
              hemifrån har sannolikt fått uppleva vad kultur kan innebära tack
              vare att satsningen genomförs just inom skolans ram.
            </seg>
            <seg n="5d502469">
              Skapande skola är ett nytt stimulansbidrag. Att följa upp och
              utvärdera resultat och effekter är naturligtvis nödvändigt för
              att kunna förbättra och vidareutveckla gjorda insatser.
            </seg>
            <seg n="4029b4c8">
              Den första uppföljningen som Statens kulturråd gjorde gav en
              bild av satsningens första två läsår. Då avsåg bidraget årskurs
              79 och var ett helt nyinrättat stöd som dessutom förutsätter planering
              och samarbete, ofta över kommunala förvaltningsgränser. Att nära
              hälften av alla berörda elever redan då hade deltagit i Skapande
              skola ser jag som positivt.
            </seg>
            <seg n="caffbb70">
              Den långsiktiga målsättningen är givetvis att alla skolelever
              ska ha tagit del av Skapande skola-satsningar under sin skolgång.
            </seg>
            <seg n="07b65e0f">
              Nästa uppföljning kommer att redovisas av Kulturrådet i februari
              2012. I denna ingår bland annat att beskriva formerna för barns
              och ungas möte med konst och kultur liksom former för det egna
              skapandet. Den ska även visa hur barns och ungas delaktighet och
              inflytande har utvecklats samt ta till vara berörda kulturutövares
              erfarenheter.
            </seg>
            <seg n="4b4f4a66">
              Redovisningen kommer, fru talman, att bidra med viktig kunskap
              för att fortsatt utveckla och förbättra Skapande skola-satsningen.
            </seg>
          </u>
          <note type="speaker" n="1e9ab0b7">
            Anf. 32 ISAK FROM (S):
          </note>
          <u who="isak_from_c7c532" xml:id="i-fdacdd824cd6c70e-0" n="0adbc820">
            <seg n="ce50cc73">
              Fru talman! Jag har frågat kulturministern om Skapande skola
              i dagens form är för alla barn. Bidraget kan sökas av alla skolhuvudmän,
              så det är i Kulturrådets och regeringens mening en reform för
              alla. Men Kulturrådets rapport visar att bara 43 procent av de
              berörda i årskurs 79 hade deltagit i Skapande skola under läsåret
              2009/10. Det fick mig att vilja lyfta fram den här frågan i kammaren.
            </seg>
            <seg n="b5b64891">
              Jag tackar kulturminister Lena Adelsohn Liljeroth för svaret
              och ser i svaret att det ändå finns en insikt om bättring i frågan
              när det gäller behovet av bättre utvärdering. Det tycker jag känns
              bra.
            </seg>
            <seg n="1140e7d5">
              Nästa återrapport från Kulturrådet kommer i februari 2012. Det
              gör att viktiga justeringar och en fortsatt utbyggnad av Skapande
              skola riskerar att dröja. Regeringen har i sin annars svaga kulturpolitik
              närmast lyft fram Skapande skola som ett guldägg i kulturkorgen.
              Då det kommer till skolan är det bevisat att skillnaderna mellan
              elever och mellan skolor i dag ökar. Idén med Skapande skola är
              att det ska vara ett verktyg för att öka skapande och kreativitet.
              Det är jättebra. Det kan nog de flesta skriva under på.
            </seg>
            <seg n="f60ade59">
              Efter tre år kan man då säga att Skapande skola har blivit grädden
              på moset för alla barn i alla våra skolor. Men jag tycker ändå
              att Kulturrådets återrapport visar att det inte riktigt är så.
              Vart är vi då på väg?
            </seg>
            <seg n="fd677147">
              Skapande skola är ju tänkt att innebära att kulturen ska komma
              in i elevernas vardag. Kulturen ska inte längre vara några enstaka
              besök på teatern, operan eller museet.
            </seg>
            <seg n="733470d2">
              Riksdagen har beslutat att Skapande skola ska gälla hela grundskolan
              från och med 2011. Från och med detta år har 150 miljoner avsatts.
              Pengarna kan användas till barns och ungas eget skapande eller
              till att anställa professionella utövare i skolan. Under de tre
              verksamhetsår som hittills har gått har långt ifrån hälften av
              alla elever arbetat med Skapande skola-aktiviteter. Borde inte
              fler ha deltagit i satsningen om det är för alla elever?
            </seg>
            <seg n="8d6c2e2a">
              Satsningen på området är naturligtvis jätteviktig. Skolan är
              och kan vara den miljö där elever, oavsett bakgrund, geografisk
              härkomst eller föräldrarnas resurser, kan möta kultur i olika
              former. Regeringen och kulturministern har på flera olika sätt
              framfört att Skapande skola professionella kulturaktörer och kulturpedagoger
              tillsammans med lärarna ska ge eleverna större möjligheter till
              personlig utveckling samtidigt som inspiration och nya former
              för lärande i skolan skapas, vilket vi tycker är jättebra.
            </seg>
            <seg n="e9e8c388">
              Då kommer vi tillbaka till frågan om detta är en satsning för
              alla eller vad det egentligen är som krävs för att det ska bli
              en satsning för alla på riktigt. De 43 procent av eleverna i årskurs
              79 som har deltagit hittills kan inte sägas vara en bra siffra.
              Och är det riktigt bra att bara 81 procent av alla skolhuvudmän
              har skickat in en återrapport till Kulturrådet? Det tycker vi
              är lite slappt. Det borde finnas möjligheter till bättring på
              det området.
            </seg>
            <seg n="b5309793">
              Naturligtvis har Kulturrådet rätt när man i sin återrapport också
              lyfter fram att det behövs en djupare analys, inte minst ur ett
              oberoende perspektiv.
            </seg>
            <seg n="2b3d155f">
              Jag återkommer, fru talman.
            </seg>
          </u>
          <note type="speaker" n="39d52b56">
            Anf. 33 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-6df52ce4767a05c0-11" n="cc113ab4">
            <seg n="45289cb2">
              Fru talman! Nu fick till och med Isak From Skapande skola att
              låta närmast som ett problem. Vi kan stå här och bolla siffror
              om hur många procent hit och hur många procent dit; jag vet inte
              om de som läser protokollet blir så mycket klokare av detta.
            </seg>
            <seg n="d052231a">
              Vad jag kan konstatera är att när vi valde att introducera den
              här satsningen som är en riktig satsning och inte bara något temaår
              som Socialdemokraterna var inne på under sin senaste regeringsperiod
              så var det något långsiktigt, någonting konkret och handfast.
              Vad som var uppenbart redan då var att det här som ska vara tydligt,
              det vill säga att konst, kultur, estetiska lärprocesser ska vara
              en del i skolans arbete, förvisso var det i många skolor, men
              i många skolor var det det inte.
            </seg>
            <seg n="8afe6600">
              Den här satsningen är alltså otroligt viktig. Jag kommer att
              komma in på varför den är viktig också.
            </seg>
            <seg n="5cd37665">
              För att det här inte bara skulle bli pengar ut i tomma intet
              var det viktigt, och det tror jag också att Isak From vet, att
              skolorna skulle göra upp handlingsplaner. Det måste vara något
              som är mätbart, det måste vara konkret, man ska kunna arbeta med
              lärare över olika discipliner och det måste framför allt finnas
              kontakter utanför skolans värld.
            </seg>
            <seg n="a2693b18">
              Det här fanns inte tidigare. En del skolor fick relativt lätt
              ihop en väl fungerande handlingsplan. Andra skolor fick det inte.
              Det dröjde ett och ibland två år. Det är illa nog, men utan de
              här stimulansmedlen hade detta arbete kanske aldrig kommit i gång
              utan fortsatt att bäras, som det var tidigare, av några lokala
              eldsjälar som kanske inte fick det stöd som de hade förtjänat.
            </seg>
            <seg n="2b638804">
              Nu finns den här möjligheten, och likt i den debatt vi hade nyss
              om idrott är en viktig och rolig del i att vara minister att man
              får resa runt i landet och se hur de reformer som vi har jobbat
              fram fungerar i verkligheten. Jag har sett så många positiva exempel
              just på hur Skapande skola används lokalt. Jag har också tyvärr
              kunnat se, framför allt första året när jag var ute, hur lite
              samverkan det var mellan olika verksamheter, hur man ofta bland
              skolorna inte hade en aning om vad kommunerna faktiskt erbjöd,
              trots att det i någon mening är samma påse och samma budget. Man
              tog inte till sig de möjligheter som fanns, men det sker i dag.
            </seg>
            <seg n="10f2f1a5">
              Vad som också har varit viktigt är att få med elevernas eget
              perspektiv. Det kan ses som en parallell till många andra frågor
              som rör barn- och ungdomskultur, exempelvis nedläggningar av ungdomsgårdar,
              som ofta är en följd av att man inte har frågat barnen själva
              vad de vill ha. Till slut blir det någonting som barnen inte är
              intresserade av.
            </seg>
            <seg n="d7795e12">
              Men vad tycker de är viktigt? Vad har de lärt sig av det här?
              Vad kan de skicka vidare till de elever som kommer efter? Det
              här ska ju vara något som också är till glädje och ska stimulera
              fantasin och kreativiteten och göra att lärandet i sig inte bara
              blir effektivare utan också mycket roligare. Det är därför som
              en koppling som dans och matematik är så otroligt intressant.
            </seg>
            <seg n="b473d3c8">
              Det visar också, om Isak From har läst de delarna av Kulturrådets
              rapport, vad det här har betytt för eleverna själva: en ökad självkänsla,
              självständighet och en tilltro till att man faktiskt kan och att
              det blir roligare att gå i skolan.
            </seg>
            <seg n="9d227cda">
              Sedan är det så att det här inte ska vara någon grädde på moset.
              Som någon person har sagt ska det vara jäst i degen. Det ska vara
              ett hjälpmedel för lärarna att introducera film i samhällskunskapen,
              drama i historieämnet, författarbesök i svenska och andra språkämnen
              och musik i språk, och det är det som nu sker.
            </seg>
          </u>
          <note type="speaker" n="c1d85039">
            Anf. 34 ISAK FROM (S):
          </note>
          <u who="isak_from_c7c532" xml:id="i-fdacdd824cd6c70e-1" n="0adbc820">
            <seg n="6c2588a1">
              Fru talman! Tack, kulturministern, för svaret! Självklart är
              det så att medlen i Skapande skola-satsningen används väldigt
              bra på många olika sätt ute i landet. Det är inte det jag har
              lyft fram, utan det jag har lyft fram i min frågeställning är
              varför det ändå är så få, för jag tycker ändå att 43 procent är
              alldeles för lite, som har tagit del av detta. Om det nu är en
              reform för alla borde alla också vara betydligt mer delaktiga
              än man ser i utvärderingen.
            </seg>
            <seg n="33e79e2e">
              När man lanserar en så här stor reform får vi hålla oss till
              den, och då är det utifrån den reformen vi måste agera. Vi agerar
              utifrån att vi tycker att Skapande skola-satsningen har varit
              och är ett bra steg på vägen. Problemet som vi ser det är att
              den inte når ut i alla delar. Det vi också kan se och som regeringen
              själv lyfte fram väldigt tydligt när man lanserade reformen var
              att man skulle öka andelen kulturskapare ute i skolorna.
            </seg>
            <seg n="262ac089">
              När jag träffar kulturskapare upplever de inte att de har blivit
              mer anlitade än tidigare. Det är klart att kulturskaparna också
              var delaktiga förut. Kultur i skolan finns väl formulerad i läroplanen
              94, att det ska vara skapande arbete och lek och att det i väsentliga
              delar ska vara ett aktivt lärande. Regeringen själv lyfter fram
              detta, för Skapande skola-satsningen har ju tagit medel från andra
              delar. Då sade man också till kulturskaparna att det kommer att
              bli väldigt mycket mer uppdrag för dem ute i skolorna, och i vissa
              skolor har det nog blivit så.
            </seg>
            <seg n="c2156c07">
              Kulturrådet skriver också i sin rapport att detta kan bero på
              att en del av medlen går till resor och boenden. Då har jag ytterligare
              en fråga: Borde detta inte vara en likvärdig reform? Borde inte
              medlen räcka lika långt oavsett i vilken skola man går, i vilken
              del av landet?
            </seg>
            <seg n="4eb78608">
              Ytterligare en fråga som man kan ha och som kanske kulturministern
              kan kommentera är varför det är en sådan vitt skild medfinansiering
              från kommunerna från ett par tusen kronor till flera miljoner,
              vilket ju måste räknas som jättebra för de skolor, skolhuvudmän
              och kommuner där man har sett behovet och möjligheten att vara
              med och finansiera i den omfattning man faktiskt har gjort. När
              det är sådana här stora skillnader, vad är det då som borde till
              för att fler ska inse att man borde gå in och medfinansiera?
            </seg>
            <seg n="6d376bb0">
              Efter tre år med den här reformen borde det komma ut till alla.
              Min fråga till kulturministern är fortfarande: Kan vi förvänta
              oss att Skapande skola blir den succé som det var tänkt och att
              den når ut till alla elever? Hur ska kulturministern agera för
              att uppnå det?
            </seg>
          </u>
          <note type="speaker" n="8e11c934">
            Anf. 35 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-6df52ce4767a05c0-12" n="cc113ab4">
            <seg n="3ee80133">
              Fru talman! Jag tycker att det är en stor succé. Jag tycker att
              det till och med har gått bättre än vad jag vågade hoppas med
              tanke på att det var ett delvis nytt arbete.
            </seg>
            <seg n="1c770138">
              Att det ser olika ut i olika delar av landet är inte så konstigt.
              Det beror bland annat på politiskt styre i kommunerna och om det
              är en kommun med få invånare eller om det är en storstad. Behoven,
              förutsättningarna och önskemålen ser naturligtvis olika ut. Den
              regionalisering och den förändring av den nationella kulturpolitiken
              som infördes vid årsskiftet, där regionerna har fått större inflytande,
              kommer att betyda att kulturen och fritidsfrågorna hamnar högre
              upp på den politiska agendan än tidigare. Det innebär att fler
              får möjlighet att lära sig vad kultur är och vad man på olika
              sätt kan få ut av kulturen.
            </seg>
            <seg n="474e9150">
              Isak From upprepar att andelen elever som har fått del av detta
              är 43 procent. Det är faktiskt upp mot 50 procent, enligt min
              kontakt på Kulturrådet. Vi har ändå kunskap om hur det har sett
              ut. Självfallet skulle det bästa vara om 100 procent varenda elev
              från årskurs 1 till årskurs 9 fick del av kulturen. Där är vi
              inte ännu. Det här var ju ingenting som Socialdemokraterna hade
              på sin agenda. Det här är ett alliansprojekt. Jag tycker att det
              är roligt att även Socialdemokraterna tycker att det här är bra.
              Vi ser att det går åt rätt håll. Mycket har skett sedan de första
              planerna formulerades. Det har blivit mer ambitiöst och mer långtgående
              och omfattar fler från år ett till år två.
            </seg>
            <seg n="623bd620">
              Från hösten kommer medlen och ansökningarna som kommit in under
              våren och gäller de allra yngsta eleverna att bli aktuella. Vi
              får se hur det fungerar där. Att närma sig och arbeta med de allra
              yngsta eleverna är något nytt.
            </seg>
            <seg n="cd4d5d76">
              Isak From var också inne på hur många kulturskapare som har fått
              del av detta. Det är svårt att beräkna. Kulturrådet uppskattar
              att det är 1 000. I den siffran ryms såväl enstaka konstnärer
              som hela teaterensembler. Det måste ju ha betytt mycket. Det säger
              också Konstnärernas riksorganisation, som hoppas att den nya myndigheten
              för kulturanalys ska se vilken betydelse det har fått för olika
              konstnärsgrupper. Det är intressant, om de mäktar med att ta sig
              an också den uppgiften. De har en hel del annat att jobba med.
            </seg>
            <seg n="7af4dfcc">
              Det här är en otroligt viktig reform. Den kanske har spelat roll
              för den statistik vi nu har tillgänglig från Ungdomsstyrelsen
              som visar vilken betydelse kulturen har för eleverna på fritiden
              alltså inte det som händer i skolan, utan det som händer efter
              skolan. Vi talar då om de lite äldre, de som är mellan 13 och
              25 år. Av dem är runt 80 procent aktiva flickor mer än pojkar,
              trots att pojkar även på det området får en större andel av de
              offentliga medlen. Ungdomsstyrelsen och vi tror att många har
              inspirerats av de kontakter man har fått via Skapande skola, trots
              att denna reform har pågått bara ett par år. Jag ser med tillförsikt
              fram emot att vi ska få satsningen att omfatta alla elever i grundskolan.
            </seg>
          </u>
          <note type="speaker" n="c0752bdb">
            Anf. 36 ISAK FROM (S):
          </note>
          <u who="isak_from_c7c532" xml:id="i-fdacdd824cd6c70e-2" n="0adbc820">
            <seg n="f1078750">
              Fru talman! Jag vill ändå slå fast att Skapande skola är en viktig
              satsning. Men det är också tydligt att satsningen är för liten.
              Det måste vara det som är felet eftersom vi hittills inte har
              sett att det har nått ut till alla så som det var tänkt.
            </seg>
            <seg n="a0104adf">
              När man genomför en så stor reform som Skapande skola borde man
              ha en plan för hur man kontinuerligt ska kunna utvärdera den.
              När man gör en utvärdering ska man kunna se hur man kan förbättra
              en sådan här satsning. Har vi gjort rätt? Har alla verksamheter
              kunnat delta?
            </seg>
            <seg n="1995fe99">
              Kulturutskottet har varit i Norge på studieresa. I den norska
              Skolesekken som är motsvarigheten till Skapande skola, är museisektorn
              betydligt mer involverad än vad museisektorn är i Sverige. Museerna
              i Sverige säger att man saknar pedagoger i den omfattning som
              skulle behövas, dessutom har frågan inte kommit från skolan.
            </seg>
            <seg n="2974f04e">
              Vi är då tillbaka i det som fortfarande gäller efter tre år,
              nämligen att det är upp till enskilda eldsjälar. Det är det som
              vi båda försöker komma ifrån. Hur kan vi komma ifrån det på bästa
              sätt?
            </seg>
            <seg n="d2ffff98">
              Vi socialdemokrater tycker att det är viktigt att man följer
              upp Skapande skola. Med en riktig utvärdering och inte bara en
              återrapport skulle det gå mycket bättre. En huvuduppgift för oss
              politiker är att fatta beslut. Besluten ska sedan kunna utvärderas.
              Man ska kunna göra förändringar om det behövs.
            </seg>
            <seg n="423f6d1a">
              Vi kommer att fortsätta att ställa frågan: Hur ska vi utvärdera
              detta så att vi faktiskt kan skapa en fungerande Skapande-skola-satsning
              för alla barn?
            </seg>
          </u>
          <note type="speaker" n="3a92e654">
            Anf. 37 Kultur- och idrottsminister LENA ADELSOHN LILJEROTH (M):
          </note>
          <u who="unknown" xml:id="i-6df52ce4767a05c0-13" n="cc113ab4">
            <seg n="82bf9fd0">
              Fru talman! Jag hör två olika röster från Isak From. Å ena sidan
              är detta en stor, viktig och bra satsning, å andra sidan är den
              inte särskilt viktig. Jag väljer att höra den första rösten.
            </seg>
            <seg n="d10ad359">
              Visst är det här en läroprocess. Det märkte vi redan år ett.
              Många skolor sade att man visste att det skedde en hel del bra
              på andra skolor och undrade hur man skulle kunna ta del av det.
              Kulturrådet har byggt ut en hemsida där det finns mycket inspiration
              att hämta. Vi fick oroande signaler om att en del kommuner såg
              det här stimulansbidraget som en möjlighet att dra ned på sina
              egna aktiviteter och satsningar på barn och unga inom kulturen
              på lokal nivå. Vi har mycket tydligt sagt att om det finns sådana
              tendenser blir det inga Skapande-skola-pengar. De ska ge mer kultur
              till barn och unga, inte mindre.
            </seg>
            <seg n="9b9724be">
              Det ska självfallet utvärderas. Syftet är att få fler elever
              att ta del av detta under längre perioder. Jag tror att vi kommer
              att få se det.
            </seg>
            <seg n="62654371">
              Isak From nämnde museisektorn med hänvisning till Norge. På de
              statliga museerna, som är de som jag kan råda över, är det fri
              entré för barn och unga upp till 19 år, även på specialutställningarna.
              Det var det inte under den socialdemokratiska eran, men det är
              det nu.
            </seg>
            <seg n="296b9dd4">
              Museet i form av ett förlängt klassrum skulle kunna ta emot betydligt
              fler elever. Det tycker jag, precis som Isak From, är viktigt.
              Jag hoppas att man noga läser det som står i regleringsbrevet
              till de statliga museerna, nämligen att barn och unga är en viktig
              målgrupp och att man ska satsa på pedagogik så att museibesöket
              inte blir en negativ upplevelse utan en mycket positiv upplevelse
              som skapar längtan efter mer.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="efa9fd90">
            12 § Svar på interpellationerna 2010/11:352 och 400 om ungas
            väg in på arbetsmarknaden
          </note>
          <note type="speaker" n="146e2539">
            Anf. 38 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-0" n="2e3939fb">
            <seg n="72964edb">
              Fru talman! Sara Karlsson har frågat mig om jag avser att agera
              för att underlätta för ungdomar att få ett sommarjobb och därmed
              öka sina chanser att etablera sig på arbetsmarknaden.
            </seg>
            <seg n="e9398899">
              Esabelle Dingizian har frågat mig om jag avser att ta initiativ
              till att i samverkan med kommunerna ta ett långsiktigt ansvar
              för att ge alla skolungdomar möjlighet till ett sommarjobb i kommunen,
              det lokala näringslivet eller inom den ideella sektorn samt om
              jag avser att verka för att skapa bästa förutsättningar för ungas
              etablering på arbetsmarknaden, till exempel genom möjlighet till
              sommarjobb.
            </seg>
            <seg n="c28c9608">
              Jag delar uppfattningen att det är värdefullt för ungdomar att
              tidigt få kontakt med arbetsmarknaden för att få arbetslivserfarenhet
              och referenser. Det är bland annat därför som regeringen vill
              introducera en särskild anställningsform för gymnasielärlingar.
            </seg>
            <seg n="96c5173d">
              Sommarjobbssatsningen under 2010 var en tillfällig satsning på
              feriejobb inom kommuner, landsting och ideella föreningar. Satsningen
              gjordes mot bakgrund av att den ekonomiska krisen hade försvårat
              situationen för ungdomar på arbetsmarknaden och att möjligheten
              för många ungdomar att finna en sysselsättning under sommaren
              därför förutsågs bli begränsad.
            </seg>
            <seg n="6bdb632f">
              Svensk arbetsmarknad reser sig efter den svåraste krisen på 80
              år. Sommaren 2011 möter ungdomarna ett arbetsmarknadsläge som
              är betydligt mer gynnsamt än för bara ett år sedan. Antalet sysselsatta
              ungdomar hade i april ökat med 33 000 personer jämfört med samma
              månad förra året. Jobbchanserna ökar. Antalet nyanmälda lediga
              platser hos Arbetsförmedlingen har under de senaste månaderna
              legat på nivåer som under motsvarande månader bara har uppnåtts
              vid enstaka tillfällen de senaste 20 åren. Unga är en konjunkturkänslig
              grupp som drabbas hårt när ekonomin och arbetsmarknadsläget försämras
              men som också snabbt får ta del av ett förbättrat konjunkturläge.
            </seg>
            <seg n="b5091fd2">
              Mot bakgrund av detta anser regeringen inte att det är motiverat
              att med statliga skattemedel subventionera sommarjobb för unga.
              Sveriges återhämtning från den ekonomiska och finansiella krisen
              är stark och snabb, kommuner och landsting uppvisar över lag goda
              ekonomiska resultat, och sysselsättningen bland unga ökar starkt.
            </seg>
          </u>
          <note type="speaker" n="6183a4ff">
            Anf. 39 SARA KARLSSON (S):
          </note>
          <u who="sara_karlsson_6c50ab" xml:id="i-d0fd30479d7a026b-0" n="962c0ad1">
            <seg n="a0d9e0d4">
              Fru talman! Jag vill börja med att tacka ministern för svaret.
            </seg>
            <seg n="46703e69">
              Det är bra att Hillevi Engström också tycker att det är värdefullt
              för ungdomar att tidigt komma i kontakt med arbetsmarknaden. Vi
              vet att det är svårare att etablera sig på arbetsmarknaden ju
              senare man kommer i kontakt med någon arbetsplats. Det visar sig
              i undersökningar, och det säger arbetsgivarna. Vill man på sikt
              skapa bättre förutsättningar för unga att ta sig in på arbetsmarknaden
              är sommarjobb enormt viktiga. Men det är viktigt inte bara på
              sikt utan också här och nu. Det betyder också mycket för de ungdomar
              som arbetar sina första veckor, får ut sin första lön och erövrar
              självständighet.
            </seg>
            <seg n="b9d03373">
              Fru talman! Som jag skrev i min interpellation fanns det innan
              de borgerliga partierna tog över regeringsmakten statliga medel
              som gick ut till kommuner och landsting för att erbjuda sommarjobb
              till unga. Det var ett sätt för den socialdemokratiska regeringen
              att ta ansvar för ungas framtid. När den borgerliga regeringen
              tillträdde togs pengarna bort. För många kommuner och landsting
              innebar det att de inte längre kunde erbjuda sommarjobb eller
              att de kunde erbjuda färre sommarjobb.
            </seg>
            <seg n="6e8e7398">
              Men pengarna kom tillbaka 2010. Om det var för att det var valår
              eller för att läget var exceptionellt kan man diskutera. Jag konstaterar
              i alla fall att ungdomsarbetslösheten gick upp till skyhöga nivåer
              redan 2009. Men då kom det inga pengar.
            </seg>
            <seg n="34f9cb18">
              Hur som helst menar arbetsmarknadsministern att skälet till att
              regeringen inte tycker att man behöver finnas med och ta ansvar
              för att unga erbjuds sommarjobb är att siffrorna nu har vänt.
              Visst har det vänt. Men låt mig påminna om att arbetslösheten
              bland unga fortfarande ligger på nivåer över 20 procent över 150
              000 unga.
            </seg>
            <seg n="ca1d560a">
              Jag träffar ungdomar som förtvivlat har sökt sommarjobb hela
              våren men som inte har lyckats få något. Jag skulle vilja höra
              Hillevi Engström förklara för dem att hon inte tycker att regeringen
              borde vara med och ta ansvar för det.
            </seg>
            <seg n="6a57ecf3">
              Vi socialdemokrater ger beskedet att om vi fick bestämma skulle
              staten ta ett större ansvar för att ge alla ungdomar möjlighet
              att sommarjobba. Vi ser nämligen att det är så viktigt för ungdomarnas
              självkänsla och för deras framtid. En regering med ambitioner
              om att få fler unga i arbete kan inte sätta sig på läktaren. Men
              det är det som denna regering ofta gör. Man sätter sig på läktaren
              och hänvisar till marknaden. Så löser man inte stora samhällsproblem
              som arbetslöshet. Politiken måste ta sitt ansvar, och det ansvaret
              är också nationellt.
            </seg>
            <seg n="28853e7c">
              Fru talman! Jag skulle vilja säga några ord om lärlingsplatser
              eftersom ministern tog upp dem i sitt svar. Det kan vara suveränt
              om det fungerar en kombination av utbildning och arbete, och man
              skolas in på plats. Men av det som jag hittills sett komma från
              regeringen är det inte innehållet och kvaliteten i lärlingstjänsterna
              som sätts i fokus. I stället är det anställningsformen, alltså
              att dessa ungdomar ska få en provanställning i 18 månader i stället
              för i 6 månader. Då har man missat det som är det viktiga, nämligen
              att unga ska komma in på arbetsmarknaden och kunna känna trygghet.
            </seg>
            <seg n="5313460a">
              Det är i och för sig ingen hemlighet att Moderaterna har varit
              starka motståndare till den svenska arbetsrätten. Men om det är
              den som man vill åt vore det kanske bättre att bara säga det.
              Diskussionerna om ungas situation på arbetsmarknaden handlar också
              om rätten till en trygg anställning och om den frihet som det
              ger. Moderaterna talar ofta om frihet, men de talar om arbetsgivarnas
              frihet inte om arbetstagarnas. Det är helt fel fokus. Också unga
              ska få känna trygghet och frihet.
            </seg>
          </u>
          <note type="speaker" n="345c3c18">
            Anf. 40 ESABELLE DINGIZIAN (MP):
          </note>
          <u who="esabelle_dingizian_00ab80" xml:id="i-c1ea2a231881f0e6-0" n="71330126">
            <seg n="e6070ce1">
              Fru talman! Jag tackar arbetsmarknadsministern för svaret. Dess
              värre är hennes svar inte någon tröst för de tusentals ungdomar
              som inte får något sommarjobb i år. Jag hade hoppats på ett mer
              utförligt svar där ministern talar om att hon har för avsikt att
              göra någonting åtminstone i framtiden och att ministern har en
              vilja att sträcka ut handen till kommunerna och fråga vad man
              kan göra tillsammans och om hon kan bidra till någonting.
            </seg>
            <seg n="ca119968">
              Vi hörde tidigare i debatten kulturministern tala om att ge stimulansbidrag.
              Det är också ett sätt att se till att någonting händer. Jag hoppas
              att ministern i sitt andra inlägg säger att det är viktigt att
              ungdomar tidigt får lära sig att ringa, ta kontakt och skriva
              cv. Det kan man också göra när det handlar om sommarjobb.
            </seg>
            <seg n="a391e2b4">
              Jag tolkar ministerns svar som att alliansregeringen inte är
              beredd att ta ett långsiktigt ansvar. Det innebär att om någon
              kommun inte prioriterar feriejobb eller sommarjobb rycker arbetsmarknadsministern
              på axlarna och säger: Detta är inte mitt ansvar utan ert ansvar.
              Men om några år när ungdomarna blir 20 år är jag beredd att göra
              någonting.
            </seg>
            <seg n="30a10776">
              Jag tycker att ministern måste fundera på att vi kanske någonstans
              måste se till att unga inte misslyckas innan vi vidtar några åtgärder.
            </seg>
            <seg n="b1f098b9">
              Det är också ett anmärkningsvärt svar med tanke på att Alliansen
              tydligt har sagt att arbetsmarknadspolitik är en statlig angelägenhet.
              Det är ganska kontraproduktivt utifrån arbetslinjen.
            </seg>
            <seg n="ac9b21ac">
              Vilka signaler ger ministern till alla unga som inte fick ett
              jobb? Det är inte så viktigt att ni jobbar denna sommar. Denna
              sommar finns det gott om jobb. Det är bara ni som inte kan söka
              dem.
            </seg>
            <seg n="b6873401">
              Vilka signaler ger ministern till kommunerna? Vi väljer att spara
              100 miljoner. Ministern skriver: Vi vill inte subventionera.
            </seg>
            <seg n="2536de48">
              Jag menar att det ändå är en signalhandling att inte tala om
              att man prioriterar detta. Jag tror att ministern kommer att utveckla
              sitt svar. Det som sägs i svaret om en särskild anställningsform,
              som jag för övrigt inte tänker kommentera, är inte tillräckligt.
            </seg>
            <seg n="7d172050">
              Ministern säger att det inte är någon ekonomisk kris och att
              det finns fler jobb i år. För vem finns det? Är det för 1617-åringar?
              Vi talar inte om 2025-åringar, utan vi talar om 1617-åringar och
              om att ge dem bättre förutsättningar. Varför vill arbetsmarknadsministern
              inte ta ett långsiktigt ansvar? Den frågan återstår.
            </seg>
          </u>
          <note type="speaker" n="7ae86255">
            Anf. 41 FINN BENGTSSON (M):
          </note>
          <u who="finn_bengtsson_813f74" xml:id="i-0c9c8d2b28f1f9ac-0" n="7268ed2b">
            <seg n="ca49256e">
              Fru talman! Jag börjar med att tacka interpellanterna för två
              viktiga interpellationer och tacka statsrådet för det uttömmande
              svaret som förklarar den satsning som gjordes 2010. Det antyds
              emellertid från en av interpellanterna att det skulle vara ett
              valår. Låt mig då påminna om att även 2006 var ett valår. När
              den satsningen gjordes från Socialdemokraterna var det i så fall
              kanske mot samma bakgrund som antyddes av interpellanten.
            </seg>
            <seg n="829231af">
              Att titta på vilka grupper som vi vill ha in på arbetsmarknaden
              är naturligtvis en viktig fråga, inte minst för den portfölj som
              statsrådet har att ansvara för. Vi vet att unga generellt sett
              har svårt att komma in på arbetsmarknaden. Men det har också äldre
              som har förlorat arbetet. Det är faktiskt den grupp som alltmer
              har svårt att komma tillbaka när man är i arbetsför ålder.
            </seg>
            <seg n="a265f194">
              Funktionsnedsatta har ett alldeles speciellt problem i fråga
              om att komma långt bort från arbetsmarknaden. Här handlar det
              inte bara om sommarjobb utan också om anställning utifrån den
              förmåga man har och om att anpassa de arbetsplatserna. Nyanlända
              invandrare är också en känd grupp som står långt ifrån arbetsmarknaden.
            </seg>
            <seg n="61d90010">
              När vi i efterdyningarna av den värsta finanskris som svept över
              världen 2009 och 2010 såg behov av att hjälpa alla dessa grupper
              att komma in vidtog regeringen mycket kraftfulla åtgärder både
              för att stimulera människor, arbetstagare, att vilja komma in
              på arbetsmarknaden och för att ge möjligheter hos arbetsgivarna
              att erbjuda jobb nystartsjobb och instegsjobb; det är många termer
              som används när det gäller att få dem som står långt ifrån arbetsmarknaden
              att kunna komma in.
            </seg>
            <seg n="a5b833c4">
              Det är också viktigt att lite grann titta på vad som varit alternativet,
              framför allt från socialdemokratiskt håll. Alternativet har oftast
              varit att erbjuda utbildningssatsningar snarare än det som ministern
              nämnt i sitt svar och som är väldigt viktigt, nämligen lärlingsplatser
              för dem som har önskemål om som det oftast är att komma in i hantverksyrken
              där en lång akademisk utbildning kanske inte är inträdesbiljetten
              och inte något av det viktigaste man kan ägna sig åt.
            </seg>
            <seg n="c173a2cb">
              Kroniskt i det här landet har vi, skulle jag vilja säga, haft
              svårt att se lärlingsplatser som skolar in unga människor på arbetsmarknaden.
              Därför är en sådan satsning från regeringen mycket välkommen.
            </seg>
            <seg n="1069d40f">
              Fru talman! Något att fundera över när man resonerar utifrån
              varför inte subventionen för just de ungas sommarjobb eller feriejobb
              kommer på plats är detta med att det skulle vara en form av negativ
              signal ut till kommuner och landsting. Jag har lite svårt att
              förstå detta. Vi har begränsade resurser till det vi behöver satsa
              på.
            </seg>
            <seg n="d165a751">
              Jag tror att de funktionsnedsatta är en sådan grupp som regeringen
              satsar väldigt mycket på för att få in dem på arbetsmarknaden,
              inte minst nu i och med reformeringen av socialförsäkringarna
              i form av sjukförsäkringen. 3 000 särskilda platser erbjuds funktionsnedsatta
              för att arbetsgivare ska vilja anpassa arbetsplatserna. Det här
              är riktigt viktiga uppgifter.
            </seg>
            <seg n="33842e77">
              Om det, fru talman, vore så att varje avsaknad av en subvention
              upplevdes som att man inte skickar en riktig signal finns det
              väl ingen hejd på hur många subventioner vi borde ha i vårt samhälle
              för att skicka de riktiga signalerna.
            </seg>
            <seg n="c37096ff">
              Jag tror inte, fru talman, att en summa pengar på det sättet
              nödvändigtvis visar att man är mer engagerad i att hjälpa unga
              människor att komma in på arbetsmarknaden och att få fäste där
              än om man har mer strukturellt riktade åtgärder, särskilt i dåliga
              konjunkturer.
            </seg>
            <seg n="28cf7779">
              Förhoppningsvis har vi nu sett en av de svåraste finanskriserna
              i mannaminne blåsa över. Snarast ser vi framför oss en situation
              med brist på arbetskraft. Jag tror att friska unga människor kommer
              att kunna komma in på arbetsmarknaden utan att man nödvändigtvis
              har subventioner som bättre kan komma andra till del för detta
              syfte, precis som ministern angett i sitt svar.
            </seg>
          </u>
          <note type="speaker" n="48ad2468">
            Anf. 42 HANIF BALI (M):
          </note>
          <u who="hanif_bali_8499a8" xml:id="i-11a3cbdd6eb69ed9-0" n="a571c82a">
            <seg n="8f76cb34">
              Fru talman! Jag vill tacka statsrådet för svaret och även interpellanterna
              för deras frågor.
            </seg>
            <seg n="2c27dc44">
              Det är väldigt roligt att försöka förstå sig på Socialdemokraternas
              och Miljöpartiets verklighetsbeskrivning. Om vi jämför de år som
              tas upp här, åren 2006 och 2011 men också 2010, ser vi att var
              tionde person som varit arbetslös inte längre finns med som arbetslös.
              Ungdomsarbetslösheten har minskat trots att vi hade en brinnande
              högkonjunktur 2006 och nu befinner oss i efterdyningarna av en
              global finanskris. Trots det är alltså ungdomsarbetslösheten nu
              lägre. Det måste vara jobbigt att ha verkligheten som fiende!
            </seg>
            <seg n="2bc41431">
              Vi har här lyckats bevisa att sommarjobben är otroligt viktiga.
              Arbetsgivare och andra säger att sommarjobben är viktiga. Jag
              håller med om det. De är verkligen viktiga. Men ni lyckas inte
              bevisa varför just de kommunala sommarjobben är extremt viktiga
              varför just de kommunala särlösningarna alltid är så viktiga,
              varför de skattefinansierade arbetena alltid är viktigast.
            </seg>
            <seg n="42d8a585">
              Vi kan titta på hur det ser ut i kommunerna. Av Sveriges 290
              kommuner var det tolv kommuner som förra året inte gick med plus.
              Kommunerna har gott om pengar i sina kistor. Är det verkligen
              så att man tycker att det vi här talar om behövs, att man vill
              investera i det?
            </seg>
            <seg n="e4b9012e">
              120 kommunstyrelseordförande i Sverige är socialdemokrater, så
              det är jättelätt. Det är bara att göra något. De har gott om pengar.
              Det är inte så många kommuner i Sverige som i dag har lite pengar.
              I stället finns det, som sagt, gott om pengar. Det är väldigt
              intressant att ni lyfter fram detta med subventioner för ungdomsarbetslösheten
              och att det är så hemskt.
            </seg>
            <seg n="62a05189">
              Vi har ju redan en subvention för alla ungdomar. Varför ska vi
              ha en subvention för människor i kommunala jobb? Varför inte använda
              den subvention som finns för alla ungdomar, nämligen den halverade
              arbetsgivaravgiften?
            </seg>
            <seg n="901459cc">
              I och med Alliansregeringen har det blivit billigare att anställa
              ungdomar. Varför är det fel? Nej, då är det McDonalds som anställer,
              och det är ju inte bra. Däremot är det alltid bra när kommunens
              parkförvaltning anställer. Detta låter väldigt märkligt!
            </seg>
            <seg n="67f3f97d">
              För övrigt tycker nio av tio arbetsgivare att det är mycket bra
              att ha till exempel McDonalds eller andra inom servicesektorn
              som referens. Ni bör inte specificera en särlösning, utan ni kan
              ha en bredare syn på hur man kan lösa arbetslösheten i samhället
              och se till att statens insatser kommer alla till del, inte bara
              vissa parkförvaltningar inom kommunsektorn.
            </seg>
          </u>
          <note type="speaker" n="0f9e41e9">
            Anf. 43 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-1" n="2e3939fb">
            <seg n="1d5922fa">
              Fru talman! Också jag vill tacka interpellanterna för de frågor
              som ställts.
            </seg>
            <seg n="b3e2f0c6">
              Även om jag är långt ifrån nöjd är det glädjande att se att 33
              000 fler ungdomar i år fått jobb jämfört med hur det var för ett
              år sedan.
            </seg>
            <seg n="27cf123d">
              Som en interpellant tidigare påpekat finns det grupper som har
              betydande problem med att komma in på arbetsmarknaden. Vad som
              framför allt oroar mig är personer med funktionsnedsättning samt
              utrikes födda. Jag tänker inte bara på dem som kommer till Sverige
              utan också och framför allt på skillnaden i sysselsättningsgrad
              bland utrikes födda som länge bott i Sverige och dem som är födda
              i Sverige. Det gäller också unga utan skolunderbyggnad.
            </seg>
            <seg n="4b399140">
              Men unga generellt har inte stora problem på arbetsmarknaden;
              det vill jag säga. Unga som inte slutfört skolan har dock betydande
              problem. Där är den allra viktigaste förebyggande faktorn att
              förbättra skolan så att alla barn och unga kan gå igenom skolan
              och ha en bra grund att stå på.
            </seg>
            <seg n="d4dde1d9">
              Regeringen satsar oerhört mycket pengar på arbetsmarknadspolitiken,
              totalt ungefär 69 miljarder kronor. Det som skiljer Sverige från
              andra länder inom OECD är att vi i sammanhanget satsar två tredjedelar
              på en aktiv arbetsmarknadspolitik med många olika åtgärder.
            </seg>
            <seg n="29d8666d">
              Utöver de 69 miljarder kronorna kan framför allt den halverade
              arbetsgivaravgiften för unga nämnas. Det gäller också de satsningar
              som nu görs på skolan och på lärlingsutbildningar inom gymnasieskolan.
              Det är någonting annat än det vi tidigare pratat om och som gäller
              lärlingsprovanställningar. Där ska vi nu tillsätta en utredning.
            </seg>
            <seg n="1f0eb052">
              Det finns alltså olika delar här som är viktiga att poängtera.
            </seg>
            <seg n="543d3146">
              När det gäller jobb under ferier visar Arbetsförmedlingens redovisning
              av förra årets verksamhet att 89 procent av kommunerna finansierade
              sommarjobb med egna medel. Det var bara 11 procent av kommunerna
              som uteslutande använde statliga bidrag.
            </seg>
            <seg n="d652d3f8">
              Jag tycker att det är viktigt att kommunerna och landstingen,
              som i år beräknas göra en vinst på 15 miljarder kronor, också
              i sina budgetar avsätter pengar till sommarjobbssatsningar detta
              samtidigt som arbetsgivare inom det privata näringslivet och den
              ideella sektorn tar del av den möjlighet till nedsättning av arbetsgivaravgiften
              som finns just för att anställa ungdomar i åldern 1524 år. Det
              finns alltså många viktiga aspekter på detta.
            </seg>
            <seg n="e3ae2315">
              Avslutningsvis: Jag tror att man måste prioritera vad statens
              resurser ska användas till. Ska vi använda resurserna för att
              kommuner som har en god ekonomi ska producera fram jobb inom olika
              förvaltningar, eller ska vi satsa på en generell sysselsättningspolitik
              även för unga?
            </seg>
            <seg n="41c7bac4">
              I år när ekonomin är så pass god, när det finns så många sysselsättningsplatser
              och när arbetslösheten bland unga sjunker har avvägningen blivit
              att det inte finns behov av ytterligare satsningar på unga. Det
              gäller alltså just i år.
            </seg>
          </u>
          <note type="speaker" n="fa0fd384">
            Anf. 44 SARA KARLSSON (S):
          </note>
          <u who="sara_karlsson_6c50ab" xml:id="i-d0fd30479d7a026b-1" n="962c0ad1">
            <seg n="af095588">
              Fru talman! Det talas här om halverad arbetsgivaravgift för arbetsgivare
              som anställer unga under 26 år. Anledningen till att jag vänder
              mig emot det är att det är dyra jobb. I den mån som detta skapat
              jobb rör det sig om väldigt mycket pengar per skapat jobb. Jag
              tror att det handlar om ungefär 900 000 kronor per skapat jobb.
              Det är dyra jobb och en ineffektiv politik. Det hade varit bättre
              att rikta satsningen mot arbetsgivare som anställer unga som är
              arbetslösa. Det hade varit ett mer effektivt sätt att lösa problemen,
              vilket nog var syftet med reformen.
            </seg>
            <seg n="c2b37576">
              När det handlar om kommunernas ekonomi är det faktiskt så att
              statsbidragen är lägre i år än de var förra året. Även fast man
              gick med överskott var det alltså svårt att göra satsningar som
              man skulle få ta bort året efter. Vi vet att det finns balanskrav
              i kommunerna, som gör att man har svårt att balansera över längre
              perioder även om man har överskott ett år.
            </seg>
            <seg n="af942499">
              Jag tycker att det är intressant med regeringens syn på subventioner.
              Det är enligt arbetsmarknadsministern inte motiverat att från
              statens sida se till att fler ungdomar erbjuds sommarjobb när
              arbetslösheten är hög och när vi vet att det är en avgörande faktor
              för ungas inträde på arbetsmarknaden att de har arbetslivserfarenhet.
              Sommarjobb är jätteviktigt. Det är dock motiverat att subventionera
              städning hos privatpersoner, restaurangbesök och annat.
            </seg>
            <seg n="8fa8daa3">
              Hur många jobb subventioner egentligen skapar är oklart, men
              om man utgår ifrån regeringens prognoser ska den sänkta restaurangmomsen
              kosta ungefär 600 000 per skapat jobb. Enligt Konjunkturinstitutet
              är det en glädjekalkyl; de menar att det snarare rör sig om ungefär
              1 miljon per skapat jobb. Även om fler jobb säkert kan skapas
              i restaurangbranschen om man sänker momsen där är det inte säkert
              att det ökar sysselsättningen.
            </seg>
            <seg n="3141b393">
              Problemet om man går in och subventionerar en bransch är risken
              att det tränger undan annan konsumtion, och så får man ett nollsummespel.
              Man flyttar över pengar från det offentliga till det privata utan
              att ha vunnit något i sysselsättningen. Regeringens eget finanspolitiska
              råd har varnat för just detta. Ändå tycker regeringen att det
              är värt att gå in med subventioner som ska kosta 3 ½ miljard där,
              men att lägga 100 miljoner på att fixa sommarjobb till unga vill
              man inte göra. Det blir liksom lite märkligt.
            </seg>
            <seg n="641684eb">
              En annan aspekt jag tycker att man kan ha med sig i denna diskussion
              är att vi snart kommer att stå inför ett stort generationsskifte
              inom vården och omsorgen. Vi vet att vi snart har brist på undersköterskor
              och sjuksköterskor när många går i pension och inte tillräckligt
              många står på kö för att rycka in. Det är något som regeringen
              också ser ut att förvärra nu med sin förändring av gymnasieskolan.
            </seg>
            <seg n="a2ed67cb">
              Där kan faktiskt sommarjobb spela en stor roll för att locka
              unga att söka sig till vården och omsorgen, få erfarenhet och
              få känna på jobbet. Det tycker jag är någonting man också borde
              ha med sig i dessa diskussioner.
            </seg>
          </u>
          <note type="speaker" n="3c11f9a8">
            Anf. 45 ESABELLE DINGIZIAN (MP):
          </note>
          <u who="esabelle_dingizian_00ab80" xml:id="i-c1ea2a231881f0e6-1" n="71330126">
            <seg n="9773bac2">
              Fru talman! Arbetsmarknadsministern säger att hon tycker att
              det är viktigt att kommunerna satsar egna pengar. Nu vet vi inte
              riktigt hur utfallet blir i år, men jag ägnade en liten stund
              i går åt att titta på nätet. Varbergs kommun, som är moderatledd,
              har dragit ned på sommarjobben. Lidingö kommun, som är moderatledd,
              har inga sommarjobb 2011. Moderatledda Mölndal har inga sommarjobb.
              Jag tycker att det är lite anmärkningsvärt att det inte är samstämt
              hos Moderaterna.
            </seg>
            <seg n="73eaf38c">
              Det som är mest oroväckande är dock det Lidingö kommuns styrelseordförande
              Paul Lindquist säger: Arbetsmarknadspolitiken är dessutom ett
              statligt ansvar och därför har vi valt att inte prioritera detta
              i den kommunala budgeten. Förra året gjorde regeringen en satsning
              på sommarjobb för skolungdomar, i vilken Lidingö stad medverkade.
              I år har mig veterligen staten inte avsatt några medel för en
              liknande satsning och vi har heller inte budgeterat några kommunala
              medel för detta.
            </seg>
            <seg n="70b2ed8a">
              Det är just detta som oroar mig, när arbetsmarknadsministern
              inte visar att hon är intresserad av detta. Det må handla om en
              strategi bara, att sträcka ut handen kanske inte så mycket om
              den subventionering vi talar om. Jag talar om sommarjobb; jag
              talar inte om ungdomsarbetslösheten i allmänhet. Detta är bara
              en pusselbit, ett sätt att rusta våra unga för en bättre framtid
              1030 år framåt.
            </seg>
            <seg n="33a8b90a">
              Vi talar om just de ungdomar som ministern vurmar för som vi
              alla vurmar för: funktionsnedsatta och nyanlända, dem som ministern
              prioriterade förra året. Är de inte längre prioriterade? Är de
              inte längre värda dessa 100 miljoner?
            </seg>
            <seg n="f91c629f">
              Jag tycker att vi ska tala om det interpellationen handlar om
              och inte om allt annat regeringen gör. Vi vet att tidig kontakt
              har stor betydelse för alla. Därför är det för mig väldigt konstigt
              att regeringen inte på något sätt försöker visa detta utan talar
              om allt annat.
            </seg>
            <seg n="bbe6abc2">
              Sedan är ju ungdomsarbetslösheten strukturell. Den har funnits
              i många år och har ingenting med konjunkturen att göra. De ungdomar
              som är 1617 år i dag kan bli morgondagens arbetslösa om vi inte
              gör någonting i dag. Det handlar för mig om prao, samverkan mellan
              skola och arbetsliv och att stärka syoverksamheten. Det handlar
              om att visa för ungdomarna att det de gör i skolbänken har betydelse
              utanför skolan.
            </seg>
          </u>
          <note type="speaker" n="c43f200f">
            Anf. 46 FINN BENGTSSON (M):
          </note>
          <u who="finn_bengtsson_813f74" xml:id="i-0c9c8d2b28f1f9ac-1" n="7268ed2b">
            <seg n="2288a8a3">
              Fru talman! Det faktum att vissa kommuner inte anvisar skattefinansierade
              sommarjobb kan inte tas till intäkt för att man i dessa kommuner
              inte engagerar sig för att det ska finnas sommarjobb. Det kanske
              är kommuner som just har ett gott företagarklimat för små och
              medelstora företag, vilket gör att man utan att använda skattesubventioner
              som kan riktas till mycket mer utsatta grupper än unga, friska
              individer kanske ser till att det trots allt finns sommarjobb.
            </seg>
            <seg n="59cf9dee">
              Alliansregeringen har faktiskt på olika sätt engagerat sig i
              ungas möjligheter att arbeta och samtidigt behålla andra rättigheter.
              Ett exempel är att vi höjer taket för de studerande inom ramen
              för hur mycket de får arbeta utan att förlora sitt studiebidrag.
              När det gäller funktionsnedsatta och dem som har det allra svårast
              med aktivitetsersättning, så kallad förtidspension, tillåts man
              nu alltmer komma in i arbete. Man kommer inte bara in i arbetsgemenskap
              utan tjänar även egna pengar utan att för den sakens skull förlora
              sin förtidspensionsersättning. Detta är ett sätt att attackera
              väldigt mycket viktigare frågor på sikt, för att unga människor
              ska kunna komma in i ett arbetsliv.
            </seg>
            <seg n="c3e5c61c">
              Det är också intressant att titta på interpellationerna, som
              handlar om att regeringen gjorde en satsning 2010 när det verkligen
              var en global finanskris som även Sverige drabbades av om än,
              gudskelov, något mindre tungt än många andra länder i vår närhet.
              År 2006 fanns samma utställda löfte ifrån Socialdemokraterna.
            </seg>
            <seg n="390bbb29">
              Då hade vi ett helt annat, gynnsamt konjunkturläge, under vilket
              jag verkligen kan ifrågasätta hur man kan spendera skattebetalarnas
              pengar på att primärt se till att sommarjobb i kommunal sektor
              och landstingssektor stimuleras med skattemedel i förhållande
              till alla andra viktiga välfärdsfrågor vi har att ta ansvar för
              i stället för att under högkonjunktur se till att små och medelstora
              företag vågar anställa även ungdomar under kort tid på sommaren.
              Det måste väl vara den rimliga strategin att i första hand överväga.
            </seg>
          </u>
          <note type="speaker" n="490b778f">
            Anf. 47 HANIF BALI (M):
          </note>
          <u who="hanif_bali_8499a8" xml:id="i-11a3cbdd6eb69ed9-1" n="a571c82a">
            <seg n="deca8fdd">
              Fru talman! Vad är sommarjobb? Jo, det är oftast jobb som någon
              som är på semester har lämnat. Man fyller upp och utför ett arbete.
              Det är dock inte nog, så att säga, utan vi måste blåsa upp ett
              luftslott och skapa en massa jobb. Då undrar jag: Varför är det
              just inom kommunal sektor vi ska satsa dessa pengar? Ni är ju
              emot att man halverar arbetsgivaravgiften för ungdomar generellt
              sett. Varför vill ni ta bort ungdomars arbeten från andra sektorer
              och förflytta dem till kommunal sektor? Varför är det just kommuners
              parkförvaltningar som arbetena ska skapas i?
            </seg>
            <seg n="9db7c393">
              Det är detta jag undrar. Varför får inte ungdomar jobba inom
              andra branscher? Den generationsväxling vi talar om kommer inte
              bara att ske inom offentlig sektor, i kommuners parkförvaltningar,
              utan även i alla andra sektorer. Därför är det väldigt märkligt
              att ni vill skapa en slags ungdomsskatt och fördubbla skatten
              för att anställa ungdomar. Det är bättre att ha en bred politik
              som är konsekvent i stället för att hela tiden ha dessa konstiga
              särlösningar.
            </seg>
            <seg n="1d99fde4">
              Vad är er lösning? Jo, vi ska satsa 100 miljoner på några parkförvaltningar
              ute i kommunerna och inte ha någon styrning på vad pengarna gör.
              Det får man nämligen inte heller ha; när man sätter ut pengarna
              får man max säga att de ska gå till sommarjobb.
            </seg>
            <seg n="31c2f44f">
              Vad är det för erfarenhet de här ungdomarna får? Oftast är det
              begränsade timjobb som ungdomarna oftast inte heller får tillbaka.
              De undersökningar som SKL gjort visar att det är högst tillfälliga
              arbetsplatser. I privat sektor leder jobben oftast till en anställning
              i framtiden, och man får en rejäl arbetslivserfarenhet.
            </seg>
            <seg n="9f6421b8">
              Då är jag tillbaka i frågan till er: Vad vill ni göra, förutom
              bara subventionera några små kommunala sektorer?
            </seg>
          </u>
          <note type="speaker" n="778949be">
            Anf. 48 PETER PERSSON (S):
          </note>
          <u who="peter_persson_b021b6" xml:id="i-0c54f33845f0c09a-0" n="345e476d">
            <seg n="417557e2">
              Fru talman! Tack, Sara Karlsson och Esabelle Dingizian, för en
              viktig interpellation! Det handlar om ungdomars rätt att få arbeta
              under en sommar, något som de mer grånade, som Hans Ekström och
              jag, fick möjlighet till redan vid 17 års ålder. Jag tror att
              vi fortfarande minns den arbetsplats vi fick stiga in på. Vi mindes
              hur det var att för första gången i livet få arbetskamrater, få
              ordning, få regelverk. Vi omvandlades plötsligt till mer vuxna
              från att bara vara barn. Det var det sommarjobbet gav.
            </seg>
            <seg n="b7ce8c22">
              Det är beklagligt att Hanif Bali uppenbarligen inte har erövrat
              den erfarenheten, ty då var det många arbetsgivare som lät överanställa
              och ge fler förutsättningar att arbeta under sommaren. Det är
              när det ansvaret har trätt tillbaka som det kommunala ansvaret
              har trätt till. Det tycker jag är utomordentligt bra. Upplysningsvis:
              Detta var inget socialdemokratiskt initiativ 2006, utan den dåvarande
              arbetsmarknadsministern Margareta Winberg, vill jag minnas, lade
              fram detta 1998, och sedan löpte det och anpassades efter de konjunkturförhållanden
              som var. Självklart är det önskvärt att de unga ska kunna få en
              sommaranställning var som helst och gärna på en breddad arbetsmarknad.
            </seg>
            <seg n="dc1b6c94">
              I diskussionen har även andra aspekter förts in om ungdomens
              arbetsmarknadssituation som jag tror är viktiga. Att få provjobba,
              och så säger arbetsgivaren efter en vecka: Det passar nog inte
              så bra. Lönen då? Jo, men du har ju bara provat. Eller också får
              man jobba på en tisdag, och så säger arbetsgivaren: Vi sms:ar
              om vi behöver dig fler gånger.
            </seg>
            <seg n="ed2b6cf1">
              Jag har läst för många artiklar, jag har hört för många unga
              tala om en arbetsmarknad som tillhörde arbetarrörelsens barndom
              innan man lyckades etablera starka fackföreningar, innan man lyckades
              etablera ett mottryck mot de grupper som inte hade något intresse
              av att ge trygghet på arbetsmarknaden.
            </seg>
            <seg n="c9c81219">
              Jag skulle gärna vilja fråga arbetsmarknadsministern: Tror du
              att det finns ett samband med den inställning som regeringen har
              till arbetsrätt, till sjysta villkor på arbetsmarknaden, förhållandet
              till fackföreningar och den situation som uppträder på arbetsmarknaden
              brett och på enskilda arbetsplatser? Tror du att det finns ett
              sådant samband?
            </seg>
          </u>
          <note type="speaker" n="8a27e197">
            Anf. 49 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-2ae45994f184c451-0" n="c5b7c84f">
            <seg n="81dfd06e">
              Fru talman! Det är intressant att lyssna på debatten om förr
              och nu när det gäller ungdomar, ungdomars arbete och inträde på
              arbetsmarknaden. På Peter Persson lät det som att det var en dröm
              förr i tiden och att det är mycket elände nu för tiden. Jag tror
              inte riktigt att det är så. Vad som var mycket bättre förr var
              att innan Socialdemokraterna teoretiserade alla skolutbildningar
              fanns det många ungdomar som var begärliga på arbetsmarknaden.
              Man hade lärlingsutbildningar, yrkesskola och en kunskap som gjorde
              att det fanns någonting att få av ungdomarna. Något senare, när
              det blev teoretiserat i skolan, fanns inte den nyttan av att anställa
              ungdomar på samma sätt som tidigare. Det ska vi vara medvetna
              om när vi pratar om subventionerade ungdomssommarjobb. De behövdes
              inte förr i tiden. Jag håller med Peter Persson om att vi som
              har några år på nacken hade lätt att få sommarjobb. Det var det
              för att det fanns ett behov, och vi var mer kunniga kanske än
              många av de ungdomar är i dag som bara har suttit på skolbänken.
            </seg>
            <seg n="871fad84">
              Det var inte så länge sedan det blev så att de skulle subventioneras.
              På 60-, 70- och 80-talet gick det bra utan subventionerade ungdomsjobb.
              Plötsligt skulle de subventioneras, och då är det detta som är
              den enda sanningen. Det måste naturligtvis vara konjunkturen,
              tillgång och efterfrågan på både arbete och arbetskraft, som avgör
              om det är möjligt för ungdomar att få jobb eller om man tvingas
              att subventionera. Det var det vår regering gjorde när det var
              en kris för något år sedan. Då insåg man att här gäller det att
              satsa extra, och så gjorde man det. Nu är vi tillbaka i en konjunktursvängning
              som närmast liknar det som var när det var högkonjunktur. Då bör
              det normalt inte finnas subventioner.
            </seg>
            <seg n="0317ee88">
              Den arbetsmarknad fungerar bäst som sköter sig själv, där inte
              politiker är med över huvud taget med pekpinnar eller subventioner.
              Det är min uppfattning och många andras också. Vi ska se till
              att stödja och hjälpa dem som behöver jobb så att de på ett naturligt
              sätt kan komma in på den bredd som finns i hela näringslivet,
              där det inte alltid är en ganska smal sektor inom kommunen med
              kanske den typen av jobb ungdomar inte vill ha. Ungdomar är ganska
              kräsna i dag. Vi ska inte säga att anledningen till att man inte
              har sommarjobb är att man inte får jobb; det finns de som inte
              heller vill ha.
            </seg>
            <seg n="1498b0f0">
              Många skulle vilja vara ute på en tillverkande industri, ha tekniska
              jobb och annat, och det är inte alltid möjligt. Det måste vi komma
              tillbaka till. Med den nya gymnasieskola som börjar gälla i höst
              kommer vi att få allt fler som har bredare kunskaper, mer praktiska
              kunskaper och som på ett naturligt sätt kommer att efterfrågas
              även när det gäller sommarjobb.
            </seg>
          </u>
          <note type="speaker" n="8415c239">
            Anf. 50 HANS EKSTRÖM (S):
          </note>
          <u who="hans_ekstrom_6961c5" xml:id="i-63776161bcd5ad7f-0" n="e6b16a61">
            <seg n="1c352c65">
              Fru talman! Jag kunde inte låta bli att reagera på den ton som
              jag hör från regeringssidan i synen på arbetsmarknaden. Det verkar
              som om man har en bild av att på den gamla goda tiden, innan arbetarrörelsen
              sönderreglerade och skolan lärde ut teoretiska kunskaper, fick
              folk arbeten. Det var den bild jag fick av Katarina Brännström.
              Jag blir naturligtvis förtvivlad om den förändring av arbetsmarknad
              som har skett i alla civiliserade länder har gått Katarina Brännström
              förbi och de ökade krav som gör att den typen av enklare arbetsuppgifter
              inte finns som man lätt sätter in folk i och som folk i min och
              Katarinas ålder kunde ta. I dag är det ofta så att man får ett
              sommarjobb på mammas eller pappas jobb. Men den som inte har en
              mamma eller pappa som kan förmedla det jobbet får inte jobb. Därför,
              Hanif, behöver det offentliga ta ett ansvar för att erbjuda en
              inblick i vad arbete är för något.
            </seg>
            <seg n="8012b7a9">
              Ni säger er företräda den så kallade arbetslinjen. För mig är
              det fullständigt obegripligt att ni tror att arbetskraftsdeltagandet
              ska öka när man förmenar en hel del av den uppväxande generationen
              insyn i vad arbete är och vad deltagande i arbetslivet innebär.
            </seg>
          </u>
          <note type="speaker" n="71905c6a">
            Anf. 51 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-2" n="2e3939fb">
            <seg n="1f432522">
              Fru talman! Jag vill först understryka att jag vill att alla
              som kan arbeta ska ha chansen att göra det, och förstås även unga,
              och att alla företag och arbetsplatser jag tror att vi har 300
              000 arbetsplatser i Sverige också kan se över möjligheten att
              erbjuda ungdomar och andra som har det svårt på arbetsmarknaden
              att få ett jobb.
            </seg>
            <seg n="7211d663">
              Jag vill också passa på tillfället att kommentera vad Esabelle
              Dingizian sade om unga. Unga är visst en särskilt konjunkturkänslig
              grupp. Det är unga som har kommit in som åker ut först, och det
              är unga som har svårast att ta sig in på arbetsmarknaden vid en
              konjunkturnedgång. De är särskilt känsliga, skulle jag vilja säga.
            </seg>
            <seg n="437f9265">
              Vi valde därför 2010 att göra en särskild tillfällig satsning
              på unga och feriejobb. Men i dag är arbetsmarknadsläget helt förändrat.
              Vi kan se att det är 120 000 fler som går till jobbet i dag, varav
              drygt 30 000 är unga, än för ett år sedan. Därför var det motiverat
              att sätta in den insatsen förra året.
            </seg>
            <seg n="4ce9fb31">
              Det är klart att vi skulle kunna satsa skattepengar på generella
              subventioner. Men är det rimligt att göra det nu när sysselsättningen
              ökar väldigt kraftigt och efterfrågan på arbetskraft är stor,
              när vi har så många fler lediga platser på Arbetsförmedlingen?
              Vi har inte haft så många lediga platser på tjugotalet år. Då
              vet vi ändå att det är bara 30 procent av de lediga platserna
              som anmäls till Arbetsförmedlingen.
            </seg>
            <seg n="6205f38c">
              Jag tycker att det är ansvarsfullt att fundera på vad vi kan
              lägga våra skattepengar på, var de gör störst nytta. Det är också
              rimligt att Sveriges 300 kommuner, som tillsammans med landstinget
              i år beräknas gå med ett överskott på 15 miljarder kronor, tar
              sin del av ansvaret och tillsammans med företagen anställer unga
              såväl som funktionsnedsatta och utrikes födda.
            </seg>
            <seg n="a367d892">
              Skulle vi gå in med en satsning på 100 miljoner kronor till kommunerna
              i år är det ingen som vet hur många av de feriejobb som kommunerna
              planerat som skulle bli av. Det är väldigt svårt att se effekterna,
              vad den statliga subventionen skulle ge i form av feriejobb och
              vad kommunen kanske skulle dra in på sin egen satsning.
            </seg>
            <seg n="48680453">
              Jag hoppas att alla kommuner i Sverige kan satsa på att ta in
              grupper som har det särskilt tufft på arbetsmarknaden i jobb,
              men jag hoppas också att fler företag ska göra det. Och så ser
              det ut just nu.
            </seg>
            <seg n="ef60a1ec">
              När det gäller ungdomar kan det också förtjäna att påpekas att
              ungdomar generellt sett inte är en utsatt grupp på arbetsmarknaden
              tvärtom. De har kortare arbetslöshetsperioder än andra grupper
              på arbetsmarknaden.
            </seg>
            <seg n="71fb11c3">
              Jag tycker att det finns skäl att instämma i det som Finn Bengtsson
              sade, att när man ändå prioriterar, vilket vilken regering som
              helst måste göra, ska man titta på de grupper som har det allra
              tuffast. Där har vi funktionsnedsatta, utrikes födda och unga
              som har lämnat skolan utan godkända betyg, och de är, tack och
              lov, en mindre grupp av ungdomspopulationen.
            </seg>
          </u>
          <note type="speaker" n="8e874942">
            Anf. 52 SARA KARLSSON (S):
          </note>
          <u who="sara_karlsson_6c50ab" xml:id="i-d0fd30479d7a026b-2" n="962c0ad1">
            <seg n="463186ff">
              Fru talman! Min interpellation handlade om just sommarjobben,
              som är avgörande för etableringen på arbetsmarknaden för unga.
              Vi har många andra förslag för en bredare arbetsmarknadspolitik,
              och jag tror att Hanif Bali säkert vet var han kan hitta dem.
            </seg>
            <seg n="0a88d3dc">
              Jag skulle lite grann vilja kommentera kostnadseffektivitet.
              Det är någonting som ofta framhålls av regeringen. Det verkar
              ofta vara något slags helig princip för regeringen, men inte när
              det handlar om halveringen av arbetsgivaravgifterna för att ha
              unga under 26 år anställda. Då gäller inte principen om kostnadseffektivitet,
              för resultatet av den reformen har snarare varit att man fört
              över pengar från det offentliga till det privata snarare än att
              skapa jobb.
            </seg>
            <seg n="be085645">
              Jag skulle vilja tacka för debatten. Den har varit bra. Jag tycker
              att skillnaden har blivit tydlig. Alla är överens om att sommarjobb
              är otroligt viktiga för ungas chans att etablera sig på arbetsmarknaden.
              Men regeringen är inte beredd att ta ansvar för det. Det är däremot
              vi. Det budgetalternativ som vi lägger fram i höst kommer att
              innehålla en bred satsning på att ge alla unga möjligheten att
              sommarjobba. Det tycker vi är värt att jobba för.
            </seg>
          </u>
          <note type="speaker" n="829eb5f0">
            Anf. 53 ESABELLE DINGIZIAN (MP):
          </note>
          <u who="esabelle_dingizian_00ab80" xml:id="i-c1ea2a231881f0e6-2" n="71330126">
            <seg n="df9a7f34">
              Fru talman! Jag skulle önska att vi mer pratade om våra ungas
              framtid än om det som har varit, för det hjälper inte dem som
              kommer.
            </seg>
            <seg n="3e8e7427">
              Mitt mål är naturligtvis att hundra procent, alla 1617-åringar,
              ska få ett sommarjobb i framtiden. Förra året gav regeringens
              100 miljoner 25 000 jobb. Förmodligen skulle det också ge det
              i år.
            </seg>
            <seg n="6f666856">
              Sedan vill jag bara säga till Hanif Bali att jag tror att ministern
              har läst min interpellation och att du olyckligtvis inte har gjort
              det, därför att där står att alla skolungdomar ska ha möjlighet
              till ett sommarjobb i kommunen, det lokala näringslivet eller
              i den ideella sektorn. För mig handlar det inte om att det är
              bara kommunala jobb. Det handlar om att ungdomarna måste få kontakt
              med arbetslivet. Vi skulle mycket väl kunna subventionera arbete
              i det lokala näringslivet, om du förstår vad jag menar. För mig
              handlar det om att ungdomar tidigt ska komma i kontakt med arbetslivet
              genom skolan och genom att skolan har mer samarbete med arbetslivet
              så att man ser sambandet mellan skolan och arbetslivet.
            </seg>
            <seg n="18256112">
              Sedan detta att det finns fler jobb i år ja, det finns också
              fler högskolestudenter. De går faktiskt före 1617-åringarna. När
              vi pratar om 1617-åringar pratar vi oftast om att det inte är
              kvalificerade jobb där man själv kan ta ansvar för att till exempel
              sätta in en nål.
            </seg>
            <seg n="51f5c401">
              Jag hoppas att vi pratar om samma sak, vilket det ibland känns
              som att vi inte gör. Men jag vill i alla fall tacka ministern
              för debatten.
            </seg>
          </u>
          <note type="speaker" n="d82d7479">
            Anf. 54 PETER PERSSON (S):
          </note>
          <u who="peter_persson_b021b6" xml:id="i-0c54f33845f0c09a-1" n="345e476d">
            <seg n="6be7fff1">
              Fru talman! Det har varit en intressant diskussion, och jag har
              noterat särskilt två saker.
            </seg>
            <seg n="3803e9e1">
              Arbetsmarknadsministern har inte svarat på min fråga om hon tror
              att regering och riksdagsmajoritet, som står på de fackliga organisationernas
              sida, tydligt medverkar till att arbetsmarknaden är mer gynnsam
              ur löntagarnas perspektiv detta mot bakgrund av alla dessa nya
              former: provjobba gratis, sms:a: kom omedelbart. Arbetsmarknadsministern
              går inte in på frågeställningen. Det gjorde däremot hennes partivän
              Katarina Brännström. Hon sade tydligt: Samhället ska helst inte
              lägga sig i. Marknaden ska sköta sig själv.
            </seg>
            <seg n="04b4e815">
              Jag tror att Moderaterna har ett väldigt slitage i den här frågan
              när det gäller deras egentliga grundhållning. Arbetsmarknadsutskottet
              voterade i dag om löntagarnas trygghet, och regeringspartierna
              fick dess bättre stryk i Lavalfrågan.
            </seg>
            <seg n="d7602319">
              Jag noterar också till min oerhörda förvåning att det tydligen
              skrivs något papper i det moderata riksdagskansliet om att full
              sysselsättning råder i landet. Nu är vi nästan tillbaka till full
              sysselsättning, säger Katarina Brännström. När 8 procent står
              utan ett arbete, när tusentals på tusentals ungdomar i sommar
              inte får chansen att sommarjobba, då är det socialdemokratiska
              beskedet att vi ska ordna jobb åt alla ungdomar under sommaren
              extra viktigt.
            </seg>
          </u>
          <note type="speaker" n="436d6d2c">
            Anf. 55 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-2ae45994f184c451-1" n="c5b7c84f">
            <seg n="24f759b8">
              Fru talman! Det är intressant det här med historiebeskrivning.
              Jag tror att vi alla här inne är besjälade av att alla ska få
              jobb, att vi ska se till att våra ungdomar tidigt får kontakt
              med arbetsmarknaden. Det finns många goda saker som vi alla vill,
              men det görs en verklighetsskildring och en historiebeskrivning
              som jag ibland inte kan känna igen.
            </seg>
            <seg n="671a0474">
              Alldeles nyss sade Peter Persson att vi har 8 procent som står
              utan jobb och att det är en gigantiskt hög siffra. Det är ju nästan
              samma siffra som 2005 jag tror att det var 7,9 procent under högkonjunktur,
              när Sverige gick för fullt, när vi hade ett år kvar till valet
              och allting bara blomstrade i Sverige.
            </seg>
            <seg n="6338ab8b">
              Om vi ska använda oss av siffror måste siffrorna vara lika mycket
              värda vid olika tillfällen. Och det är klart att ingen är nöjd
              med att vi har 8 procents arbetslöshet. Självklart vore det bra
              om många ungdomar fick sommarjobb.
            </seg>
            <seg n="b52a2fdd">
              I ofärd har staten ett ansvar, men när vi går mot normala tider
              måste det sköta sig självt. Det finns kommuner som av godhet eller
              på grund av att det saknas naturliga tillfällen till ungdomsjobb
              ordnar ungdomsjobb med kommunala medel, och det står varje kommun
              fritt att göra det.
            </seg>
            <seg n="da80bc2c">
              Staten ska ta ansvar i tider av kris. Nu har vi ingen kris, och
              det ska vi vara glada för. Vi går mot ännu bättre tider då ännu
              fler kommer att få jobb. Jag är övertygad om att vi till nästa
              sommar har en betydligt lägre arbetslöshet, även för ungdomar.
            </seg>
          </u>
          <note type="speaker" n="099ce4e7">
            Anf. 56 HANS EKSTRÖM (S):
          </note>
          <u who="hans_ekstrom_6961c5" xml:id="i-63776161bcd5ad7f-1" n="e6b16a61">
            <seg n="d86a7926">
              Fru talman! Jag är historielärare och intresserad av historiebeskrivning.
              Jag minns att Fredrik Reinfeldt 2005 talade om massarbetslöshet.
              Katarina Brännström kommer väl inte ihåg det. Då var det en siffra
              som var lägre än den siffra vi har i dag. Vi kanske kan hålla
              oss till den korrekta historiebeskrivningen i denna fråga.
            </seg>
            <seg n="20f5196f">
              Jag har inte årets siffra, och ungdomsarbetslösheten har ju sjunkit
              något, men 2010 hade Sverige en ungdomsarbetslöshet på 25,2 procent.
              EU 27 hade 20,7 procent och USA 18,4 procent. Sveriges ungdomsarbetslöshet
              efter fyra år av borgerligt styre var alltså högst av dessa tre.
            </seg>
            <seg n="de54031f">
              År 2001, under den hemska socialistiska perioden, hade Sverige
              14,9 procent och EU 27 17,3. Sverige hade alltså bättre siffror
              än EU 27. Den hemska socialistiska politiken hade tydligen bättre
              effekt på ungdomsarbetslösheten än vad den borgerliga har haft.
              Det förvånar mig att denna historiebeskrivning inte finns med.
            </seg>
            <seg n="b4010fb1">
              Hanif talar lite föraktfullt om parkjobb. Varför tar man ofta
              till det? Jag har hört att Svenskt Näringsliv inte tycker om undanträngningseffekter
              av subventionerade jobb. Ett säkert område där man inte skapar
              undanträngningseffekter är exempelvis parkförvaltning men det
              ger en insyn i vad arbete är.
            </seg>
          </u>
          <note type="speaker" n="e76a2d7a">
            Anf. 57 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-e7db40a25dbdeb46-0" n="2e3939fb" next="i-29686ce1976e250f-0">
            <seg n="d13ea6be">
              Fru talman! Jag tackar för debatten. Det känns onödigt att vi
              slår varandra i huvudet med statistik, för den kan man vända och
              vrida på. Statistiken har dessutom förändrats sedan den förra
              alliansregeringen. Tidigare mätte man 1664, och man räknade inte
              in heltidsstuderande. Nu har vi dock en gemensam EU-statistik.
            </seg>
            <seg n="d469ddcb">
              Arbetslösheten är på tok för hög. Den sjunker dock ordentligt.
              120 000 fler är sysselsatta och 33 000 av dem är ungdomar. Det
              går alltså åt rätt håll.
            </seg>
            <seg n="3b7055f3">
              Jag ska bemöta Peter Perssons något onyanserade påhopp. Det är
              viktigt att ungdomar får en bra introduktion på arbetsmarknaden
              med sjysta villkor och rejäla arbetsrättsliga regler. Det är därför
              viktigt för regeringen att värna den svenska modellen och de svenska
              kollektivavtalen. Arbetsmarknaden täcks till 90 procent av kollektivavtal,
              och det är en viktig princip.
            </seg>
            <seg n="0a696891">
              Det är inte okej att ungdomar provjobbar gratis eller lite löst
              kallas på sms. Det ska vara ordentliga och sjysta villkor. Därför
              är det glädjande att fler företag tecknade kollektivavtal 2010.
              Det är en positiv utveckling.
            </seg>
            <seg n="447f9170">
              Det är särskilt viktigt att det är bra eftersom det är ungdomars
              första kontakt med arbetsmarknaden. Det är också viktigt att facken
              har jour och bra medlemserbjudanden för ungdomar. I dag är det
              långt ifrån attraktivt att bli medlem i ett fackförbund, vilket
              är synd. Där kan man göra mer.
            </seg>
            <seg n="808ad1ce">
              Jag vill att alla ungdomar som så önskar ska få sommarjobb, att
              fler företag och kommuner anställer ungdomar och att det ska vara
              sjysta villkor för såväl ungdomar som andra.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="4dbb07a5">
            Ajournering
          </note>
          <note n="b80e105f">
            Kammaren beslutade kl. 16.04 på förslag av tredje vice talmannen
            att ajournera förhandlingarna till kl. 18.00.
          </note>
          <u who="hillevi_engstrom_c4534d" xml:id="i-29686ce1976e250f-0" n="2e3939fb" prev="i-e7db40a25dbdeb46-0">
            <seg n="f24add45">
              Återupptagna förhandlingar
            </seg>
          </u>
          <note n="b5504ff0">
            Förhandlingarna återupptogs kl. 18.00.
          </note>
          <note n="0563dcdc">
            13 § Svar på interpellation 2010/11:353 om utdrag ur belastningsregistret
            för arbetssökande
          </note>
          <note type="speaker" n="d85d2ce8">
            Anf. 58 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-3" n="2e3939fb">
            <seg n="4adefb75">
              Fru talman! Josefin Brink har frågat mig om jag avser att verka
              för att Utredningen om integritetsskydd i arbetslivets förslag
              om att begränsa arbetsgivares möjligheter att begära ut registerutdrag
              av arbetssökande genomförs.
            </seg>
            <seg n="bb45609d">
              Frågan rymmer en rad komplexa frågeställningar och det är i dag
              för tidigt att säga vilka eventuella lagstiftningsförslag regeringen
              kan komma att lägga fram till följd av betänkandet. Utredningens
              förslag kräver noggrann analys av flera olika frågeställningar,
              eftersom det handlar om olika intressen som ställs mot varandra.
            </seg>
            <seg n="224e4734">
              Jag delar interpellantens oro över utvecklingen att allt fler
              registerutdrag begärs ut av enskilda på uppmaning av arbetsgivare
              som inte själva har någon rätt att få ut uppgifter ur registret.
              Arbetsgivarna får härigenom tillgång till ett fullständigt utdrag
              ur belastningsregistret, det vill säga mycket integritetskänsliga
              uppgifter.
            </seg>
            <seg n="689df312">
              För ordningens skull bör dock anmärkas att de siffror som Josefin
              Brink hänvisar till verkar vara det totala antalet utdrag från
              belastningsregistret som enskilda begärt, det vill säga även de
              fall där det finns en lagstadgad skyldighet att uppvisa utdrag.
              Om man räknar bort sådana utdrag var antalet utdrag som enskilda
              begärde drygt 155 000 år 2010. Detta är dock i sig en oroande
              hög siffra, och enligt uppgift från Rikspolisstyrelsen håller
              utvecklingen i sig.
            </seg>
            <seg n="e1e61e08">
              Den fortsatta beredningen av frågan om ett eventuellt förbud
              för arbetsgivare att utan författningsstöd begära att den enskilde
              visar upp registerutdrag är nära förbunden med frågan om i vilka
              fall en arbetsgivare har ett befogat intresse av att få tillgång
              till uppgifter i registret.
            </seg>
            <seg n="ad59b880">
              I vissa anställningsärenden har arbetsgivare rätt att i större
              eller mindre utsträckning få ut uppgifter ur registret. Det gäller
              till exempel vid anställning inom rättsväsendet, för vissa vårdyrken
              och inom Försvarsmakten. För vissa anställningar har arbetsgivaren
              till och med en skyldighet att göra en registerkontroll. Så är
              till exempel fallet inför anställning på skolans område, inom
              barnomsorgen och för vissa andra vårdinsatser. I dessa fall har
              lagstiftaren bedömt att en registerkontroll är adekvat och rimlig.
              Avsikten är emellertid inte att registerutdrag utan författningsstöd
              ska användas som så kallat straffrihetsintyg och att arbetsgivare
              ska kunna få tillgång till dessa genom att utnyttja den enskildes
              rätt att få ett utdrag om sig själv.
            </seg>
            <seg n="9b2bead8">
              Lagstiftningen om belastningsregistret tillhör Justitiedepartementet
              och jag kan därför inte gå in på några detaljfrågor. Allmänt kan
              dock sägas att prövningen av frågor om tillgång till uppgifter
              i belastningsregistret ofta rymmer en konflikt mellan olika skyddsvärda
              intressen. Såvitt avser anställningsärenden finns å ena sidan
              arbetsgivares intresse av att ta del av vissa uppgifter i registret.
              Å andra sidan finns den enskildes intresse av integritetsskydd
              och upprätthållandet av principen att den som avtjänat sitt straff
              ska få delta i samhället på samma villkor som andra. Vid bedömning
              av frågor om rätt till registerutdrag krävs därför en grundlig
              analys och en noggrann avvägning av de motstående intressena.
              Inom Justitiedepartementet bereds för närvarande frågan om en
              översyn av regelverket på området.
            </seg>
            <seg n="5622ff67">
              Avslutningsvis är det viktigt att komma ihåg att personer som
              eventuellt är olämpliga för en anställning ofta inte förekommer
              i belastningsregistret. Det finns dessutom en risk att registerkontroller
              ger en falsk känsla av trygghet. Om arbetsgivare använder registerkontroller
              som någon form av sållningsinstrument kan det lätt leda till att
              man förbiser behovet av andra mer adekvata åtgärder som till exempel
              referenstagning, förebyggande insatser och ett systematiskt arbete
              med goda rutiner. Sådana åtgärder torde vara långt mer effektiva
              än registerkontroller. Det finns också en risk att en arbetsgivare
              väljer bort personer som är lämpade för anställning på grund av
              att de inte har ett fläckfritt förflutet.
            </seg>
          </u>
          <note type="speaker" n="715c0986">
            Anf. 59 JOSEFIN BRINK (V):
          </note>
          <u who="josefin_brink_149089" xml:id="i-7810b25a64fc89c0-0" n="93259aba">
            <seg n="48e85914">
              Fru talman! Jag vill tacka arbetsmarknadsministern för svaret.
              Det är glädjande att ministern delar uppfattningen att det är
              ett problem att allt fler arbetsgivare använder utdrag ur belastningsregistret
              för att sortera bort arbetssökande.
            </seg>
            <seg n="fb00c529">
              Däremot har jag väldigt svårt att förstå vad det är som är så
              komplext och så komplicerat i den här frågan att regeringen inte
              kan komma till skott med ett lagförslag. Den här frågan är ju
              inte på något sätt ny. Den har behandlats på både längden och
              tvären i ett antal utredningar på senare år. Den senaste utredningen
              kom med sitt slutbetänkande för mer än två år sedan. Sedan dess
              har det hetat att frågan bereds i Regeringskansliet.
            </seg>
            <seg n="15fb759b">
              Jag kan inte låta bli att undra: Vad är det som måste beredas
              så här länge om vi är överens om att det här är ett problem? Utredningens
              experter tröskade ju igenom de här frågorna i tre års tid och
              vände och vred på varje tänkbar aspekt av just gränsdragningen
              mellan arbetsgivares intresse av att ta reda på så mycket som
              möjligt om anställda och arbetssökande och den enskildes rätt
              att skydda sin egen integritet liksom möjligheten att komma tillbaka
              till arbetslivet även om man har begått ett brott.
            </seg>
            <seg n="5447a3aa">
              Den här utredningen kom fram till att när det gäller utdrag ur
              belastningsregistret bör det regleras genom ett generellt förbud
              men att det även i fortsättningen ska vara tillåtet om det finns
              särskilt lagstöd för att begära det. En sådan lagstiftning skulle
              ju avgränsa utdragen ur belastningsregistret till att gälla för
              just de yrken där riksdagen har beslutat att här ska man göra
              en sådan kontroll. Det skulle också begränsa vilka brott man skulle
              tvingas visa för sin arbetsgivare.
            </seg>
            <seg n="a7f02b35">
              Det här betyder att den som är dömd för barnpornografibrott eller
              sexuella övergrepp på barn alltså även fortsättningsvis skulle
              kunna nekas anställning i skola och barnomsorg. Däremot skulle
              den som söker jobb som bibliotekarie, butiksbiträde, chaufför
              eller kallskänka slippa hela proceduren med att vända sig till
              polisen, begära ut ett registerutdrag och sedan lämna ifrån sig
              det till än den ena än den andra arbetsgivaren om eventuella brott
              som i de flesta fall helt saknar relevans för det jobb som man
              har sökt.
            </seg>
            <seg n="6820acf5">
              Det är just de här utdragen som står bakom den stora ökningen
              av antalet registerutdrag. Mellan 2003 och 2010 har antalet sådana
              här begärda registerutdrag nästan tredubblats och den ökningen
              verkar fortsätta. Det är alltså uppenbart att allt fler arbetsgivare
              som inte har något lagstöd för att göra det här, både offentliga
              och privata, regelmässigt använder utdrag ur belastningsregistret
              för att sålla bland de arbetssökande.
            </seg>
            <seg n="453d43cf">
              Om ministern och jag nu är överens om att det här är ett problem
              borde det vara ganska enkelt att också bli överens om att det
              behövs en lagskärpning, till exempel utifrån den utredning som
              har lagt fram ett gediget sådant förslag. Därför vill jag ändå
              ställa frågan till arbetsmarknadsministern: Vad är det för skyddsvärda
              intressen hos arbetsgivare som i dag utan lagstöd begär sådana
              här utdrag som arbetsmarknadsministern vill skydda och därför
              inte kan komma fram till att lägga fram ett sådant här lagförslag?
            </seg>
          </u>
          <note type="speaker" n="697d43c0">
            Anf. 60 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-4" n="2e3939fb">
            <seg n="d15f99ba">
              Fru talman! Tack för frågan! Det här är ett viktigt område. Precis
              som Josefin Brink påtalar har det varit flera utredningar. Det
              är också så att remissvaren är väldigt spretiga. Det finns ju
              olika syn på brott och straff. Nu kanske Josefin Brink och jag
              tillhör dem som verkligen tycker att människor ska få en ny chans
              och kunna komma in på arbetsmarknaden. Men det finns också intressen
              som till exempel tycker att ett narkotikabrott är ett allvarligt
              brott och att man kanske inte vill ha en person som har begått
              ett sådant brott anställd som chaufför. Det är den typen av invändningar
              som finns att läsa i remissvaren.
            </seg>
            <seg n="cc56ac54">
              Det finns också stora krav, inte minst just nu, alltifrån scouterna
              till idrottsrörelsen om mer omfattande registerkontroller. Jag
              är av den uppfattningen att det där är falsk trygghet och att
              det just nu går lite grann av ett drev för att mer och mer ska
              kontrolleras, dokumenteras och lämnas ut.
            </seg>
            <seg n="0f3ea4a8">
              Det är en bekymmersam fråga av flera skäl. Det finns också gallringsregler
              för de här uppgifterna. Men om ett brottsregisterutdrag finns
              hos en arbetsgivare kommer det heller aldrig att gallras bort.
              Jag delar interpellantens oro kring den frågan.
            </seg>
            <seg n="3f4df121">
              När man tittar på den här utredningen kan man se att de också
              lade fram flera andra förslag, till exempel om drogtester i arbetslivet.
              Där finns det också olika synpunkter. Ska det vara förbjudet eller
              tillåtet? Ska det vara kollektivavtalsreglerat? Utredningen tittade
              också på frågor kring andra register, till exempel Försäkringskassans
              register, som man också kan säga att en del arbetsgivare missbrukar
              genom att ta in uppgifter om sjukfrånvaro eller vård av barn,
              alltså någonting som registren inte är avsedda för.
            </seg>
            <seg n="333be7ee">
              Jag fick själv en aha-upplevelse av detta när jag för ett antal
              år sedan hittade ett kuvert från Rikspolisstyrelsen i min egen
              brevlåda adresserat till min dotter och undrade: Vad har hon nu
              gjort för någonting? Det var en begäran om ett intyg och gällde
              ett vanligt jobb i detaljhandeln. Jag delar alltså interpellantens
              oro.
            </seg>
            <seg n="e10dc475">
              Vi bereder just nu frågan. Att det inte har kommit förslag tidigare
              beror på att vi haft ett val och fått nya statsråd på posterna.
              Jag tycker frågan är viktig och den ligger därför inte långt inne
              i någon byrålåda. Det kan jag försäkra interpellanten om. Det
              är angeläget att vi kommer fram till förslag, och de ska vara
              väl avvägda.
            </seg>
          </u>
          <note type="speaker" n="65f6dcdb">
            Anf. 61 JOSEFIN BRINK (V):
          </note>
          <u who="josefin_brink_149089" xml:id="i-7810b25a64fc89c0-1" n="93259aba">
            <seg n="56290acd">
              Fru talman! Att det finns motstridiga intressen och att det finns
              remissinstanser som inte ställer sig bakom ett förslag i en utredning,
              eller för den delen i ett senare skede en regeringsproposition,
              har tidigare inte hindrat regeringen från att gå till beslut,
              till exempel när det gällt att inskränka skyddet för den personliga
              integriteten. Enbart i arbetsmarknadsutskottet har vi haft mängder
              av exempel med arbetssökande där regeringen i strid med ett flertal
              remissinstanser redan inskränkt integritetsskyddet i Arbetsförmedlingens
              databaser. Det har tidigare inte hindrat regeringen från att agera,
              utan det måste vara någon annan typ av intressen som man här tycker
              väger särskilt tungt och som man vill skydda.
            </seg>
            <seg n="9be5791d">
              Det låter i och för sig som att arbetsmarknadsministern i grunden
              har samma uppfattning som jag, nämligen att det är viktigt att
              människor ska kunna komma tillbaka till arbetslivet, att få en
              möjlighet att ta sig in även om man en gång har blivit dömd för
              ett brott.
            </seg>
            <seg n="ade80457">
              Jag skulle vilja uppehålla mig lite grann vid omfattningen av
              det här problemet. Det handlar ju inte om några amerikanska filmpsykopater
              som finns i dessa register, utan det rör sig om ungefär en och
              en halv miljon människor som finns i belastningsregistret vid
              varje givet tillfälle. Det är mer än var fjärde person som finns
              i arbetskraften. Det är alltså många människor som har all anledning
              att känna ett stort obehag inför kravet att visa upp ett registerutdrag.
              Det obehaget kan man känna oavsett om där finns några noteringar
              eller inte.
            </seg>
            <seg n="6718611c">
              Precis som ministern tog upp tar det lång tid att bli av med
              en notering i belastningsregistret. Har man fått villkorlig dom,
              åtalsunderlåtelse, besöksförbud och liknande ligger markeringen
              kvar i tio år från det att domen föll. Har man blivit dömd till
              ett frihetsberövande straff ligger markeringen kvar i tio år efter
              att frihetsberövandet upphört. Speciellt för unga personer kan
              det vara helt förödande. Det kan vara det som grusar alla ens
              möjligheter att ta sig vidare och lämna en situation där man kanske
              befinner sig i riskzonen för att fastna i ett totalt utanförskap,
              en situation där man riskerar att hamna i en kriminell livsstil
              om man en gång gjort något dumt. Om man gjort någonting dumt när
              man var väldigt ung kan det hänga kvar ända upp i 30-årsåldern,
              precis under den perioden när man ska etablera sig i samhällslivet.
            </seg>
            <seg n="2f990433">
              Det är ett stort och växande problem. Rikspolisstyrelsen berättar
              att de får desperata samtal från människor som ringer och gråtande
              frågar om de kan radera, ta bort markeringen. De undrar om Rikspolisstyrelsen
              måste lämna ut alla de pinsamma saker som de gjorde kanske för
              länge sedan och som gör att de aldrig kan få ett jobb.
            </seg>
            <seg n="4a99bf06">
              Om man gör en enkel Googlesökning på nätet får man mängder av
              träffar där människor uttrycker sin desperation över detta. De
              har haft möjlighet att få ett bra jobb men sedan nekats på grund
              av att de varit tvungna att lämna in ett registerutdrag om någon
              liten pinsam sak som gjort att arbetsgivaren direkt har kastat
              bort deras ansökan.
            </seg>
            <seg n="c4f8cc14">
              Det är inte så svårt att förstå dessa människor. Det är förnedrande
              för den enskilde individen att om och om igen tvingas skylta med
              detta. Dessutom är det oerhört dåligt ur arbetsmarknadspolitisk
              synvinkel om en och en halv miljon människor, som finns i belastningsregistret,
              drabbas av arbetslöshet och riskerar att sorteras bort varje gång
              de söker jobb. Då är det omöjligt att upprätthålla principen att
              alla människor har rätt till ett arbete, rätt att komma tillbaka
              till arbetslivet.
            </seg>
            <seg n="c873bf11">
              Jag menar, återigen, att lagstiftningen brådskar, och jag skulle
              gärna vilja höra vad det är för legitima intressen som arbetsmarknadsministern
              anser finns för att detta ska få fortsätta.
            </seg>
          </u>
          <note type="speaker" n="6d4be96d">
            Anf. 62 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-5" n="2e3939fb">
            <seg n="af79860a">
              Fru talman! Jag delar inte interpellantens uppfattning att det
              är fråga om någon liten pinsam sak när man blir dömd för ett brott.
              Jag ser allvarligare på det än så. Reglerna om gallring har naturligtvis
              sitt berättigade behov och intresse. Justitieminister Beatrice
              Ask har ändrat gallringsreglerna för just ungdomar så att de snabbare
              ska gallras ut ur registret och kunna få en andra chans.
            </seg>
            <seg n="f4c76722">
              En arbetsgivare har ju rätt att besluta om en anställning, och
              det råder olika moralisk uppfattning om brott och straff i samhället.
              Man kan ha förståelse för att en arbetsgivare kanske inte vill
              anställa någon som till exempel blivit dömd för väpnat rån eller
              grovt narkotikabrott om arbetsgivaren har andra att välja på.
              I den ena vågskålen har vi arbetsgivarens behov av att veta vem
              man anställer och vad den personen har för bakgrund. I den andra
              vågskålen har vi individens behov av att rentvå sig, att man,
              om man suttit av sitt straff, ska få en andra chans att komma
              tillbaka i samhället. Det är alltså inte någon jätteenkel ekvation
              att se hur dessa vågskålar ska kunna kommunicera.
            </seg>
            <seg n="eb18d634">
              Om den lagstiftning som utredningen lägger fram förslag om kommer
              till stånd måste vi kunna lista vilka yrken det ska finnas laglig
              rätt att kunna begära registerutdrag om. Redan i dag finns en
              ganska omfattande lista. Frågan är om den i så fall kommer att
              behöva utökas eller förändras. Om det exempelvis gäller larminstallatörer,
              som är i människors bostäder och kontorslokaler och har tillgång
              till många nycklar, lås och koder, tycker jag att det kan vara
              rimligt att arbetsgivaren får veta att installatören inte har
              ett gediget brottsligt förflutet.
            </seg>
            <seg n="27e0e085">
              Dessutom vet vi att det finns en betydande risk för att man återfaller
              i brott, att det inte går bra för alla. Man skulle önska att det
              gick bra för alla brottsdömda och att de verkligen kom över på
              rätt sida och började leva ett hederligt liv, men vi vet att en
              oroväckande stor andel återfaller i brott.
            </seg>
            <seg n="5c5637cb">
              Låt mig också nämna att alliansregeringen anser att arbetslinjen
              är lika viktig innanför som utanför kriminalvården. Inom kriminalvården
              finns numera en arbetslinje, och när man befinner sig inom kriminalvården
              kan man kvalificera sig för att snabbare komma in i jobb- och
              utvecklingsgarantin och få hjälp och stöd för att på så sätt komma
              in på arbetsmarknaden. Samtidigt kan man i dag inom kriminalvården
              i större utsträckning än vad som var fallet tidigare lära sig
              ett yrke.
            </seg>
            <seg n="fb185dcd">
              Med respekt för de olika intressena och det som jag sade tidigare
              är det ett bekymmer med den ökande mängden registerutdrag. Det
              stora problemet är nämligen att man tror att eftersom en person
              inte finns i misstanke- eller belastningsregistret är det en bra
              person att anställa. Samtidigt vet vi att de flesta kriminella
              personer i själva verket inte finns i dessa register. Det ska
              man också komma ihåg, alltså att de flesta inte är dömda.
            </seg>
            <seg n="0f18b746">
              Det är en problematisk fråga och jag tar den på stort allvar.
              Jag har varit i den här positionen ett drygt halvår, och frågan
              har kommit upp på agendan. Vi bereder den och kommer att komma
              med förslag, men när det blir vågar jag inte säga. Det finns flera
              olika delar i utredningen. Det handlar alltså inte enbart om registerutdragen.
            </seg>
          </u>
          <note type="speaker" n="1afb0808">
            Anf. 63 JOSEFIN BRINK (V):
          </note>
          <u who="josefin_brink_149089" xml:id="i-7810b25a64fc89c0-2" n="93259aba">
            <seg n="a535267c">
              Fru talman! Då får vi väl se fram emot att regeringen kommer
              med ett förslag så småningom. Vi kommer att debattera den här
              frågan igen om drygt en vecka eftersom Vänsterpartiet yrkat på
              att man ska genomföra Integritetsutredningens förslag. Då kommer
              även alla de andra saker som finns i utredningen upp.
            </seg>
            <seg n="534234bd">
              Samtidigt tycker jag att det ibland är lite svajigt när arbetsmarknadsministern
              argumenterar. Vi är helt överens om att detta med registerutdrag
              ger en falsk trygghet. Det har vi argumenterat tidigare, bland
              annat när lagstiftningen om att kontrollera alla som ska jobba
              inom barnomsorgen och liknande infördes. Man måste ha andra rutiner
              för att se till att barn inte utsätts för risken att bli utsatta
              för övergrepp. Tyvärr är det en försvinnande liten minoritet av
              alla som till exempel begår övergrepp mot barn som finns i belastningsregistret.
              Där är vi helt överens.
            </seg>
            <seg n="3f9fe328">
              Vi är också överens om att man måste få möjlighet att komma tillbaka
              när man sonat sitt brott. Samtidigt säger Hillevi Engström att
              man får förstå att en arbetsgivare kanske inte vill anställa någon
              som begått ett väpnat rån. Ja, i någon mån kan man förstå det,
              men det gäller just intresseavvägningen där man som politiker
              och beslutsfattare måste ta ett lite större ansvar. Om alla arbetsgivare
              ska ha rätt att säga nej till den som tidigare begått ett brott,
              vad ska då hända med alla dem som gjort det? Långt ifrån alla
              som finns med i belastningsregistret har begått väpnade rån. Det
              kan vara fråga om mycket mindre saker. Men även den som en gång
              begått ett väpnat rån måste väl kunna få möjlighet att komma tillbaka
              till arbetsmarknaden och slippa bära det med sig i all oändlighet,
              att bortom all kontroll behöva skicka i väg registerutdrag till
              arbetsgivare som inte har någon speciell skyldighet att hantera
              det på något särskilt sätt.
            </seg>
          </u>
          <note type="speaker" n="f8fceac5">
            Anf. 64 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-6" n="2e3939fb">
            <seg n="4e921c5a">
              Fru talman! Tack för debatten! Det är viktiga och svåra frågor.
              Helt uppenbart har det gått inflation i dessa intyg, och vi kan
              också se att de kanske används mest bland de arbetsgivare som
              inte riktigt behöver dem. Det är oroväckande. Jag delar interpellantens
              synpunkt att man ska ha en chans att komma tillbaka till samhället.
              Det är bara så vi kan uppnå målet att alla som kan arbeta ska
              få göra det. Men frågan bereds noga, och vi kommer att återkomma
              med förslag.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="b7ef0e55">
            14 § Svar på interpellationerna 2010/11:362 och 389 om småföretagens
            behov av yrkesutbildad arbetskraft
          </note>
          <note type="speaker" n="fe0f1549">
            Anf. 65 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-7" n="2e3939fb">
            <seg n="4eeb483c">
              Fru talman! Hans Ekström har frågat närings- och energiminister
              Maud Olofsson vilka åtgärder hon avser att vidta för att småföretagen
              ska kunna anställa yrkesutbildad arbetskraft. Arbetet inom regeringen
              är så fördelat att det är jag som ska svara på interpellationen.
              En annan interpellation som också gäller kompetensförsörjning
              kommer från Maria Stenberg, som har frågat mig vilka åtgärder
              jag avser att vidta för att underlätta generationsväxlingen inom
              vård- och omsorgsyrkena.
            </seg>
            <seg n="058300c6">
              Jobben växer till i Sverige. Den svenska ekonomin fortsätter
              att utvecklas positivt, och sysselsättningen ökar i hög takt.
              År 2011 ser ut att bli ett starkt år med en kraftfull sysselsättningsuppgång
              och åtföljande sjunkande arbetslöshet. Antalet sysselsatta var
              redan i mars i år större än före krisen. Detta är naturligtvis
              glädjande, men jag är långt ifrån nöjd.
            </seg>
            <seg n="5611ae07">
              Nu när arbetsmarknadsläget förbättras är det viktigt att det
              finns tillgänglig arbetskraft så att den ökande efterfrågan kan
              omsättas i ökad sysselsättning. Det handlar om att säkerställa
              att de arbetslösa har rätt kompetens, är geografiskt rörliga och
              söker de jobb som finns.
            </seg>
            <seg n="910ce34a">
              Regeringen för en långsiktig politik för att stimulera arbetsutbudet,
              stärka rörligheten och säkerställa att de arbetslösa har rätt
              kompetens. Grunden för politiken är de stora satsningar och viktiga
              reformer som regeringen genomfört på bland annat arbetsmarknads-,
              skatte- och utbildningspolitikens områden. Regeringen har etablerat
              en arbetslinje. Inom utbildningsområdet har regeringen gjort stora
              satsningar på bland annat yrkesinriktad gymnasial vuxenutbildning
              (yrkesvux), yrkeshögskolan samt universitet och högskolor. Jag
              är övertygad om att regeringens satsningar på utbildning leder
              till att fler personer väljer att utbilda sig. Det är dock viktigt
              att utbudet av yrkesutbildningar fortsätter att utvecklas i samklang
              med arbetsmarknadens behov av kompetens.
            </seg>
            <seg n="98f1d662">
              Arbetsförmedlingens uppdrag att förmedla jobb och de arbetsmarknadspolitiska
              programmens inriktning mot ökad sökaktivitet och korta insatser
              bidrar till att minska risken för överhettning på arbetsmarknaden.
            </seg>
            <seg n="eeedf457">
              Generationsväxlingen kommer att påverka samhället på många områden
              vård och omsorg är ett av dessa. Generationsväxlingen är dock
              inte en plötslig företeelse utan något som vi kan förutse och
              inom våra olika ansvarsområden planera inför. Regeringen har därför
              gett ett antal centrala myndigheter i uppdrag att göra tillgänglig
              den kunskap de har om kommande demografiska förändringar och åldersavgångar.
              Den kunskapen ger sammantaget en bra utgångspunkt för kommuners,
              liksom utbildningsanordnares, planering.
            </seg>
            <seg n="efe84bba">
              Jag kommer att verka för att regeringen även fortsättningsvis
              kommer att prioritera strukturella åtgärder som förbättrar arbetsmarknadens
              funktionssätt. Jag kommer också att verka för att arbetslinjen
              ska bestå.
            </seg>
          </u>
          <note type="speaker" n="a2e3297f">
            Anf. 66 HANS EKSTRÖM (S):
          </note>
          <u who="hans_ekstrom_6961c5" xml:id="i-63776161bcd5ad7f-2" n="e6b16a61">
            <seg n="9986987b">
              Fru talman! Jag får tacka statsrådet för svaret.
            </seg>
            <seg n="d17099c5">
              Jag är dock väldigt förvånad över att statsrådet inte med ett
              ord berör skadorna för svenskt näringsliv av att det samtidigt
              som vi fortfarande har en hög arbetslöshet saknas kompetent arbetskraft.
              Att det kan uppkomma en brist inom områden som kräver lång utbildning
              är förståeligt, och det tar lång tid att utbilda bort den typen
              av brist. Utifrån det tycker jag att delar av regeringens politik
              är förståelig och klok. Jag tycker dock att det är ofattbart att
              man inte satsar resurser på att utbilda bort flaskhalsar inom
              yrken där sådan lång utbildning inte krävs.
            </seg>
            <seg n="11f33b83">
              I Sörmland säger länets småföretagare i Småföretagarbarometern
              att de kan anställa fler om man löser bristen på yrkesarbetare.
              Svetsare, betongarbetare, snickare, CNC-operatörer med mera saknas,
              och ändå ordnas inte den typen av utbildningar. I stället ska
              man coachas och fas 3:as till jobb. Det är tydligen okej att jaga
              arbetslösa med blåslampa, men inte ta det ansvar som ligger på
              regeringen och arbetsmarknadsmyndigheterna att ordna utbildningar
              inom bristyrken.
            </seg>
            <seg n="6ee94fc5">
              Jag såg i Eskilstuna-Kuriren att Tuna Stålrör i Eskilstuna, för
              att ta ett lokalt exempel, kan anställa fler och ta nya order
              som de missar. När vd:n på företaget, som för en småföretagarvänlig
              regering borde kunna vara intressant, säger att man missar order
              därför att det inte finns utbildad arbetskraft är väl det ett
              litet problem?
            </seg>
            <seg n="34cf9c51">
              För de berörda individer som hänvisas till fas 3 och coacher
              är det naturligtvis en individuell tragedi. Om inte det berör
              kanske man borde reagera när Stefan Fölster på Svenskt Näringsliv
              pratar om missmatchning och landets småföretagare i Småföretagarbarometern
              skriker efter utbildad yrkesarbetskraft samtidigt som arbetslösheten
              är hög.
            </seg>
            <seg n="c20f6d9e">
              Att det här är en näringspolitisk fråga var anledningen till
              att jag ställde interpellationen till näringsminister Maud Olofsson.
              Jag förstår indelningen av ansvarsområden i Regeringskansliet,
              men det var faktiskt en liten poäng att få näringsministern att
              förstå att det är en näringspolitisk fråga i högsta grad. Men
              hon kanske ägnar sig åt andra saker som hon vill lösa, samtidigt
              som företagen inte får tag på kompetent arbetskraft.
            </seg>
            <seg n="3771deac">
              Jag måste tyvärr tolka svaret som att regeringen inte tänker
              vidta några åtgärder för att lösa den akuta bristen på yrkesutbildad
              arbetskraft.
            </seg>
          </u>
          <note type="speaker" n="dbe32f0a">
            Anf. 67 MARIA STENBERG (S):
          </note>
          <u who="maria_stenberg_8d82fd" xml:id="i-7fb14e0d2b756d85-0" n="3fdfdd4d">
            <seg n="881fc70a">
              Fru talman! I dagar som dessa, när många unga tar studenten och
              därmed ska ut på arbetsmarknaden, passar den här debatten om generationsskiften
              och rekrytering till vård- och omsorgsyrken ypperligt. Att sjunga
              om studentens lyckliga dagar ska ju sedan avlösas av sånger om
              rätten till heltid, trygga anställningar och en arbetsmiljö som
              inte sliter ned och sliter sönder. Det tycker jag i alla fall.
            </seg>
            <seg n="e8497443">
              Jag tackar för svaret, men jag tycker nog att arbetsmarknadsminister
              Hillevi Engström har gjort det lätt för sig i sitt svar på min
              interpellation. Statsrådet konstaterar att regeringen har gett
              ett antal myndigheter i uppdrag att tillgängliggöra den kunskap
              som myndigheterna har om kommande demografiska förändringar och
              åldersavgångar. Punkt slut, enligt statsrådet. Det finns uppenbarligen
              ingenting mer att säga om rekryteringen till vård- och omsorgsyrken.
            </seg>
            <seg n="8db96b6d">
              Inte en enda, eller ett enda litet frö till, politisk tanke eller
              tillstymmelse till politisk vinkel på min frågeställning kan jag
              se i svaret. Kan det möjligen bero på att regeringen har helt
              slut på tankar, idéer och förslag på arbetsmarknadens områden?
              Ja, det kanske statsrådet själv kan svara på.
            </seg>
            <seg n="48e2e37a">
              Statsrådet kunde ha haft ett resonemang om hur och på vilket
              sätt rekryteringen till yrken inom vård och omsorg ska underlättas,
              kanske haft ett inlägg om vikten av heltidsanställningar och trygga
              anställningsformer eller någon tanke om hur vi ska bryta den könssegregerade
              arbetsmarknaden. Eller vad sägs om att statsrådet skulle kunnat
              ha en politisk idé om hur arbetsmiljön ska förbättras för att
              den ska bli ett bra verktyg i rekryteringen till just vård- och
              omsorgsyrkena?
            </seg>
            <seg n="119a6ed9">
              Nej, statsrådet nöjer sig helt sonika med att konstatera att
              tillhandahållandet av kunskap från myndigheter om demografiska
              utmaningar räcker. Det känns lite politiskt andefattigt, må jag
              ändå anse. Men förhoppningsvis kommer det mer i debatten.
            </seg>
            <seg n="323f354e">
              Fru talman! Jag är ändå lite förvånad över statsrådets svala
              intresse för frågan om hur vi ska försäkra oss om att vård och
              omsorg har personal i framtiden. Moderaterna brukar i alla fall
              retoriskt säga att de värnar om den svenska välfärden. Då kan
              man undra om välfärdsyrkena inte ingår i det resonemanget.
            </seg>
            <seg n="fd7916ea">
              Statsrådet har en partikamrat, tillika finansminister, som inte
              skrädde orden inför arbetsgivarrepresentanterna i kommuner och
              landsting. Då handlade det om lönerna. Han deklarerade att ingångslönerna
              måste sänkas och att kommuner och landsting som arbetsgivare måste
              titta mer på sina lönenivåer.
            </seg>
            <seg n="74f71225">
              Jag håller inte alls med finansministern och tittade lite närmare
              på lönestatistiken från fackförbundet Kommunal, som har många
              medlemmar inom kommun- och landstingsvärlden. Det är här är vad
              jag hittade jag citerar nu från Kommunals hemsida:
            </seg>
            <seg n="dfbe0fe8">
              Lönestatistiken avser sammanlagt 363 000 anställda som i genomsnitt
              arbetar 85 procent av heltid. Medellönen uppräknad till heltidsarbete
              uppgår till 20 700 kronor per månad och den faktiskt utbetalda
              lönen uppgår i genomsnitt till 17 600 kronor per månad.
            </seg>
            <seg n="294f9902">
              Så var det med den höga lönen, som finansministern tyckte skulle
              sänkas, och så var det med heltiderna.
            </seg>
            <seg n="e608d700">
              Jag hoppas att statsrådet i den kommande debatten har lite mer
              politiska tankar och idéer om hur rekryteringen till de viktiga
              välfärdsjobben ska kunna ske.
            </seg>
          </u>
          <note type="speaker" n="ffe4a5c7">
            Anf. 68 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-2ae45994f184c451-2" n="c5b7c84f">
            <seg n="bfee2737">
              Fru talman! Jag tror att vi kan vara överens om att det är viktigt
              att alla kommer i jobb. Alla som är i arbetsför ålder och som
              vill och kan utföra ett jobb måste också jobba. Det är bara så
              vi kan klara av den framtida utmaningen. Visst saknas det kompetent
              arbetskraft på många ställen och finns flaskhalsar. Det är tråkigt.
            </seg>
            <seg n="7679ef65">
              Vi är nog ganska överens om problembilden. Däremot tycker jag
              inte att vi är särskilt överens om varför det har blivit så här
              och vad vi ska göra åt det.
            </seg>
            <seg n="d2b71800">
              När man hör socialdemokrater låter det alltid som att det är
              snabba, korta Amsutbildningar, riktade yrkesutbildningar som ska
              lösa detta, när det egentligen borde ha varit skolans sak att
              för länge sedan se till att rusta människor för ett yrkesliv som
              vuxen. Men här låter det alltid som att det är Ams som ska ordna
              allting.
            </seg>
            <seg n="f13f68d3">
              Tyvärr har det varit så under den socialdemokratiska regeringsperioden
              att yrkesutbildningar inte har haft särskilt hög status. Det tycker
              jag är tråkigt.
            </seg>
            <seg n="da1f994f">
              Det har också varit så att man har slopat många yrkesutbildningar,
              och många har blivit väldigt teoretiserade, vilket har gjort att
              alltför många har hoppat av skolan utan att ha vare sig färdiga
              betyg, en färdig utbildning, eller vara rustad för ett yrkesliv
              som vuxen.
            </seg>
            <seg n="fc630074">
              Den här bristen har varit långvarig. Nu har den blivit akut,
              därför att vi går in i en ny högkonjunktur igen. Men bristen på
              yrkeskunnig personal inom många yrken har funnits väldigt länge.
            </seg>
            <seg n="a8b46a09">
              Jag träffar 30-åringar. Jag träffade alldeles nyligen någon som
              sade till mig: Jag har aldrig haft en chans. Jag tyckte inte om
              att gå i skolan. Jag hatade skolan. Men jag har aldrig fått en
              chans.
            </seg>
            <seg n="c5bdf701">
              Den personen hade för ett antal år sedan varit uppe till diskussion
              för att få förtidspension men själv sagt Det går jag bara inte
              med på och hankat sig fram på diverse jobb som inte hade gett
              särskilt mycket.
            </seg>
            <seg n="d9eaa089">
              Så kan vi inte ha det! Vi måste ha det så att unga människor
              skaffar sig grundkunskaper. Alla kan inte gå på universitet. Men
              genom att få grundkunskaper för vissa yrken får man lätt att komma
              ut i arbete. Här har det brustit sedan länge.
            </seg>
            <seg n="be897c9e">
              Alltför många fick också mixa ihop sin egen utbildning. På en
              arbetsplats på en tillverkningsindustri träffade jag tre kockar
              som nu faktiskt stod vid olika CNC-maskiner. En hade studerat
              restaurang och medier tillsammans. Tv-kock hade man möjligtvis
              kunnat bli, men det behövs inte så många sådana.
            </seg>
            <seg n="eaa8394c">
              Det är likadant inom vård och omsorg, som också är uppe i debatten.
              De yrkena har haft låg status i årtionden i 50 år, skulle jag
              kunna säga. Jag förstår inte varför man inte har ökat intresset,
              höjt statusen, förbättrat utbildningen eller för den delen också
              arbetat fackligt med att höja lönerna. Varför har man inte gjort
              mer tidigare? Varför tror man att nuvarande regering med något
              slags quick fix ska lösa allt detta på en gång? Så enkelt är det
              inte. Jag tycker att det är viktigt att man i en debatt sansar
              sig och också tar på sig en del av det ansvar som man har haft.
            </seg>
            <seg n="359119db">
              Nu kommer vi att få en annorlunda gymnasieutbildning med lärlingsutbildningar,
              yrkesinriktade utbildningar, yrkesvux och annat som kommer att
              se till att människor blir anställningsbara och också kan gynna
              industrin där det behövs.
            </seg>
          </u>
          <note type="speaker" n="45dcc062">
            Anf. 69 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-8" n="2e3939fb">
            <seg n="bda8a537">
              Fru talman! Jag vill tacka interpellanterna för frågan.
            </seg>
            <seg n="836a474b">
              Det här är en viktig fråga. Läser man Svenskt Näringslivs rapport
              Mismatch förstår man vilka stora utbildningsbehov som faktiskt
              finns och som det är efterfrågan på i arbetslivet. I det fall
              man går miste om order handlar det inte om utbildningar som kan
              genomföras på ett halvår eller ett år inom arbetsmarknadspolitiken,
              utan det handlar om utbildningar som kräver lång tid i skolan.
            </seg>
            <seg n="d6ba62df">
              Tittar man på de bristyrken som Arbetsförmedlingen har rankat
              för 2011 pratar man om civilingenjörer, läkare, VVS-ingenjörer,
              sjuksköterskor, förskollärare och så vidare. Det är inga utbildningar
              som man normalt sett kan ha inom arbetsmarknadspolitiken, utan
              det är utbildningar som kräver examen från vanliga skolor.
            </seg>
            <seg n="c7efaa84">
              Därför är det viktigt att vi har gjort en stor satsning på skolan.
              Vi satsar ju 6 miljarder kronor extra de närmaste åren på en bättre
              skola. Det måste vara bättre redan från första årskursen för att
              varje barn och ungdom ska få en bra grund att stå på. Mycket av
              problemen i dag gäller att många ungdomar lämnar skolan utan en
              vettig skolutbildning.
            </seg>
            <seg n="84bcd2eb">
              Som Katarina Brännström mycket riktigt sade är det många som
              jobbar inom till exempel vården som inte har någon vårdutbildning.
              De har gått en medieutbildning som man redan från början visste
              att den troligtvis inte skulle kunna leda till jobb inom medierna,
              där antalet jobb är begränsat.
            </seg>
            <seg n="4d6706fc">
              Det är viktigt att ungdomar får bra yrkes- och studierådgivning
              och att de går in på utbildningar där det finns en jobbefterfrågan,
              så att det finns en chans att få ett jobb, speciellt för de unga
              som inte är så benägna att flytta. Annars måste man ge beskedet:
              Du måste antagligen flytta inom Sverige eller kanske utanför Sveriges
              gränser, eftersom det finns så få jobb inom just den specifika
              delen.
            </seg>
            <seg n="02cda7c6">
              Det är också viktigt med de satsningar som görs inom gymnasieskolan
              med en ny gymnasieutbildning, gymnasielärlingar och också lärlingsprovanställningar,
              som vi ska komma med en utredning om så småningom.
            </seg>
            <seg n="b24562e2">
              Med detta sagt är det tydligt att det går bra för Sverige. Det
              är 120 000 fler som går till jobbet en vanlig dag nu i vår jämfört
              med för ett år sedan. Långtidsarbetslösheten sjunker också. Vi
              har en av de lägsta långtidsarbetslöshetssiffrorna i Europa. Den
              är fortfarande för hög, men relativt andra länder ligger vi hyfsat
              till.
            </seg>
            <seg n="459e3a2e">
              En outnyttjad resurs som jag tycker att arbetsgivarna borde använda
              sig mer av är alla de många utlandsfödda som finns hos Arbetsförmedlingen.
              Det finns människor med gedigen utbildning men också med gedigen
              erfarenhet som i dag inte blir anställda. Mer än hälften av de
              utlandsfödda som finns hos Arbetsförmedlingen har minst gymnasieskola
              eller akademisk utbildning. Det finns en stor kompetensreserv
              som jag hoppas att man kommer att kunna använda mycket mer.
            </seg>
            <seg n="36c9e0c8">
              Vad säger då oppositionen? Jo, till exempel att man inte ska
              flytta till de lediga jobben utan söka på hemorten 100 dagar,
              när vi vet hur viktigt den första tiden är som arbetslös. Det
              är en mycket märklig signal. Finns det ett ledigt jobb i Småland
              och jag har en utbildning som passar, varför ska jag inte vara
              beredd att ta det lediga jobbet? Sådana signaler tror jag är väldigt
              viktiga.
            </seg>
            <seg n="14937af5">
              Men framför allt handlar det om att skolan måste förebygga arbetslösheten
              och att arbetsgivarna måste vilja anställa dem som finns. Även
              om de personerna är födda i andra länder kan de ha gedigna kunskaper
              och erfarenheter. Där har vi mycket att göra, för att minska fördomarna
              mot personer som har andra typer av kompetenser.
            </seg>
          </u>
          <note type="speaker" n="e33021b4">
            Anf. 70 HANS EKSTRÖM (S):
          </note>
          <u who="hans_ekstrom_6961c5" xml:id="i-63776161bcd5ad7f-3" n="e6b16a61">
            <seg n="a7f07b6b">
              Fru talman! Ja, det är naturligtvis bekymmersamt när den så kallade
              jämviktsarbetslösheten kommer på en högre nivå därför att det
              saknas kompetens. Det leder till att räntan måste höjas snabbare
              än vad den annars skulle göra, och det leder till att vi inte
              utnyttjar hela ekonomins potential.
            </seg>
            <seg n="9dbf6a88">
              Katarina Brännström uttrycker att det här är tråkigt, och det
              är den långsiktiga omställningen av skolan som ska lösa problemet.
              Då funderar jag. Under den här hemska perioden har vi jobbat under
              två borgerliga läroplaner. För de två senaste läroplanerna, som
              den borgerliga regeringen nu tar avstånd från, är ju framtagna
              av de borgerliga. Det var till exempel Britt Mogård, som var moderat
              skolminister. Hon gjorde tydligen helt fel. När det gäller läroplanen
              därefter var det också en borgerlig utbildningsminister.
            </seg>
            <seg n="9c4716e8">
              Det är kanske ett gemensamt ansvar. Man kan inte bara pracka
              på och säga att det var några hemska socialdemokratiska propositioner,
              utan det var borgerliga propositioner bakom båda de här läroplanerna.
              Det kan vara klädsamt att ibland komma ihåg det.
            </seg>
            <seg n="b8d13b0e">
              Om Katarina Brännström skulle ha en poäng är det väldigt konstigt
              att man inte har något ansvar för alla dem som har blivit utbildade
              under de här två borgerliga läroplanerna. Jag pratar om omställningen,
              som de har rätt till för att komma tillbaka i en arbetslinje.
              Jag pratar inte om den långsiktiga utbildningspolitiken. Jag pratar
              om människors rätt att komma tillbaka och vikten för samhället,
              ekonomin och näringslivet av att de kommer tillbaka.
            </seg>
            <seg n="32a42e75">
              Jag tycker att en borgerlig regering kan ta ansvar för att de
              borgerliga läroplanerna i så fall har ställt till det så dant
              att man måste ge människor den rättigheten.
            </seg>
            <seg n="bf14f71d">
              Dessutom har vi, som ministern är inne på, alla dessa nya svenskar.
              Jag delar ministerns uppfattning att det är en stor resurs som
              vi misshushållar med i landet. Men även där kan det vara så att
              utbildning behövs. Jag träffade en skräddare från Irak. Han hade
              sökt arbete, och på ett företag hade de sagt att de var villiga
              att anställa honom. Men det krävs lite annan kompetens också för
              en skräddare, och den omställningen kan man behöva hjälp med av
              arbetsmarknadsmyndigheterna.
            </seg>
            <seg n="57cc529e">
              Poängen med den där hemska Amspolitiken, som man kanske klichémässigt
              tar avstånd från, är just att man ska hjälpa till med den lilla
              omställningen. Om rätten till omställning kan rymmas i en borgerlig
              arbetslinje vore jag väldigt tacksam.
            </seg>
          </u>
          <note type="speaker" n="5c769c84">
            Anf. 71 MARIA STENBERG (S):
          </note>
          <u who="maria_stenberg_8d82fd" xml:id="i-7fb14e0d2b756d85-1" n="3fdfdd4d">
            <seg n="b2cca95d">
              Fru talman! Då halkar vi tillbaka i problematiken med framtida
              rekryteringar inom vård och omsorg och välfärden, ni vet den som
              berör barn, gamla, skola och så vidare.
            </seg>
            <seg n="22d5ca8e">
              Jag är undersköterska till yrket och har arbetat deltid inom
              äldreomsorgen ända tills jag blev riksdagsledamot 2002. Möjligheten
              att få jobba heltid är begränsad till några tjänster per arbetsställe.
              Nu hoppas och tror jag att det blir bättre för de studenter som
              kastar sina mössor i skyn här under flera dagar. Men jag tvivlar
              på den saken när jag ser utvecklingen. Då pratar jag inte om den
              kommunala arbetsmarknaden och landstingsarbetsmarknaden, utan
              jag tittar mest på den privata tjänstesektorn, som är en annan
              del av arbetsmarknaden som har rätt många nya och unga anställda
              och som erbjuder ganska otrygga anställningar under väldigt korta
              tider.
            </seg>
            <seg n="c3919d0e">
              Det är det jag menar. För dagens färdigutbildade undersköterskor,
              måltidsbiträden eller barnskötare, som står för upprätthållandet
              av välfärden, väntar deltidsjobb och alltför sällan faktiskt en
              trygg visstidsanställning. De som nu ska hålla uppe välfärden
              ställs ju i något slags vänteläge i ett par år. Dagens problem
              är att det där vänteläget, väntan på en trygg visstidsanställning,
              bara blir längre och längre och längre.
            </seg>
            <seg n="22327f02">
              Jag bor i Norrbottens inland i en väldigt liten kommun. Där oroar
              vi oss rätt mycket för hur vi ska lösa framtidens rekrytering
              när det gäller jobb inom välfärdssektorn. Det handlar inte om
              att vi inte har tagit del av statsrådets myndigheters kunskap
              om demografi, utan det handlar mer om att vi bor i en liten kommun
              med en åldrande befolkning, en krympande kommunekonomi och där
              inflyttningen är mindre än utflyttningen.
            </seg>
            <seg n="7bd4eb08">
              Statsrådet skulle kunna ringa till kommunstyrelsens ordförande
              i Arvidsjaur och prata med honom och höra hans berättelse om hur
              orolig han är över just rekryteringen till välfärdsjobben. Det
              handlar ju om vården av barn, sjuka och gamla. Därför säger jag
              så här: Lösningen för äldreomsorgen, skolan eller förskolan är
              inte, som jag ser det, det som finansministern framförde, nämligen
              att ingångslönerna i de här yrkena skulle behöva sänkas för att
              man skulle kunna förbättra rekryteringen.
            </seg>
            <seg n="f1283a9f">
              Jag skulle vilja säga att det är tvärtom. Bättre löner och möjlighet
              till heltid och en god arbetsmiljö som inte sliter ned människor
              är väl en av framgångsfaktorerna eller medicinen för den framtida
              rekryteringen. Det finns nog inte en kommun eller ett landsting
              som inte har tittat på hur demografin ser ut. De vet vilka pensionsavgångar
              som väntar.
            </seg>
            <seg n="4d25253e">
              Det handlar om hela den här missmatchningen på arbetsmarknaden.
              Den borgerliga nya gymnasieskolan är en del av den framtida missen
              i matchningen. Unga är smarta, så smarta att de inser att de borgerliga
              nya gymnasieprogrammen kan bli en återvändsgränd för dem. Därför
              minskar söktrycket på yrkesprogrammen. Unga inser att om de går
              på det här gymnasieprogrammet innebär det att de blir vid sin
              läst, så att säga. Det vill man inte när man är ung i dag.
            </seg>
            <seg n="51be63f4">
              Min fråga är om arbetsmarknadsministern delar finansministerns,
              tillika partikamrat, uppfattning att en av lösningarna i fråga
              om rekryteringen för framtiden inom vård och omsorg är sänkta
              ingångslöner.
            </seg>
          </u>
          <note type="speaker" n="a3903495">
            Anf. 72 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-2ae45994f184c451-3" n="c5b7c84f">
            <seg n="179da737">
              Fru talman! Vi kan alltid diskutera lösningar både nu och då.
              Det är intressant att göra det och att göra en tillbakablick.
              Ibland är det bra att man har några år på nacken, så att man minns
              hur det var vid vissa tider.
            </seg>
            <seg n="22cf89fa">
              Ams var väl ändå som störst på 70- och 80-talet. Det var då det
              var flest som gick och omskolade sig, som det hette. Det var ett
              vedertaget uttryck, att man omskolade sig. Vad jag har förstått
              fanns det inte några borgerliga skolplaner som styrde det.
            </seg>
            <seg n="2264ce8f">
              Det var också så att Socialdemokraterna tog bort det lärlingssystem
              som en gång fanns, tog bort de 12-åriga yrkesskolor som fanns,
              där man utbildade svetsare och andra inom industrijobb, byggjobb
              och hantverksarbeten. Det var väl även Socialdemokraterna som
              ändrade den utbildning som fanns inom vård och omsorg till att
              bli mer teoretisk. Visst krävs det mer kunskap i dag för att klara
              moderna jobb, men alla kan inte vara där. Det måste finnas händer
              i vården på alla nivåer.
            </seg>
            <seg n="218f3051">
              Det är också viktigt att vi känner ett gemensamt ansvar för att
              höja statusen, för att se till att våra ungdomar i dag faktiskt
              vill välja de utbildningar som finns. Jag tycker att det som vi
              precis hörde Maria Stenberg säga är skrämmande, att det inte är
              så många som vill söka till de tekniska yrkena. Det är sorgligt,
              för här kommer Sverige att halka efter som nation. Om vi inte
              ser till att det blir fler som utbildar sig till de yrken där
              det faktiskt är arbetskraftsbrist kommer vi att få en ännu större
              missmatchning framöver, vilket inte någon vill och inte gynnar
              någon.
            </seg>
            <seg n="719bde51">
              Här menar jag att det gäller att inte bara hacka utan att också
              komma med konstruktiva lösningar och se till att det blir en positiv
              attityd till de yrken där det krävs utbildning.
            </seg>
          </u>
          <note type="speaker" n="3f5d4e6f">
            Anf. 73 PETER PERSSON (S):
          </note>
          <u who="peter_persson_b021b6" xml:id="i-0c54f33845f0c09a-2" n="345e476d">
            <seg n="4aee46e5">
              Fru talman! Jag kommer från Jönköpings län, ett län med stor
              närvaro av mindre och medelstora företag, ofta samverkande som
              leverantörer till större företag. Jag minns så tydligt när jag
              var kommun- och regionpolitiker hur industrin bombades ut i vårt
              län 20072008. Det var 20 procent, 30 procent, 40 procent och ibland
              direkta nedläggningar av företag. Tusentals och åter tusentals
              metallarbetare och trähusanställda fick gå hem, och där har åtskilliga
              stannat.
            </seg>
            <seg n="b2da1752">
              Jag vill påstå att den sittande regeringen i två avseenden fullständigt
              har misslyckats med konjunktur- och strukturpolitik. När det gäller
              konjunkturpolitiken skulle man ha satt in åtgärder för att hålla
              folk kvar i företagen och utbilda dem som man exempelvis gjorde
              i Tyskland.
            </seg>
            <seg n="d741c793">
              I stället rasade folk rätt ut, och det som har hänt i företagen
              är att den gamla strukturen, det enklare montaget har slagits
              ut. Nu är det mer kvalificerade uppgifter uppgifter som de nuvarande
              arbetslösa inte har kapacitet att utföra. Och i det skriande behovet
              av utbildning för att kunna komma tillbaka erbjuder regeringen
              fas 3, där 2 procent kommer i jobb eller i utbildning. Resten
              är kvar i utslagning.
            </seg>
            <seg n="3106594e">
              Jag var också med under 90-talskrisen. Jag ser fortfarande effekterna
              av att många handelsanställda och kommunalanställda slogs ut.
              De har blivit den grupp som vi i dag benämner som utsatt. Skillnaden
              mellan då och nu var att Socialdemokraterna fick ärva sönderkörda
              statsfinanser. Men ni fick ärva starka statsfinanser. Ni har och
              har haft möjligheten att faktiskt förhindra att en ny, stor, utsatt
              grupp inte kommer tillbaka till arbetsmarknaden.
            </seg>
            <seg n="470fb491">
              Men jag tror inte att ni har en verklig vilja att göra detta,
              för ni tror på en annan teori. Ni tror nämligen att förutsättningen
              för att åstadkomma fler i arbete är att dra ned relativlönerna.
              Därför måste ni ha ut människor på en låglönearbetsmarknad genom
              ekonomiska instrument som RUT-avdraget, försämrad a-kassa och
              övrig stimulans till en ny sektor.
            </seg>
            <seg n="f0a4dcd0">
              Vi socialdemokrater vill inte tillbaka till 20- eller 30-talet.
              Vi vill fortsätta utveckla Sverige med kvalificerade arbetsuppgifter,
              där vi tävlar med omvärlden med kunskap och inte med att tjäna
              i de besuttnas hem. Det gjorde vi en gång; den tiden är förbi
              och ska fortsätta vara förbi.
            </seg>
            <seg n="f4145e11">
              Jag skulle gärna vilja ha statsrådets svar: Tror Hillevi Engström
              att det är en gynnsam strategi att sänka det relativa löneläget
              i samhället? Skapar det fler jobb? Är det er politik för att åstadkomma
              det ni benämner som full sysselsättning?
            </seg>
          </u>
          <note type="speaker" n="17eba2d2">
            Anf. 74 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-9" n="2e3939fb">
            <seg n="78e3788e">
              Fru talman! Om jag får påminna om vad interpellationerna handlar
              om så är det ingen lönedebatt.
            </seg>
            <seg n="81e8c187">
              Men jag tänkte passa på tillfället och replikera på en del, som
              jag tycker, väldigt viktiga frågor som Maria Stenberg tar upp
              när det gäller vård och omsorg. Där är det oerhört angeläget att
              vi har en bra kompetensförsörjning. Det är en väldigt könssegregerad
              arbetsmarknad, men det är också en för liten andel heltidstjänster.
            </seg>
            <seg n="52224bfc">
              Nu har man problem med rekryteringen, och då är det självklart
              att landstingen och kommunerna måste bli bättre arbetsgivare.
              De måste kunna erbjuda heltidstjänster i större omfattning. Det
              måste vara ett bättre ledarskap. Vården och omsorgen kännetecknas
              av att man har många underställda i förhållande till andra branscher.
            </seg>
            <seg n="92e06481">
              Det finns också behov av lönekartläggningar och lönejämförelser.
              Inom denna sektor finns också tyvärr alldeles för få yrkesklassificeringar
              inom de kvinnliga yrkena i förhållande till maskinoperatörerna,
              vilka oftast är män.
            </seg>
            <seg n="aecb4855">
              Det jag har gjort under min tid som statsråd när det gäller just
              kvinnors arbetsmiljöer är satsningar till Arbetsmiljöverket på
              just belastningsskador inom vård och omsorg. Där fattade vi beslut
              ganska nyligen om en förstärkning på 20 ½ miljoner kronor. Vi
              har också en satsning på drygt 17 miljoner kronor mot hot och
              våld i arbetslivet, något som sprider sig inte minst inom yrken
              där kvinnor finns anställda, till exempel inom Försäkringskassan,
              socialtjänsten och så vidare.
            </seg>
            <seg n="1ed46081">
              Det finns väldigt mycket mer man kan göra där.
            </seg>
            <seg n="6c9d218f">
              Det är bra om man kan attrahera ungdomar till att söka vårdutbildningar,
              för det leder inte till en återvändsgränd utan till ett riktigt
              meningsfullt och bra jobb. Det är alltså bättre att ungdomar går
              vårdutbildningar, men då måste man göra yrket mer attraktivt.
              Man måste erbjuda en bra arbetsmiljö med kompetensutveckling och
              en karriärutveckling. Även om man inte är akademiker måste man
              som barnsköterska eller undersköterska kunna ha en karriär- och
              löneutveckling. Det är väl inte direkt någon statshemlighet att
              det har varit svårt för de kvinnligt dominerade branscherna att
              hävda sig i bristen på resurser. Man kan se att det heller inte
              alltid är så lätt inom Kommunal när å ena sidan kvinnliga vårdbiträden
              och undersköterskor slåss mot den å andra sidan manligt dominerade
              brandkåren till exempel. Var ska man lägga den lönesumma man är
              överens om?
            </seg>
            <seg n="300e3558">
              Det vi har gjort i mitt parti är att vi har haft mycket diskussioner
              med våra kommunala och landstingskommunala företrädare om att
              de måste bli bättre arbetsgivare, att det inte duger att inte
              kunna erbjuda en lön som man kan försörja sig på. Det är ju grunden
              i vår politik.
            </seg>
            <seg n="914b7e60">
              När det gäller yrkesutbildningar som några har varit inne på
              är slutförandet av en utbildning, alldeles oavsett vilken utbildning
              det är, en väldigt viktig förebyggande faktor mot arbetslöshet.
              Många arbetsgivare tycker att det är ett kvitto på att man klarat
              av någonting. Att kunna visa upp ett betyg på att man ändå har
              gått i skolan och klarat av någonting, även om det inte är så
              viktigt vad betyget var, är viktigt på samma sätt som det tidigare
              var viktigt att ha gjort lumpen eller ha erfarenhet från jobb,
              även om man söker ett arbete inom en helt annan bransch.
            </seg>
            <seg n="d793f9c9">
              Därför tror jag att det är väldigt viktigt att gymnasieskolan
              nu görs om, för målsättningen som jag ser det är att fler unga
              slutför en gymnasieutbildning. Om man sedan blir motiverad att
              läsa in en högskolekompetens lite senare i livet finns ju den
              vägen öppen, och det tycker jag är viktigt. Man ska kunna komplettera
              och läsa vidare, men det är betydligt viktigare att man slutar
              skolan med godkända betyg i vilken gren man nu än har valt så
              att man kommer in på arbetsmarknaden.
            </seg>
            <seg n="581d15d7">
              Det var några reflexioner på frågorna.
            </seg>
          </u>
          <note type="speaker" n="20dab59b">
            Anf. 75 HANS EKSTRÖM (S):
          </note>
          <u who="hans_ekstrom_6961c5" xml:id="i-63776161bcd5ad7f-4" n="e6b16a61">
            <seg n="6f0a1f9a">
              Fru talman! Det finns två perspektiv på bristen på kompetens
              och bristen på arbetskraft. Det ena är de långa cyklerna, behovet
              av en rätt konstruerad gymnasieutbildning och högskoleutbildning.
              Den delen är svår att styra, för man vet inte vilka behov som
              finns om tio, tjugo eller trettio år. Så kan det vara. Därför
              sade jag också i mitt inledningsanförande att jag har förståelse
              för den svårighet som finns att se till att det inte är brist
              på någon ny grupp som borde ha utbildats för tio eller tjugo år
              sedan.
            </seg>
            <seg n="9be11f1d">
              Men de krav som måste finnas på regeringen och på arbetsmarknadsmyndigheterna
              är att hjälpa företagen med de akuta behov som finns av utbildningar
              som går att ordna i lite kortare cykler och där man också kan
              hjälpa människor till omställning i livet. Där tycker jag inte
              att vi får några bra svar på hur det ska organiseras eller om
              regeringen avser att göra någon satsning som möter småföretagens
              skriande behov av kompetens i dagsläget.
            </seg>
            <seg n="98921890">
              Om vi tar det andra perspektivet, alltså inte företagens och
              arbetsgivarens utan den enskilda personens, var min erfarenhet
              som kommunalråd att vi gick in i en statlig arbetsmarknadspolitik
              och lade pengar på yrkesutbildningar som busschaufförer och lastbilschaufförer.
              Och se, det var ett sätt som var alldeles utmärkt för att få nya
              svenskar i arbete. Det var ingen kommunal angelägenhet, för arbetsmarknadspolitiken
              är statens, men vi hade naturligtvis ett ekonomiskt intresse av
              det. Vi tjänade försörjningsstöd på det, men jag menar att en
              väl fungerande arbetsmarknadspolitik är central.
            </seg>
          </u>
          <note type="speaker" n="1903d9d6">
            Anf. 76 MARIA STENBERG (S):
          </note>
          <u who="maria_stenberg_8d82fd" xml:id="i-7fb14e0d2b756d85-2" n="3fdfdd4d">
            <seg n="8bc0960f">
              Fru talman! Det är med viss förvåning jag hör statsrådet hänvisa
              till lönekartläggningen som ett verktyg när det gäller arbetsmarknadspolitik
              och hur det ser ut på arbetsplatserna. Jag vet inte om statsrådet
              helt har glömt att den borgerliga regeringen kraftigt har försämrat
              lönekartläggningen som ett verktyg för att upptäcka oskäliga skillnader
              i lön mellan kvinnor och män.
            </seg>
            <seg n="60b73752">
              Om man har jobbat hela sitt yrkesliv inom en kår klappar naturligtvis
              hjärtat hårt för den. Vi socialdemokrater konstaterar att det
              gäller att skapa en vård och omsorg i världsklass för våra äldre
              och våra barn. Då behöver vi arbetskraft med bästa möjliga kompetens.
              Därför säger vi att det är dags att återinföra utbildningsvikariaten
              inom vård och omsorg. De ger den personal som finns inom yrkena
              möjlighet till nödvändig kompetensutveckling. På det sättet kan
              de kanske förhandla fram en bättre löneutveckling. Utbildningsvikariaten
              skulle också ge en långtidsarbetslös möjlighet att få in en fot
              på arbetsmarknaden och upprätthålla arbetslinjen, som den borgerliga
              regeringen pratar så varmt om. Att införa utbildningsvikariat
              inom vård och omsorg är ett steg och en politisk tanke när det
              gäller hur man skulle kunna lösa rekryteringen.
            </seg>
            <seg n="3d3d25f4">
              Vi socialdemokrater har också konstaterat att rätten till ett
              sommarjobb är jätteviktig om man går på vård- och omsorgslinjen.
              Det är viktigt att veta att man har chans att få ett heltidsarbete
              när man är färdig med sin utbildning. Det finns politiska tankar,
              om man vill uttrycka dem.
            </seg>
          </u>
          <note type="speaker" n="4749398d">
            Anf. 77 PETER PERSSON (S):
          </note>
          <u who="peter_persson_b021b6" xml:id="i-0c54f33845f0c09a-3" n="345e476d">
            <seg n="d3d4f457">
              Fru talman! I mitt förra inlägg talade jag om alla de människor
              som drabbades av arbetslöshet i den industriella kris som var
              en effekt av finanskrisen. Åtskilliga av dem är fortfarande utan
              jobb eftersom de arbetsuppgifter de utförde är försvunna. Av landets
              industriella företag säger 70 procent att man skulle kunna rekrytera
              om det fanns utbildad arbetskraft.
            </seg>
            <seg n="8f6799cc">
              Jag vill påstå att det är ett gigantiskt slöseri. Vi utnyttjar
              inte den möjliga produktionskapaciteten fullt ut; flaskhalsen
              heter utbildning. Jag tror att regeringen accepterar detta. Man
              vill ha en annan arbetsmarknad vid sidan av den vi har varit vana
              vid i Sverige.
            </seg>
            <seg n="be587989">
              Därför, Hillevi Engström, frågar jag om din syn på lönepolitiken.
              Arbetsmarknadspolitik, utbildningspolitik, lönepolitik och näringspolitik
              är ett sammanhang. Jag vill påstå att den moderatledda regeringen
              mycket medvetet arbetar för att skapa en ny låglönearbetsmarknad
              som inte tidigare har funnits i Sverige. Den slogs ut från Sverige
              för länge sedan. Offren på detta altare blir naturligtvis de många
              kvinnor och män som slogs ut från industrin och inte har möjlighet
              att återkomma i mer kvalificerade arbetsuppgifter eftersom de
              förvägras utbildning. Det tror jag är ett av de viktigaste elementen
              i Hans Ekströms angelägna interpellation.
            </seg>
          </u>
          <note type="speaker" n="a9d21c3a">
            Anf. 78 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-10" n="2e3939fb">
            <seg n="bca0b333">
              Fru talman! Utbildning är viktigt. Det har varit omfattande satsningar
              på fler platser inom den reguljära utbildningen. Arbetsmarknadsutbildningen
              fyller också en funktion, inte minst inom de yrken som har nämnts
              i dag som CNC-operatörer, chaufförer och truckförare samt yrken
              inom vård och restaurang. Totalt fick 70 000 personer utbildning
              genom Arbetsförmedlingens försorg under 2010. Det är inte att
              förakta.
            </seg>
            <seg n="f9e8fe7e">
              Många långtidsarbetslösa har bra utbildning och kompetens, men
              blir ändå inte anställda. Det kan bero på att man är för långt
              från arbetsmarknaden; man har ingen kontakt med arbetsmarknaden.
            </seg>
            <seg n="ff805e24">
              Vi kan titta tillbaka och se hur det var tidigare när de långtidsarbetslösa
              eller långtidssjukskrivna hade varit det en viss period. Under
              den tidigare socialdemokratiska regeringen blev många förtidspensionerade
              trots att de ville arbeta. Det var en betydligt sämre politik,
              vågar jag påstå.
            </seg>
            <seg n="f839f219">
              Jag vänder mig starkt mot att alliansregeringen skulle vilja
              ha en låglönemarknad. Vi vill tvärtom att alla som kan arbeta
              ska ha möjlighet att göra det. När det gäller lönebildning är
              jag en varm förespråkare för den svenska modellen där parterna
              sluter ansvarsfulla avtal om både löner och andra anställningsvillkor.
              Jag tycker att den modellen ska fortsätta. Som politiker ska jag
              hålla fingrarna borta från lönebildningsfrågorna.
            </seg>
            <seg n="6cdcac60">
              Tack för en intressant debatt.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="b28c9e8e">
            15 § Svar på interpellationerna 2010/11:369, 380 och 381 om kvinnors
            situation på arbetsmarknaden
          </note>
          <note type="speaker" n="9a32fb35">
            Anf. 79 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-11" n="2e3939fb">
            <seg n="fe47f8ab">
              Fru talman! Patrik Björck har frågat statsrådet Nyamko Sabuni
              om initiativ för att förbättra kvinnors situation på arbetsmarknaden.
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="ba26a8dd">
              Raimo Pärssinen har frågat mig vad jag avser att göra för att
              främja en bättre arbetsmiljö för kvinnor och vilka åtgärder jag
              avser att vidta för att fler kvinnor ska orka arbeta fram till
              ålderspensionen.
            </seg>
            <seg n="e46bdc7e">
              Kerstin Nilsson har frågat mig vad jag avser att göra för att
              få till stånd en likvärdig prövning och bedömning av kvinnors
              och mäns anmälda arbetsskador.
            </seg>
            <seg n="1031c061">
              Interpellanternas frågor behandlar flera viktiga aspekter för
              ett jämställt arbetsliv och lika ekonomiska förutsättningar för
              kvinnor och män. Jag är medveten om att det alltjämt i mångt och
              mycket råder skilda villkor för kvinnor och män på arbetsmarknaden.
              Löneskillnaderna minskar, men alldeles för långsamt. Vi har långt
              kvar till en jämställd arbetsmarknad. De livslånga effekterna
              i form av sämre ekonomi ända upp i pensionstillvaron, som Patrik
              Björk pekar på är allvarliga.
            </seg>
            <seg n="a2e28127">
              Skillnader i lön mellan män och kvinnor förklaras främst av den
              könsuppdelade arbetsmarknaden, det vill säga att kvinnor och män
              arbetar i olika yrken. Regeringen har vidtagit en rad åtgärder
              för att bryta denna uppdelning. Det handlar om insatser för att
              främja kvinnors företagande, att få fler kvinnor i ledande befattningar
              och att få fler ungdomar att våga välja utbildningar som leder
              till jobb inom områden som domineras av det andra könet. Det finns
              inga enkla lösningar. En del handlar om att ta politiska beslut.
              En del är beroende av arbetsmarknadens parter som sköter lönebildningen.
              En del handlar om att förändra attityder så att individer gör
              val som ger ett mer jämställt samhälle. Jag tror att en bättre
              arbetsmiljö i de kvinnodominerade yrkena på sikt kan ge positiva
              effekter för att bryta könsuppdelningen på arbetsmarknaden genom
              att yrkena blir mer attraktiva för båda könen.
            </seg>
            <seg n="404403b6">
              Arbetsmiljöfrågor är viktiga, och regeringen har därför tagit
              fram en handlingsplan för hur arbetsmiljöarbetet bör utvecklas.
              Regeringen lyfter i detta sammanhang fram att könsmässiga skillnader
              måste uppmärksammas särskilt. Jag delar helt Raimo Pärssinens
              uppfattning att frågan om kvinnors arbetsmiljö måste tas på fullaste
              allvar. Det är inte acceptabelt att fler kvinnor än män drabbas
              av arbetsrelaterade hälsoproblem. Det är inte acceptabelt att
              fler kvinnor än män tvingas avsluta sitt arbetsliv i förtid av
              hälsoskäl och med en låg pension som följd.
            </seg>
            <seg n="a1e33401">
              Regeringen har nyligen beslutat att ge Arbetsmiljöverket i uppdrag
              att genomföra en fyraårig satsning för kvinnors arbetsmiljö. Satsningen
              ska ge ökad kunskap om kvinnors arbetsmiljö och bättre metoder
              för att i tillsynsarbetet uppmärksamma risker för belastningsskador.
              För att genomföra uppdraget får Arbetsmiljöverket 20,5 miljoner
              kronor.
            </seg>
            <seg n="94d5cbfa">
              Ett annat initiativ rör frågan om hot och våld i arbetslivet,
              något som i särskilt hög utsträckning drabbar kvinnor. Även här
              har Arbetsmiljöverket ett särskilt regeringsuppdrag. För åren
              20092011 har regeringen tillskjutit 17,2 miljoner kronor för insatser
              för att förebygga hot och våld ur ett jämställdhetsperspektiv.
            </seg>
            <seg n="159d015d">
              Samtliga dessa insatser syftar till att minska uppkomsten av
              arbetsskador för kvinnor. Om en arbetsskada ändå inträffar ska
              den självklart behandlas lika oavsett om det är en man eller kvinna
              som anmält skadan. Regeringen ser allvarligt på de skillnader
              som finns i beviljandet av arbetsskador för kvinnor och män. Regeringen
              gav därför i september 2009 Inspektionen för socialförsäkringen
              (ISF) i uppdrag att granska hela beslutsprocessen vid prövning
              av arbetsskador utifrån ett jämställdhetsperspektiv, det vill
              säga såväl de underlag som kommer till Försäkringskassan som handläggningen
              på Försäkringskassan. Vidare ska ISF granska de åtgärder som Försäkringskassan
              vidtagit för att säkerställa att kvinnor och män behandlas lika
              inom arbetsskadeförsäkringen. Uppdraget ska redovisas senast den
              31 oktober 2011.
            </seg>
            <seg n="22c95d60">
              Jag vill avslutningsvis försäkra interpellanterna att regeringens
              arbete med jämställdhetsfrågorna kommer att fortsätta.
            </seg>
          </u>
          <note type="speaker" n="4fbf11be">
            Anf. 80 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c6a66e0dfe69412a-0" n="17d7ce9b">
            <seg n="b87b568f">
              Fru talman! Jag tackar arbetsmarknadsministern för svaret.
            </seg>
            <seg n="1d710be6">
              Jag vill ge en bakgrund till interpellationen. Jämställdheten
              i Sverige går tyvärr bakåt. Vi har tidigare legat bra till. Vi
              låg på första plats på internationella listor som mäter olika
              kriterier för jämställdhet. Nu har vi halkat ned ett antal placeringar.
              I topp ligger nu i stället Island och Norge. Även Finland har
              passerat oss. Vi går alltså bakåt.
            </seg>
            <seg n="5eba7baa">
              Männen drar ifrån på arbetsmarknaden. Skillnaden mellan män och
              kvinnor som jobbar är den största på 20 år. Sysselsättningsgraden
              för män var 76,3 procent, medan den var 71 procent för kvinnor.
              Det betyder att 229 000 fler män än kvinnor har jobb. Av dem som
              arbetar inom vården är 83 procent kvinnor. Inom industrin är det
              77 procent män. 352 000 kvinnor i Sverige har visstidsanställning.
              Bland männen är det 250 000 som har det. Över 700 000 kvinnor
              jobbar mindre än 35 timmar i veckan. Bland männen är det 300 000
              som gör det. Ca 66 procent av alla sysselsatta kvinnor jobbar
              heltid och 34 procent deltid. Bland männen är det 89 procent som
              jobbar heltid och 11 procent som jobbar deltid. Omkring 85 procent
              av kvinnorna har haft vikariat under en period. Bland männen är
              det 30 procent. 60 procent av kvinnorna har haft en tjänst av
              typen springvikariat jämfört med 35 procent av männen. Löneskillnaderna
              mellan män och kvinnor är 14,8 procent. Det innebär alltså att
              kvinnorna har 85,2 procent av männens lön.
            </seg>
            <seg n="252dd13c">
              När man summerar detta på punkt efter punkt kommer man fram till
              att de skillnader som finns på den könsuppdelade och ojämställda
              arbetsmarknaden innebär att detta är ett problem som växer under
              den regering där Hillevi Engström är ansvarig för detta.
            </seg>
            <seg n="b64d9f4f">
              Kvinnors arbetsinkomst var 18 600 kronor i månaden 2009. Mäns
              arbetsinkomst 2009 var 26 400 kronor i månaden. Det är en skillnad
              på 7 800 kronor i månaden.
            </seg>
            <seg n="24b6aaae">
              Så här kan man fortsätta och räkna upp statistik och bevis för
              hur den ojämställda arbetsmarknaden i Sverige försämras under
              den borgerliga regeringen.
            </seg>
            <seg n="e0819ad0">
              I svaret på dessa interpellationer säger arbetsmarknadsministern
              att det är viktiga aspekter som vi tar upp. Arbetsmarknadsministern
              säger sig var medveten om problemen och tycker att löneskillnaderna
              minskar för långsamt, att vi har långt kvar och att dessa effekter
              är allvarliga. Om arbetsmarknadsministern har den insikt som hon
              ger till känna i detta interpellationssvar kan man fråga vad arbetsmarknadsministern
              gör med denna insikt. Utifrån svaret kan jag tyvärr inte komma
              fram till någon annan bedömning än att arbetsmarknadsministern
              i stort sett inte gör någonting.
            </seg>
            <seg n="51b3b203">
              Det står i svaret att det inte finns några enkla lösningar. Men
              vilka lösningar ser arbetsmarknadsministern? Det tycker jag skulle
              vara spännande att få höra.
            </seg>
            <seg n="2a69c354">
              Det står också att en del är beroende av arbetsmarknadens parter
              som sköter lönebildningen. Arbetsmarknadsministern sade i ett
              tidigare interpellationssvar i dag att hon tycker att den svenska
              modellen där parterna sköter lönebildningen är en viktig del av
              den svenska arbetsmarknaden. Då skulle jag vilja ha arbetsmarknadsministerns
              kommentar till finansministern som faktiskt vill lägga sig i lönebildningen,
              men inte för att höja kvinnolönerna utan för att sänka dem. Hur
              kommenterar arbetsmarknadsministern det? Det skulle naturligtvis
              först och främst försämra den redan dåliga situationen i fråga
              om jämställdheten. Dessutom skulle det vara ett hot mot den svenska
              modellen genom att ministern lägger sig i lönebildningen.
            </seg>
            <seg n="6d43aa4d">
              Det svar som jag har fått från arbetsmarknadsministern väcker
              fler frågor än det besvarar.
            </seg>
          </u>
          <note type="speaker" n="9f427258">
            Anf. 81 KERSTIN NILSSON (S):
          </note>
          <u who="kerstin_nilsson_b0911d" xml:id="i-73b63b4bf4aaca16-0" n="fd88d6a8">
            <seg n="7f4f1aaf">
              Fru talman! Jag tackar arbetsmarknadsminister Engström för svaret.
              Hennes svar omfattar tre olika interpellationer som samtliga handlar
              om kvinnors situation på arbetsmarknaden, om kvinnors arbetsmiljö,
              hur de behandlas på arbetsmarknaden och av myndigheter.
            </seg>
            <seg n="921cc43f">
              I min interpellation frågar jag vad ministern gör för att få
              till stånd en likvärdig bedömning av arbetsskador för män och
              kvinnor. Enligt rapporter bedömer Försäkringskassan mäns och kvinnors
              arbetsskador olika, även när båda könen har likadana arbetsuppgifter
              och likadana besvär.
            </seg>
            <seg n="fce690e8">
              Det är 22 procent män och 11 procent kvinnor som får sina besvär
              godkända som arbetsskador. Nu tror jag inte att det är Försäkringskassans
              personal som av illvilja dömer till kvinnors nackdel. De arbetsskadehandläggare
              som jag känner gör i alla fall inte det. Men deras bedömningar
              grundar sig på anmälan, på den skadades arbetssituation men framför
              på det medicinska underlaget och försäkringsläkarnas yttranden.
              Är det i det medicinska forskningsunderlaget som problemet finns?
            </seg>
            <seg n="15ade62c">
              Vi vet alla att det finns vissa skillnader mellan män och kvinnor.
              Exempelvis muskelstyrkan hos kvinnor är i snitt 6070 procent av
              männens muskelstyrka. Det i sin tur kan förklara varför kvinnor
              drabbas mer av besvär i skuldror, nacke och axlar. Tyvärr har
              det mesta av forskningen även här bedrivits på män.
            </seg>
            <seg n="17acc7f5">
              Jag frågar också om kvinnors och mäns arbetsskadeanmälningar
              ser olika ut. Det är många frågor som behöver svar. Jag hoppas
              att i alla fall få vissa svar när ISF kommer med sin rapport.
              Jag hoppas att den kommer före utsatt tid.
            </seg>
            <seg n="99f07434">
              Egentligen är frågan om kvinnors arbetsrelaterade besvär vidare
              än Försäkringskassans bedömning. Utredning efter utredning och
              undersökning efter undersökning visar samma sak: Kvinnor missgynnas
              i mångt och mycket på arbetsmarknaden.
            </seg>
            <seg n="7986eca8">
              Man kan bara titta på de tillfälliga anställningarna inom vård
              och omsorg, inom handel, inom hotell och restaurang och inom lokalvård.
              Det är 100 000 fler kvinnor än män som har en visstidsanställning.
              Det är kvinnorna som är i majoritet inom dessa områden. Det är
              arbetsområden som är både fysiskt och psykiskt belastande.
            </seg>
            <seg n="91c6c0df">
              Det är kvinnorna som inte kan planera sin morgondag eftersom
              en arbetsgivare med kort varsel kan ringa och be dem jobba. 60
              procent av kvinnorna har haft en tjänst av en sådan typ att de
              kallas in vid behov. Men det är bara 35 procent av männen som
              har haft det. Det är kvinnorna som inte vågar säga nej när de
              erbjuds arbete på nattskiftet, på helger och på delade turer.
              Alltid, dygnet runt, alla årets 365 dagar har de beredskap.
            </seg>
            <seg n="26dfee8a">
              Det är kvinnorna som inte vågar hävda sin rätt till lagstadgad
              dygnsvila. Det är kvinnorna som av rädsla för att telefonen ska
              tystna säger ja tack till de timmar som erbjuds.
            </seg>
            <seg n="544ab45e">
              Kanske är det inte alltid arbetsuppgifterna i sig som gör att
              kroppen värker, utan det kanske är situationen att stå med mössan
              i handen och säga ja tack. Kanske är det den ständiga beredskapen
              som sliter på kropp och själ. Är inte detta arbetsrelaterat?
            </seg>
          </u>
          <note type="speaker" n="af2904f6">
            Anf. 82 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-e1554a64186a5b6f-0" n="fe050f2e">
            <seg n="cd464349">
              Fru talman! Låt mig få börja med att uppmärksamma arbetsmarknadsministern
              och övriga i kammaren på en aktion som sker i morgon. Jag hoppas
              att hon lyssnar nu.
            </seg>
            <seg n="00d04156">
              Antalet arbetsplatsolyckor ökar tyvärr återigen, och antalet
              dödsfall inom arbetslivet ökar. Det är mer än en människa per
              vecka som dör på sin arbetsplats. Därför har IF Metall och Byggnads
              organiserat en tyst minut runt om på arbetsplatser i Sverige.
              Man gör det i morgon kl. 12, och jag hoppas att arbetsmarknadsministern
              har möjlighet att visa sympati för denna aktion.
            </seg>
            <seg n="7ba2ae38">
              Fru talman! Vi kan konstatera att vi har gemensamma bekymmer
              när det gäller Sveriges framtid. Ett av de stora bekymren är att
              kvinnor i Sverige har så dålig arbetsmiljö. Vi är överens om att
              en god arbetsmiljö som håller en frisk och utvecklar en som människa
              samt utvecklar kunskaperna är en förutsättning för att vi ska
              klara av både välfärd och konkurrenskraft.
            </seg>
            <seg n="e0fc4c85">
              Tyvärr är det så att kvinnorna är de stora förlorarna. Ministern
              kanske märker att vi när vi har ställt våra interpellationer har
              försökt att fånga en helhet. Det handlar dels om villkoren när
              det gäller anställningsformer och annat. Det handlar om vad som
              händer sedan med de kvinnor som blir utslagna ur arbetslivet,
              och det handlar om ren arbetsmiljö.
            </seg>
            <seg n="03188aaa">
              Låt mig dock få börja med att prata om definitioner av arbetsmiljö.
              För oss socialdemokrater är arbetsmiljö en fråga om trygga anställningsformer,
              stimulerande och meningsfulla arbeten och rätt till heltid. Rimlig
              arbetstidsförläggning ingår också i arbetsmiljön. Naturligtvis
              ingår också god fysisk miljö och bra förhållanden ergonomiskt.
            </seg>
            <seg n="72f1e7c5">
              Men det gäller också det som är så viktigt, nämligen lika villkor
              mellan män och kvinnor, frihet från hot, våld och diskriminering
              samt en tillräcklig grundbemanning. Det är en fråga som ständigt
              kommer upp när jag gör mina besök på arbetsplatser: bemanningen.
              Man vill ha ett eget ansvar med befogenheter och delaktighet,
              och man vill att det finns möjlighet till kontinuerlig kompetensutveckling.
              Inte minst vill man att det finns goda kunskaper om hälsokonsekvenser
              av arbetet och arbetsmiljön och hur man kan förebygga belastning
              och stress. Allt detta ingår i vår definition av arbetsmiljö.
            </seg>
            <seg n="1ba3b856">
              Om vi börjar med trygga anställningsförhållanden, som Handels
              kanske beskriver det de hade sin kongress nu kan vi konstatera,
              fru talman, att det är många som är tillsvidareanställda på noll
              timmar. Det finns många som är anställda på enprocentig arbetstid.
              Man har ingen anställningstrygghet och ingen sjukpenning, man
              får inget bostadslån och inte ens ett mobilabonnemang. Man har
              ingen möjlighet att planera fritiden. Så ser tillvaron ut för
              många. De blir fler i detaljhandeln, och nu börjar ett nytt b-lag
              dyka upp: f-skatten.
            </seg>
            <seg n="f9d880c3">
              I mitt nästa inlägg kommer jag att gå in djupare på arbetsmiljöfrågorna.
              Låt oss dock vara överens om att detta är en jätteviktig uppgift
              som vi har gemensamt, och låt oss uppmärksamma den tysta minuten
              i morgon.
            </seg>
          </u>
          <note type="speaker" n="147fc69b">
            Anf. 83 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-2ae45994f184c451-4" n="c5b7c84f">
            <seg n="49cf6d3e">
              Fru talman! Jag tycker själv att detta är väldigt viktiga och
              angelägna frågor, och jag tycker att det är bra att man ställer
              interpellationer i dessa frågor. Jag tror att det dessutom är
              ett problem som alltid kommer att vara aktuellt, för det har ju
              varit aktuellt väldigt länge. Det vet vi.
            </seg>
            <seg n="f5924885">
              Patrik Björck tog upp att jämställdheten har blivit sämre och
              att vi i Sverige har halkat efter. Det är möjligt att vi gör det
              i någon sorts internationell liga, och det är aldrig roligt. Vi
              vill helst alltid vara i topp, och det ska vi väl vara. Samtidigt
              är det så att vi har varit väldigt tidiga. Vi har varit före,
              och nu kommer kanske andra länder i kapp.
            </seg>
            <seg n="22b0523e">
              Vissa saker som togs upp måste jag ändå kommentera. Det här med
              springvick är inget nytt. Jag jobbade inom landstinget på 70-talet,
              och där hade nästan alla springvick. Det är absolut ingenting
              nytt utan ett mycket gammalt problem. Löneskillnaderna tycker
              jag är fruktansvärt att det fortfarande är ett så stort problem
              som det alltid har varit. Det har varit det under hela 1900-talet.
              Det är absolut inget problem som har dykt upp nu.
            </seg>
            <seg n="09683fc9">
              Varför är det så att kvinnor har en dålig arbetsmiljö? Jag tror
              att det beror på att väldigt många kvinnor jobbar inom offentlig
              sektor där man har mycket lite egen makt över sitt arbete. Där
              borde vi politiker kunna göra mycket mer för att förbättra. Man
              kan definiera arbetsmiljö, men det är klart att ökad frihet och
              att kunna bestämma själv inte vara någon som så att säga bara
              utför pålagda uppgifter inte bara förbättrar arbetsmiljön utan
              ökar också trivseln. Det tror jag är väldigt viktigt.
            </seg>
            <seg n="e0e1a589">
              Faktum är att det inte fanns färre deltidsarbetande kvinnor förr.
              Var det inte ett problem då? När jag var ung jobbade nästan alla
              kvinnor deltid. Det var ett val man själv gjorde, och det kanske
              är ett val många gör också i dag. Jag håller med om det Kerstin
              Nilsson sade om att kvinnor rent fysiska styrka inte är samma
              som mäns. Kvinnor har också ett större ansvar för hemmet. Vi må
              tycka vad vi vill om jämställdhet på hemmaplan, men det är inte
              jämställt.
            </seg>
            <seg n="2ef15fe8">
              Kvinnor har mer psykosociala sjukdomar där kroppen värker och
              det ibland kan vara svårt att visa på riktiga symtom, även om
              man vet att de finns. Där kanske vi behöver titta på underlaget
              rent medicinskt. Jag läste i Dagens Arbete, tror jag att tidningen
              heter, i förra veckan om att IF Metall gick ut och sade att man
              inte tror på Arbetsmiljöverkets statistik när det gäller antalet
              anmälda arbetsplatssjukdomar och olyckor. Då börjar jag känna
              att vi är illa ute, om ett väldigt stort fackförbund plötsligt
              inte tror på den officiella statistik som finns. Man menar att
              det inte är någon idé att anmäla, för personen får ändå ingen
              ersättning.
            </seg>
            <seg n="4fc35b5f">
              Jag tror att vi när vi använder oss av statistik och siffror
              får vara lite försiktiga för att inte svartmåla mer än nödvändigt.
              Det är inte bra när det gäller kvinnors arbetssituation. Det är
              det inte; det finns jättemycket kvar att göra. Vi måste dock naturligtvis
              också se till den statistik som finns och som inte har förändrats
              i det hänseendet att vi räknar på annorlunda sätt.
            </seg>
            <seg n="61c94081">
              Vi kan säkert återkomma till detta framöver, men det är absolut
              inget nytt problem. Jag blir lite ledsen när jag tycker att det
              låter som att detta plötsligt har uppstått. Det har det inte gjort.
              Det är ett alltför gammalt problem.
            </seg>
          </u>
          <note type="speaker" n="2d96dcc5">
            Anf. 84 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-12" n="2e3939fb">
            <seg n="6f690eb5">
              Fru talman! Först vill jag säga till Raimo Pärssinen att jag
              tycker att den utlysta tysta minuten kl. 12 i morgon, onsdag,
              som IF Metall och andra har anslutit sig till är en bra idé. Det
              är ett bra tillfälle att reflektera över sin egen arbetsmiljö
              och andras. Jag tycker också att det finns väldigt lovvärda initiativ,
              inte minst inom byggnadsbranschen, där man ser sig själv som sitt
              eget och sina kamraters skyddsombud även om man inte är formellt
              utsedd.
            </seg>
            <seg n="40399a2c">
              Det togs upp väldigt mycket siffror från Patrik Björcks sida.
              Det är förfärande siffror. Jag kan bara konstatera att vi inte
              har något jämställt samhälle. Även om Sverige är ett av de mer
              jämställda länderna kan vi vara långt ifrån nöjda. Däremot kan
              det vara glädjande att titta på några sysselsättningssiffror.
              Av de 120 000 personer fler som går till jobbet en vanlig dag
              är 62 000 kvinnor. Arbetslösheten minskar mer bland kvinnor just
              nu. Det är 93 000 personer under det senaste året som har fått
              en tillsvidareanställning, och av dem är 53 000 kvinnor. Vi kan
              också se att sjuktalen minskar i snabbare takt bland kvinnor jämfört
              med män.
            </seg>
            <seg n="2cc4ac60">
              Löneskillnaderna minskar också något, men förstås på tok för
              lite. Det är fortfarande så att det finns en oförklarlig löneskillnad,
              som man alltså inte koppla till utbildning, erfarenhet eller bransch,
              på 6 procent. Den handlar helt enkelt om diskriminering.
            </seg>
            <seg n="6dd61466">
              Det är också så att 40 procent av Sveriges kvinnor inte kan leva
              på sin lön enskilt utan är beroende av olika former av bidrag
              eller av stöd från sin partner. Det är av det skälet som vi tycker
              att det har varit så oerhört angeläget att sänka skatten och ge
              människor mer disponibelt utrymme, särskilt de med låga och medelhöga
              inkomster.
            </seg>
            <seg n="a31d5a4b">
              När det gäller arbetsmarknaden har vi under den förra mandatperioden
              satsat 1,6 miljarder kronor på jämställdhetspolitiken. Det var
              en tiodubbling av resurserna från den tidigare socialdemokratiska
              regeringen. Det har genomförts en mängd jämställdhetsåtgärder
              och insatser.
            </seg>
            <seg n="e2213158">
              Jag ska nämna några, och jag tycker att det här är ett angeläget
              område där mer förstås kan göras och mer borde ha gjorts långt
              tidigare. Vi har gett SCB i uppdrag att göra en studie om jämställt
              föräldraskap. Det är en ganska viktig fråga.
            </seg>
            <seg n="80861460">
              Vi har sett över sjukförsäkringen i Sverige. Vi har en större
              andel av kvinnor som nu kommer tillbaka till arbetsmarknaden;
              en del tillbaka till sitt gamla jobb, en del som närmar sig arbetsmarknaden
              och står till arbetsmarknadens förfogande. Sedan 2006 har kvinnors
              sjukfrånvaro minskat mer än männens.
            </seg>
            <seg n="2b2cf22b">
              Vi har startat nystartsjobben inom välfärdssektorn, och förra
              mandatperioden gav vi Forskningsrådet för arbetsliv och socialvetenskap,
              FAS, i uppdrag att på regeringens initiativ initiera ett särskilt
              forskningsprogram om kvinnors hälsa. För det uppdraget fick FAS
              30 miljoner kronor i tre år. Det är sammanlagt 17 olika projekt
              som de genomför med starten 2008 och som fortgår.
            </seg>
            <seg n="cb932c34">
              Arbetsmiljöverket har fått i uppdrag att genomföra en kunskaps-
              och informationssatsning för att främja jämställdhet och motverka
              hot och våld i arbetslivet. Arbetsmiljöverket har också fått i
              uppdrag att utveckla och genomföra särskilda insatser med syftet
              att förebygga att kvinnor slås ut från arbetsmarknaden på grund
              av arbetsmiljörelaterade problem.
            </seg>
            <seg n="0e757061">
              Vi gör en hel del insatser. Det allra största problemet är ändå
              strukturella skillnader i samhället och de val som flickor och
              pojkar gör utifrån de förebilder och stereotyper som de möter
              i form av att det är kvinnor inom vård och omsorg, skola och förskola
              och männen jobbar inom andra branscher.
            </seg>
            <seg n="c4672bd4">
              Det är viktigt med jämställdhet i familjen. Där är jämställdhetsbonusen
              ett sätt att uppmuntra föräldrar till ett mer jämställt uttag
              av föräldraförsäkringen.
            </seg>
            <seg n="27609174">
              Det är viktiga frågor där vi gör en hel del insatser och där
              målsättningen förstås är helt solklar. Jag är glad för Kerstin
              Nilssons beskrivning som jag instämmer i.
            </seg>
          </u>
          <note type="speaker" n="c1ff3781">
            Anf. 85 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c6a66e0dfe69412a-1" n="17d7ce9b">
            <seg n="6ec507b6">
              Fru talman! Faktum är att jämställdhetsarbetet under de borgerliga
              regeringsåren tyvärr gått bakåt. Arbetsmarknadsministern säger
              i sitt svar att det inte är ett jämställt samhälle, och det är
              vi helt överens om. Så säger arbetsmarknadsministern att Sverige
              ändå ligger hyfsat bra till. Det gör vi fortfarande även om vi
              är på väg bakåt. Det är det som är så oroande. Om arbetsmarknadsministern
              och den här regeringen får fortsätta att ha inflytande på politiken
              i Sverige kommer vi snart att vara i en situation där vi inte
              längre ligger bra till eftersom vi är väg bakåt. Det är det skrämmande
              faktum som jag vill belysa i den här interpellationsdebatten och
              där jag skulle önska att arbetsmarknadsministern hade några svar
              på hur hon tänker åtgärda detta.
            </seg>
            <seg n="7dd0b1e4">
              Då kommer det här att man har sänkt skatten som ett förslag i
              jämställdhetsarbetet. Det var då en annorlunda vändning, kan jag
              säga. Visserligen är det en medicin som den borgerliga regeringen
              tar upp i alla sammanhang mot alla åkommor. Men patienten blir
              inte bättre av den här universalmedicinen. Sett utifrån någon
              sorts jämställdhetsaspekt blir det extra märkvärdigt eftersom
              regeringens skattesänkningar och nedskärningar totalt sett har
              missgynnat kvinnor. De har drabbat offentlig sektor och arbetstillfällen
              för kvinnor. Det är ett faktum, det är det som har skett. Dessutom
              har 57 procent av de samlade skattesänkningarna gått till män,
              medan bara 43 procent till kvinnor.
            </seg>
            <seg n="d8c48315">
              Ett av de få exempel som arbetsmarknadsministern lyckas ta upp
              på aktiv politik är sällsynt dåligt ur alla aspekter och särskilt
              ur jämställdhetsaspekt.
            </seg>
            <seg n="21e0d112">
              Ska vi gå vidare och titta på vad regeringen har gjort? Man har
              släppt trycket på näringslivet att bidra till ett jämställt samhälle
              genom att minska kraven på lönekartläggningar och jämställdhetsplaner.
              Det är ett faktum. Man har inga krav på fler kvinnor i bolagsstyrelsen.
              Man har genomfört vårdnadsbidrag som begränsar barnens rätt till
              förskola och minskar jämställdheten i familjeliv och arbetsliv.
              Det här är egentligen en tillbakagång från den tidigare familjepolitik
              i världsklass som har medverkat till att vi förut under socialdemokratiskt
              regeringsinnehav låg i topp när det gäller jämställdhet i arbetslivet.
            </seg>
            <seg n="4c8a55d2">
              Jämställdhetsbonus var arbetsmarknadsministern inne på. Det kan
              låta bra, namnet kan låta bra, men i själva verket har det inte
              fungerat. Papporna har inte tagit ut fler föräldradagar än tidigare.
              Konstruktionen har varit så bökig att man tvingas göra om den.
              Det här är fakta man ser när man tittar på den borgerliga politiken.
            </seg>
            <seg n="8e8a54a7">
              Vi socialdemokrater tror att vi kan vidga möjligheterna för alla
              människor. Vi tror att man kan bryta de strukturer som håller
              kvinnorna tillbaka. Vi tror att vi kan skapa ett annat och i djupare
              mening mänskligare samhälle. Vi har en rad förslag som jag skulle
              vilja nämna för arbetsmarknadsministern.
            </seg>
            <seg n="e89332be">
              Heltidsarbete ska vara en rättighet och deltid en möjlighet.
              Om inte arbetsmarknadens parter löser detta är vi socialdemokrater
              beredda att lagstifta om det.
            </seg>
            <seg n="c9bda257">
              Vi vill ha ett mer jämställt uttag av föräldraförsäkringen så
              att vi får ett mer jämställt arbetsliv och därmed en mer jämn
              lönespridning.
            </seg>
            <seg n="4cc12977">
              Vi vill ha kvotering i bolagsstyrelser. Vi vill ändra aktiebolagens
              regler så att minst 40 procent av vartdera könet är representerat
              i de större bolagens styrelser.
            </seg>
            <seg n="344c7165">
              Vi vill ha hårdare krav på lönekartläggning och sanktionsavgift
              om arbetsgivaren inte lever upp till det.
            </seg>
            <seg n="266b7020">
              Se där några exempel på vad arbetsmarknadsministern skulle kunna
              göra om hon var allvarligt bekymrad över den minskande jämställdheten
              i svenskt arbetsliv.
            </seg>
            <seg n="840903fa">
              Vi socialdemokrater har ett antal skarpa förslag till hur man
              skulle kunna förändra situationen. Arbetsmarknadsministern har
              i dag inte gett någonting.
            </seg>
          </u>
          <note type="speaker" n="a1b27d1c">
            Anf. 86 KERSTIN NILSSON (S):
          </note>
          <u who="kerstin_nilsson_b0911d" xml:id="i-73b63b4bf4aaca16-1" n="fd88d6a8">
            <seg n="708c7eac">
              Fru talman! Jag avslutar med frågan om inte det är arbetsrelaterat
              att man får stå med mössan i handen och vänta, den ständiga beredskapen.
              Ohälsotalet för kvinnor är 10 procent högre än för män. Under
              en månad får 80 200 kvinnor en utbetalning på grund av sjukskrivning.
              Motsvarande siffra för männen är 47 000.
            </seg>
            <seg n="427d9fb5">
              Hur mycket av denna sjukskrivning är egentligen kopplad till
              arbete och arbetsmiljö? I stället bedöms det vara kopplat till
              livet och vardagens bekymmer. Jag tror att bedömningen hade varit
              helt annorlunda om det hade varit männen som varit de mest drabbade.
            </seg>
            <seg n="1957ebaa">
              När det gäller arbetsskador vill jag lyfta fram en aspekt till.
              Andelen anmälda arbetsskador har minskat när det gäller dem som
              har en tidsbegränsad anställning. Jag tror att detta, förutom
              det jag tidigare anfört om att inte våga säga nej, beror på rädslan
              av att vara till besvär. Vem vågar bråka med en arbetsgivare när
              det finns hopp om en fast anställning?
            </seg>
            <seg n="da525874">
              Jag vet att det finns ett antal privata arbetsgivare, mest inom
              vård och omsorg, som direkt uppmanar sina anställda, främst kvinnor,
              att inte göra anmälan om arbetsskada, för det ser inte så bra
              ut i statistiken. Horribelt, tycker jag. Det är viktigt att anmäla
              en arbetsskada så fort en skada eller en sjukdom uppstått, för
              vem kan bevisa det flera år senare?
            </seg>
            <seg n="d9e9a7ed">
              Vad avser arbetsmarknadsministern att göra för att kvinnor ska
              våga hävda sin rätt, våga göra arbetsskadeanmälan och få jämlika
              bedömningar från vård, myndigheter med flera? Bland annat gäller
              det att hävda sin rätt till dygnsvila.
            </seg>
            <seg n="1d4c918b">
              Till Katarina Brännström vill jag säga: Ja, jag tror att det
              finns kvinnor som väljer att jobba deltid av egen fri vilja. Men
              jag tror inte att de är så många. De finns inte i de yrken där
              arbetsskadorna är som störst vård, omsorg, hotell, lokalvård.
              De flesta som arbetar deltid gör det inte av fri vilja. Ofta är
              lönen så låg i de här yrkesgrupperna att man inte ens kan tänka
              ordet deltid. Men jag vet att det finns kvinnor som väljer deltid,
              inte av fri vilja utan helt enkelt för att de inte orkar med sitt
              krävande yrke, och de finns oftast inom vård och omsorg.
            </seg>
          </u>
          <note type="speaker" n="6a598ee1">
            Anf. 87 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-e1554a64186a5b6f-1" n="fe050f2e">
            <seg n="3550ff74">
              Fru talman! Först skulle jag vilja fråga om arbetsmarknadsministern
              ställer upp på vår definition av arbetsmiljö. Det är väl egentligen
              den miljö som man vistas i på jobbet och med de saker som finns
              där.
            </seg>
            <seg n="e0cbdd06">
              Sedan skulle jag vilja tacka arbetsmarknadsministern för den
              tillfälliga satsningen på 20 ½ miljon till Arbetsmiljöverket.
              Den är alldeles förträfflig. Frågan är bara varför den är tillfällig,
              eftersom vi båda är medvetna om att det här är ett stort bekymmer
              som finns inom den svenska arbetsmarknaden. Vi kan läsa av det
              på olika sätt. Vi har också fått en del beskrivet här. Men det
              är alldeles förnämligt med den satsningen. Arbetsmiljöverket ska
              skaffa sig lite djupare kunskap i de här frågorna. Det är helt
              riktigt. Men då blir frågan: Varför lade man ned Arbetslivsinstitutet
              som hade en samlad arbetsmiljöforskning på detta område? Den tillfälliga
              satsningen kan vara bra, men varför kan vi inte se till att den
              blir permanent och får fortsätta?
            </seg>
            <seg n="00595db3">
              I svaret som ministern har lämnat här säger hon att det inte
              är acceptabelt att fler kvinnor än män tvingas avsluta sitt arbetsliv
              i förtid av hälsoskäl och med låg pension som följd. Det finns
              i yrkesgrupper kvinnor som är tvungna att lämna arbetslivet elva
              år i förtid, vilket leder till en låg pension och också en sämre
              livsmiljö.
            </seg>
            <seg n="36e35715">
              Om vi ser allvarligt på de här frågorna låt oss då inte raljera
              eller slå varandra i huvudet, utan låt oss se riktigt allvarligt
              på dem och gemensamt försöka göra någonting. Det krävs konkret
              handling, och då räcker det inte med, som jag ser det i alla fall,
              tillfälliga lösningar, utan det måste vara en bred satsning.
            </seg>
            <seg n="e574b7f0">
              Varför ska det vara så, arbetsmarknadsministern, att vi nu också
              ser en tudelning på arbetsmarknaden? Maskinoperatörerna eller
              maskinbyggarna, som hon själv nämnde i en tidigare interpellation,
              får mer hela jobb, större arbetsinnehåll och mer utbildning, samtidigt
              som vi ser att fler och fler hamnar i enklare jobb i stycketillverkning.
              Den gamla Taylorismen slår igenom. Du sitter på jobbet och har
              ett arbetsmoment så kort som 60 sekunder. När du har gjort en
              sak kommer nästa och så vidare. Det leder också till förslitningsskador.
            </seg>
            <seg n="b35b9646">
              Det här är inte bra. Det finns massvis av exempel som vi kan
              beröra och göra något kraftfullt åt. Och det främsta verktyget
              som vi har är Arbetsmiljöverket. Se då till att Arbetsmiljöverket
              får ordentligt med resurser och kan skaffa sig hög kompetens och
              kunskap om bemanningsfrågor, arbetsorganisationsfrågor och hur
              man kopplar in en ständig kompetensutveckling! Bara detta att
              se till att man kan ha arbetsrotation för att slippa förslitningsskador
              och för att kunna öka sin kunskap inom flera områden! Se då till
              att fler frågor kan bli föremål för förhandling mellan den fackliga
              organisationen och arbetsgivarna när det gäller arbetsmiljön och
              att det kan göras djupa riskanalyser eller konsekvensanalyser.
            </seg>
            <seg n="0d4786c8">
              Vi vet att det finns arbetsplatser där speciellt många kvinnor
              slits ut i förtid och kanske får lämna jobbet tio år för tidigt,
              och man gör det med lite smärtor också.
            </seg>
          </u>
          <note type="speaker" n="3e1ba657">
            Anf. 88 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-2ae45994f184c451-5" n="c5b7c84f">
            <seg n="df7bcf55">
              Fru talman! Vi har alla följt statistiken att arbetsmiljösjukdomarna
              och arbetsmiljöolyckorna minskar, och det har de gjort i rätt
              många år nu. En liten nedtrappning av minskningen var det i fjol,
              då det plötsligt blev ett otroligt ökat antal arbetade timmar
              som kan vara förklaringen till det. Det är klart att vi måste
              också ta på allvar att antalet anmälda olyckor och sjukdomar minskar.
              Det måste ändå vara ett friskhetstecken. Vi kan ju inte framställa
              det som ett sjukdomstecken. I så fall tror jag att vi är väldigt
              illa ute.
            </seg>
            <seg n="f7d388a1">
              När det gäller jämställdheten, att vi skulle vara på väg bakåt
              så förfärligt som Patrik Björk säger här, tycker jag att det är
              en märklig syn. Jag menar att en jämställdhetsfråga är väl verkligen
              ohälsotalet, och kvinnors ohälsotal var absolut som störst år
              2000. På 1990-talet och början på 2000-talet var det otroligt
              höga sjuktal i Sverige. År 2000 var de högst i hela Europa. Det
              är väl ojämställt och ojämlikt på alla sätt?
            </seg>
            <seg n="c5913c4a">
              Nej, jag tror inte, som Patrik Björck, att det är vare sig lönekartläggningar
              eller jämställdhetsplaner som är lösningen på det här problemet,
              inte heller krav på kvinnor i bolagsstyrelser. Det handlar om
              attityder. Det handlar om att förbättra arbetsmiljön, och då kan
              vi väl börja med de kommuner som vi själva har makten över. Det
              har ju visat sig att arbetsmiljön är sämst i socialdemokratiskt
              styrda kommuner. Här kan ni gå hem och göra er egen läxa, tycker
              jag.
            </seg>
            <seg n="aa421ec4">
              Sedan är det klart att vi allihop har ett gemensamt ansvar. Kerstin
              Nilsson lyfter fram detta att kvinnor inte vågar säga nej, och
              jag tror att det ligger mycket i det. Här kanske vi alla måste
              jobba med gemensamma attityder.
            </seg>
          </u>
          <note type="speaker" n="27244efb">
            Anf. 89 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-13" n="2e3939fb">
            <seg n="7c835c3e">
              Fru talman! Jag satt och lyssnade på interpellanten Raimo Pärssinen.
              Det som slog mig var frågan om Raimo Pärssinen vill rasera den
              svenska modellen, för jag får intrycket att det är Arbetsmiljöverkets
              roll att se över kompetensutvecklingsfrågor och andra arbetsorganisatoriska
              frågor. Jag tycker att det är jätteviktigt att värna den svenska
              modellen, där parterna har ett stort ansvar för att teckna kollektivavtal
              om såväl arbetsmiljö och kompetensutveckling som lön och anställningsvillkor,
              arbetsorganisation och så vidare, att det är viktigt med starka
              arbetsgivarorganisationer och starka fack.
            </seg>
            <seg n="f7424ed6">
              Ett av skälen till att kvinnors arbetsmiljö och arbetssituation
              helt enkelt inte har blivit bättre än vad den är i dag är att
              det råder en ojämställdhet på den fackliga sidan. Det är väl inte
              direkt någon hemlighet.
            </seg>
            <seg n="ae79d947">
              Sedan diskuteras det mycket om vi ligger i topp eller inte när
              det gäller jämställdheten. Jag tycker att mycket kan göras och
              att mycket är väldigt bra i Sverige. Det finns också en avvägning
              att göra om det är rätt väg att gå att till exempel kvotera föräldraförsäkringen
              i hälftenhälften som det finns förslag på, men väldigt många familjer
              tycker att det är viktigt att faktiskt kunna få avgöra sådana
              frågor själva. Men det är klart att om man gör ett alexanderhugg
              och delar föräldraförsäkringen i hälften och kvoterar bolagsstyrelserna
              skulle Sverige snabbt ligga som nummer ett, och det är precis
              det som Island och Norge i viss mån har gjort. Det är en väldigt
              enkelt quickfixlösning. Men jag tror inte att det råder bot på
              de grundläggande problemen. Jag tror inte heller att det är det
              som svenska unga barnfamiljer önskar. Tvärtom vill de ha större
              bestämmanderätt kring sin egen familj.
            </seg>
            <seg n="7a615c56">
              Det som vi försöker göra inom staten, och där jag tycker att
              vi går före, är att vi har sett till att hälften av alla statliga
              toppjobb har gått till kvinnor och hälften till män. Det gäller
              även styrelseuppdrag och till exempel generaldirektörsposter,
              som regeringen utser. Vi har också öppnat upp processerna som
              har gynnat kvinnor som söker de här uppdragen i konkurrens med
              andra, till skillnad mot i utnämningspolitiken där man skulle
              finnas med i olika svarta böcker. Där tenderade toppjobb att gå
              till dem som man kände bäst, kanske av sitt eget kön, i större
              utsträckning än vad de gör i dag med en bättre transparens.
            </seg>
            <seg n="a5ec68e3">
              Jag delar Kerstin Nilssons uppfattning. Det är klart att det
              är helt orimligt att kvinnor i dagens samhälle, 2011, ska stå
              med mössan i hand. Vi hade tidigare en debatt kring detta att
              ungdomar skulle jobba gratis och prova på eller bli kallade via
              sms. En av de viktigaste frågorna som facket måste driva igenom
              är att få rimliga arbetsförhållanden för såväl kvinnor som män.
              Ska vi kunna lösa kompetensförsörjningen måste vi kunna ge människor
              möjligheten att få drägliga och sjysta villkor.
            </seg>
            <seg n="e42c3d28">
              Tack och lov är det en stor andel i Sverige, 90 procent, av arbetsmarknaden
              som täcks av kollektivavtal av parterna. Det som är förvånansvärt
              trots allt är att det finns exempel på landsting och kommuner
              som är socialdemokratiskt styrda där den här typen av dålig arbetsorganisation
              och dåliga villkor för kvinnor inom välfärden också förekommer.
              Där tror jag att det finns väldigt mycket att göra på hemmaplan.
            </seg>
            <seg n="08eaab53">
              Det är förstås viktigt att man anmäler arbetsskador och tillbud,
              kanske inte bara för sin egen skull för att man ska få en livränta,
              utan också för att man förhindrar flera personer från att skadas,
              förolyckas eller bli sjuka på jobbet. Det är en oerhört viktig
              signal att arbetsgivare och fack är överens i den frågan.
            </seg>
            <seg n="cfafa1cb">
              Jag återkommer med en avslutning i mitt sista inlägg.
            </seg>
          </u>
          <note type="speaker" n="e11529c1">
            Anf. 90 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c6a66e0dfe69412a-2" n="17d7ce9b">
            <seg n="024c29cd">
              Fru talman! Jag konstaterar avslutningsvis att arbetsmarknadsministern
              anser att det finns ett antal förslag som skulle fungera. Arbetsmarknadsministern
              säger själv att en förändring av föräldraförsäkringen och ett
              förslag för bolagsstyrelsesammansättning skulle öka jämställdheten
              drastiskt. Arbetsmarknadsministern erkänner att de förslag som
              vi socialdemokrater står bakom skulle fungera men avfärdar dem
              sedan omedelbart. Det är både märkligt och skrämmande.
            </seg>
            <seg n="9f6506c6">
              Först konstaterar arbetsmarknadsministern i det skriftliga svaret
              att det inte finns några enkla lösningar. Efter debatten har arbetsmarknadsministern
              tagit till sig våra socialdemokratiska förslag och konstaterar
              att de med stor sannolikhet skulle fungera och åter placera Sverige
              högt upp på listan över mest jämställda länder och sedan avfärdar
              hon dem. Det är ett mycket märkligt agerande från arbetsmarknadsministern.
            </seg>
            <seg n="3d0ef61f">
              Jag har redan förklarat varför de förslag som arbetsmarknadsministern
              själv lyft upp, skatterna och jämställdhetsbonusen, inte kommer
              att fungera.
            </seg>
            <seg n="d90aca39">
              Arbetsmarknadsministern avfärdar de förslag som hon själv inser
              skulle fungera. Vi är överens om att den nuvarande situationen
              inte är bra. Den är till och med allvarlig, sade arbetsmarknadsministern.
              Då återstår frågan, fru talman: Vad vill i så fall arbetsmarknadsministern
              göra? De förslag hon själv lagt fram fungerar inte. De förslag
              som vi lägger fram fungerar, men arbetsmarknadsministern vill
              inte lägga fram dem. Vad har arbetsmarknadsministern då för alternativ
              för att åtgärda den djupt otillfredsställande ojämställda situationen
              på svensk arbetsmarknad?
            </seg>
          </u>
          <note type="speaker" n="81d9725e">
            Anf. 91 KERSTIN NILSSON (S):
          </note>
          <u who="kerstin_nilsson_b0911d" xml:id="i-73b63b4bf4aaca16-2" n="fd88d6a8">
            <seg n="35b55a11">
              Fru talman! Jag är också glad över kollektivavtalen, Hillevi
              Engström. Alla borde omfattas av dem, även de som jobbar i Sverige
              bara ibland.
            </seg>
            <seg n="8c1ef49b">
              Det är arbetsgivarens ansvar att se över arbetsmiljön och så
              vidare, inte fackens.
            </seg>
            <seg n="3999b144">
              Arbetsskadeanmälningarna minskade tidigare, men nu ökar de. En
              konsekvens av ökad arbetslöshet bör rimligtvis vara färre arbetsskador.
              När arbetslösheten nu minskar bör arbetsskadorna följaktligen
              öka. Det vore konstigt om det var på något annat sätt.
            </seg>
          </u>
          <note type="speaker" n="c0b849e5">
            Anf. 92 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-e1554a64186a5b6f-2" n="fe050f2e">
            <seg n="a0ef3d9b">
              Fru talman! Det var en tråkig vinkel arbetsmarknadsministern
              drog upp. Jag försöker få till ett samförstånd när det gäller
              kvinnors usla arbetsmiljö i Sverige. Då får jag höra att jag är
              emot starka parter och så vidare.
            </seg>
            <seg n="0c8aacdd">
              I vanlig ordning lägger hon över ansvaret på någon annan, för
              det är ju inte regeringen som är ansvarig. Antingen är det en
              myndighet eller en organisation, till exempel facket. Facket är
              ojämställt och borde ha gjort mer. Vi hörde i ett tidigare inlägg
              att lönerna är så dåliga i kommunen för att Kommunal inte drivit
              på tillräckligt.
            </seg>
            <seg n="c70ff9aa">
              Vi hörde en annan moderat, Katarina Brännström, säga att det
              gick bra på 70-talet. Då kan det väl gå bra nu. När hon var ung
              hade alla springvick och jobbade deltid.
            </seg>
            <seg n="0148cca1">
              I sista anförandet kommer Hillevi Engström säkert att säga: Regeringen
              gör jättemycket verbalt, men det är andra som har ansvaret.
            </seg>
            <seg n="b05496e7">
              Det gör att det blir konflikter hela tiden. De kvinnor som slits
              ut, utnyttjas eller sitter och väntar på att mobiltelefonen ska
              ringa är fackens ansvar, för regeringen har väl inget ansvar.
              Eller har man det? Har man inget ansvar kan man fråga varför det
              finns en minister i regeringen som kallas arbetsmarknadsminister.
            </seg>
            <seg n="697b8363">
              Satsningen på 5 miljoner per år är jättebra. Kan vi inte ha en
              samsyn i detta? Stämmer verklighetsbeskrivningen att många kvinnor
              far illa i arbetslivet? Låt oss då göra något åt det. Kasta inte
              omkring en massa glosor som inte har med saken att göra. Kom till
              allvaret!
            </seg>
          </u>
          <note type="speaker" n="a6b00883">
            Anf. 93 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-14" n="2e3939fb">
            <seg n="0ce9fb94">
              Fru talman! Regeringens pågående åtgärder nämnde jag i mitt första
              inlägg. Jag uppmanar Raimo Pärssinen att titta närmare på det,
              för det är ganska många delar som rör just arbetsmiljö och kvinnors
              situation.
            </seg>
            <seg n="58cd2192">
              Ytterst är det arbetsgivarna som är ansvariga för arbetsmiljön
              på den enskilda arbetsplatsen. Det får det aldrig råda någon som
              helst tvekan om.
            </seg>
            <seg n="61e13a35">
              Det finns mycket man kan göra. Jag är glad över att sysselsättningen
              har ökat markant, vilket jag nämnde tidigare. Det är en större
              sysselsättningsökning för kvinnor än för män. Andelen tillsvidareanställda
              är också högre bland kvinnor än män. Ohälsotalet minskar mer för
              kvinnor än män.
            </seg>
            <seg n="d2ef1670">
              Det är glädjande när det går bra för kvinnor på arbetsmarknaden.
              Dock behöver det göras mycket mer, inte minst inom de kvinnodominerade
              branscherna vård, skola och omsorg. Där har vi politiker i kommuner
              och landsting ett ansvar.
            </seg>
            <seg n="630da0c7">
              Tidigare fick jag av interpellanten Maria Stenberg, som jag tror
              inte arbetade i en borgerligt styrd kommun, höra om problemet
              att alla jobbade deltid inom vård och omsorg. Det duger givetvis
              inte. Vi måste bli bättre arbetsgivare om vi ska kunna attrahera
              unga att söka utbildningar. Det måste bli en bättre arbetssituation
              där man kan arbeta heltid utan att bli sjuk eller skadad. Här
              är det en markant skillnad; i få branscher där män är i majoritet
              arbetar man deltid. Ytterst är det en fråga för arbetsmarknadens
              parter om vi tror på den svenska modellen.
            </seg>
            <seg n="80e0b2e7">
              Det går åt rätt håll, men det går för långsamt. Jag är långt
              ifrån nöjd. Det görs dock stora satsningar på Arbetsmiljöverket
              när det gäller kvinnors arbetssituation och arbetsmiljö.
            </seg>
            <seg n="fc219ed7">
              Jag tackar för en viktig och angelägen debatt. Trevlig sommar!
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="6ad55889">
            16 § Svar på interpellation 2010/11:373 om åtgärder för en fungerande
            arbetsmarknad
          </note>
          <note type="speaker" n="181dc2fb">
            Anf. 94 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-15" n="2e3939fb">
            <seg n="d0ed7977">
              Fru talman! Jennie Nilsson har frågat mig om jag avser att ta
              initiativ till att utvärdera effekterna av den hittills förda
              politiken och i så fall när jag avser att göra det samt vilka
              åtgärder jag avser att vidta för att rusta dem som står längst
              ifrån arbetsmarknaden så att de kan komma i fråga för de jobb
              som nu växer fram.
            </seg>
            <seg n="8162e82e">
              Regeringens främsta mål under mandatperioden är att föra Sverige
              mot full sysselsättning och därigenom minska utanförskapet. En
              rad reformer har också genomförts för att uppnå detta mål.
            </seg>
            <seg n="3db6d8c5">
              Jag delar inte Jennie Nilssons uppfattning att vår arbetsmarknadspolitik
              har varit misslyckad. Vi ser nu att Sverige reser sig starkt ur
              krisen och att jobben växer till. Antalet sysselsatta ökade med
              120 000 personer i april 2011, och antalet långtidsarbetslösa
              minskade med 32 000 personer jämfört med samma månad förra året.
            </seg>
            <seg n="f603612b">
              Min och regeringens uppfattning är att alla personer som kan
              komma tillbaka i arbete efter en lång tid av arbetslöshet eller
              annan frånvaro från arbetsmarknaden utgör en vinst både ur individens
              och ur samhällets perspektiv. Regeringen har en bred jobbstrategi
              som syftar till att personer som står långt ifrån arbetsmarknaden
              ska komma i arbete. Jobb- och utvecklingsgarantin är bara ett
              av många verktyg som används inom ramen för denna strategi.
            </seg>
            <seg n="1114945d">
              Regeringen har nyligen beslutat att arbetsmarknadsutbildning
              under 2011 kan erbjudas deltagare i jobb- och utvecklingsgarantins
              sysselsättningsperiod, fas 3. Ytterligare exempel på insatser
              är det särskilda anställningsstödet som förstärktes från årsskiftet
              och nystartsjobben som samtliga deltagare i jobb- och utvecklingsgarantin
              har möjlighet att få del av.
            </seg>
            <seg n="cf073ed7">
              Att öka och utveckla vår kunskap om arbetsmarknaden och om effekterna
              av olika insatser är av grundläggande betydelse vid utformningen
              av politiken. Ett väl underbyggt beslutsunderlag behövs för att
              bedöma vilka åtgärder som är prioriterade eller rimliga att vidta.
              Därtill är det viktigt att veta huruvida de åtgärder som regeringen
              har genomfört är framgångsrika.
            </seg>
            <seg n="eb05d98f">
              IFAU, Institutet för arbetsmarknadspolitisk utvärdering, har
              i uppdrag att utvärdera effekter av arbetsmarknadspolitik och
              arbetsmarknadens funktionssätt. IFAU:s studier utgör viktiga underlag
              för regeringens bedömningar. Det finns även ett antal andra aktörer
              som löpande analyserar och följer upp arbetsmarknadspolitiken,
              till exempel Finanspolitiska rådet, Riksrevisionen och Konjunkturinstitutet.
            </seg>
            <seg n="7c30992e">
              Ytterligare exempel på regeringens arbete med att förbättra beslutsunderlagen
              är framtagandet och publiceringen av rapporten Hur ska utvecklingen
              av arbetsmarknadens funktionssätt bedömas? i samband med 2011
              års ekonomiska vårproposition. I rapporten redovisas bland annat
              detaljerade effektberäkningar av regeringens reformer, vilka bland
              annat visar att regeringens politik sänker jämviktsarbetslösheten.
            </seg>
            <seg n="c451211e">
              Arbetslinjen och en aktiv arbetsmarknadspolitik står i centrum
              för vår politik de närmaste åren.
            </seg>
          </u>
          <note type="speaker" n="74f100aa">
            Anf. 95 JENNIE NILSSON (S):
          </note>
          <u who="jennie_nilsson_c9c6be" xml:id="i-b83ceae73fdefd63-0" n="d029ae60">
            <seg n="d69437ad">
              Fru talman! Jag börjar med att tacka för svaret men måste tyvärr
              konstatera att det är något av ett icke-svar. Ministern hänvisar
              till redan genomförda reformer som hon tycker har varit lyckade,
              men det är också i princip allt.
            </seg>
            <seg n="aa7676df">
              Betydande matchningsproblem med företag som inte kan rekrytera
              personal med rätt kompetens och därför tvingas tacka nej till
              jobb samtidigt som vi har hög arbetslöshet tycks inte vara något
              som oroar ministern. Hon väljer i vart fall att inte nämna det
              med ett enda ord.
            </seg>
            <seg n="6727aafd">
              Rekordhög ungdomsarbetslöshet trots högkonjunktur och innan årets
              studenter ens har skrivit in sig på Arbetsförmedlingen får heller
              inget utrymme. Ministern är nöjd med de åtgärder som redan pågår.
            </seg>
            <seg n="4dd2ae94">
              Långtidsarbetslösheten berörs genom att Hillevi Engström säger
              att regeringen har en bred jobbstrategi och att den kritiserade
              jobb- och utvecklingsgarantin bara är ett av många verktyg inom
              ramen för denna strategi. Det låter ju bra, men vad innebär det
              i praktiken och varför omnämns och framför allt används inte denna
              betydande verktygslåda om den nu finns?
            </seg>
            <seg n="fdde3138">
              Problemet är att regeringen inte har en bred jobbstrategi. Den
              är tvärtom väldigt smal och ensidig, något som påpekas av i stort
              sett alla externa bedömare, inklusive flertalet av dem som ministern
              hänvisar till i sitt svar.
            </seg>
            <seg n="24459a5a">
              Att man nu tvingas låta dem i fas 3 få tillgång till utbildning
              ändrar heller inte mycket. Det kommer inte som resultat av någon
              ny och djup insikt utan har tvingats fram av oss i oppositionen
              och av mediernas ihärdiga granskning. Jag har heller inte kunnat
              hitta att man har avsatt några extra medel, vilket för mig visar
              på bristande seriositet.
            </seg>
            <seg n="c70bb408">
              Fru talman! Mina frågor till ministern handlade om två saker,
              dels om hur och när ministern hade för avsikt att utvärdera resultatet
              av sin politik, dels om vilka åtgärder ministern avsåg att vidta
              för att rusta dem som står längst ifrån arbetsmarknaden så att
              de kan komma i fråga för de jobb som nu växer fram. Jag antar
              att jag måste tolka svaret som att ministern inte ser eller möjligtvis
              inte bryr sig om det här problemet. Oavsett vilket är det oroande.
            </seg>
            <seg n="a63dc9c6">
              Matchningsproblemet är verkligt och allvarligt. Det får konsekvenser
              på både kort och lång sikt. Riksbankens direktion har haft det
              som ett stående tema under flera månader. Det har sannolikt påverkat
              beslut om räntehöjningar och räntebanor. Att inte ta det på allvar,
              att inte ta sitt ansvar som minister och som regering är anmärkningsvärt
              inte bara utifrån ett samhälls- och tillväxtsperspektiv utan också
              ur ett individperspektiv.
            </seg>
            <seg n="7f9c3821">
              I sitt svar räknar ministern upp ett antal aktörer som löpande
              analyserar och följer upp arbetsmarknadspolitiken. Men hon säger
              ingenting om resultatet. IFAU har exempelvis tittat på jobb- och
              utvecklingsgarantins två första steg och konstaterat att aktivitetsnivån
              är anmärkningsvärt låg. 65 procent av deltagarna hade mindre än
              tio timmar i veckan i aktiva åtgärder. Den vanligaste åtgärden
              var organiserade jobbsökaraktiviteter.
            </seg>
            <seg n="b11f300a">
              Det sista steget, fas 3, har visat sig vara en återvändsgränd
              som fortsätter att växa kraftigt trots att konjunkturen nu har
              vänt. Enligt Arbetsförmedlingens egna prognoser är i dag 26 500
              personer inskrivna i åtgärder. År 2014 räknar man med att antalet
              ska ha växt till 48 000 personer. Trots matchningsproblem, trots
              stora pensionsavgångar och trots högkonjunktur förväntas fas 3
              att bara fortsätta växa. Menar ministern verkligen att det är
              exempel på lyckad politik?
            </seg>
            <seg n="0fbb6504">
              Många med mig hävdar nu att alltför ensidigt fokus på att öka
              arbetskraftsutbudet genom sänkta ersättningsnivåer, utförsäkringar
              och generella lösningar som främst träffar dem som redan är anställbara
              och ändå får jobb samt sänkta skatter som patentlösning på alla
              problem har skapat en situation där arbetskraftsbristen nu växer
              fortare än arbetslösheten sjunker och där många av dem som har
              svagast förankring på arbetsmarknaden riskerar att hamna permanent
              utanför. Vad är ministerns svar på det? Mer av samma eller att
              det faktiskt är dags att tänka om?
            </seg>
          </u>
          <note type="speaker" n="e2819cd8">
            Anf. 96 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-16" n="2e3939fb">
            <seg n="243f6deb">
              Fru talman! Tack för frågan, Jennie Nilsson! För mig som arbetsmarknadsminister
              finns det tre viktiga uppgifter. De heter jobb, jobb och jobb
              att alla som kan arbeta också får chansen att göra det. Därför
              är det så klart glädjande, även om man inte kan vara nöjd innan
              alla har ett jobb, att det är 120 000 fler personer som nu går
              till jobbet en vårdag i juni jämfört med för ett år sedan, att
              långtidsarbetslösheten sjunker och att det finns väldigt många
              jobbchanser. Det har inte varit så många lediga anställningar
              anmälda på Arbetsförmedlingen under decennier. Då ska vi också
              komma ihåg att det är toppen av ett isberg som anmäls till Arbetsförmedlingen.
              Det är ungefär 30 procent av de lediga jobben.
            </seg>
            <seg n="5f5cc5ee">
              Vi kommer väldigt starka ur krisen. Det är också ett bra kvitto
              på att regeringens politik fungerar. Därmed inte sagt att den
              inte behöver utvärderas. Det är klart att det sker kontinuerligt
              av flera olika aktörer. Det nämnde jag också i mitt första inlägg.
              Vi har oberoende granskare som ser över effekterna, forskare som
              ger regeringen råd och som visar på vad våra reformer ger för
              effekt.
            </seg>
            <seg n="96add7eb">
              Inte minst måste vi satsa mer på aktivitet i jobb- och utvecklingsgarantin.
              Det insåg vi redan under förra året. Då fick också Arbetsförmedlingen
              i sitt regleringsbrev tydliga direktiv. Det är inte okej när bara
              sju av tio lämnar jobb- och utvecklingsgarantin innan fas 3. Jag
              vill att tio av tio ska lämna jobb- och utvecklingsgarantin till
              jobb.
            </seg>
            <seg n="1410a149">
              Men det är också så, och det måste man ha stor respekt för, att
              de personer som är långtidsarbetslösa just nu har varit det i
              genomsnitt i åtta års tid. En stor andel personer har nedsatt
              arbetsförmåga. Många står väldigt långt från arbetsmarknaden.
              Under den tid som de har varit arbetslösa har de flesta också
              fått en mängd olika insatser. Men det har ändå inte lett till
              jobb.
            </seg>
            <seg n="2e6d3eb6">
              Centralt för regeringen är arbetslinjen. Det som förvånar mig
              är Socialdemokraternas strategi att vilja förändra till exempel
              den regel som säger att man ska söka jobb och vara beredd att
              ta ett ledigt jobb i hela landet. Där vill man införa en begränsning.
              Man vill ta bort deltidsbegränsningen och höja bidragen för att
              inte arbeta. Man verkar dessutom principiellt vara motståndare
              till att vanliga löntagare får lägre skatt.
            </seg>
            <seg n="129daeef">
              Det finns en hel del åtgärder som vi nu vidtar och som leder
              till att fler personer kommer i arbete. Där är förstås jobbskatteavdragen
              en viktig del. Men det är också viktigt att satsa på utbildning
              av dem som behöver det. 70 000 personer fick en utbildning genom
              Arbetsförmedlingens försorg förra året, med fokus på bristyrken.
              Vi har också satsat en stor del på den vanliga, reguljära utbildningen.
              Vi satsar numera drygt 6 miljarder mer på skolan så att varje
              barn och ungdom ska kunna få en bra grund att stå på.
            </seg>
            <seg n="62f61c86">
              Tittar man på näringslivets behov av rekryteringar och det som
              Jennie Nilsson nämner i sin interpellation ser man också att det
              är kvalificerad arbetskraft som arbetsgivarna efterfrågar, det
              vill säga att längre utbildning krävs, till exempel elektriker.
              För att bli elektriker måste man gå en treårig gymnasieutbildning,
              men det räcker inte. Man måste fortsätta och få praktik innan
              man får sin behörighet. Det är inte rimligt att en sådan lång
              utbildning ska bekostas och anordnas genom Arbetsförmedlingens
              försorg. Där behöver det reguljära skolväsendet vara kraftfullt.
              Yrkesvux är också ett exempel på hur man kan möta arbetsgivarnas
              behov av kvalificerad arbetskraft.
            </seg>
            <seg n="7c067a33">
              Visst, arbetsmarknadsutbildningen fyller en funktion. Enligt
              Långtidsutredningen är det nu en bra balans mellan hur många som
              går i arbetsmarknadsutbildning och vilka yrken man utbildar i.
            </seg>
          </u>
          <note type="speaker" n="712e40ad">
            Anf. 97 JENNIE NILSSON (S):
          </note>
          <u who="jennie_nilsson_c9c6be" xml:id="i-b83ceae73fdefd63-1" n="d029ae60">
            <seg n="9d0b422b">
              Fru talman! Jag blir lite bekymrad när jag lyssnar på Hillevi
              Engström. Det är som att man tittar på en teoretisk modell och
              inte på hur det ser ut i verkligheten. Det är visserligen sant
              att arbetslösheten nu sjunker, att fler människor får jobb, att
              vi har en god ekonomi i landet, att det tuffar på. Borde inte
              det, Hillevi Engström, innebära bättre resultat på arbetsmarknaden
              än de som du genom att slå dig för bröstet redovisar här?
            </seg>
            <seg n="67f2c136">
              Vi har en av de bästa tillväxterna i hela Europa, men arbetslösheten
              har bara sjunkit med drygt 1 procent. Är det verkligen ett tillfredsställande
              resultat? Om det inte är det, och jag hoppas verkligen att vi
              inte har en arbetsmarknadsminister som går omkring och tycker
              att en sänkning från 9 till 8 procent är ett bra resultat, tycker
              jag att man borde fundera på vad det är i politiken som inte fungerar.
              Bevisligen är det någonting.
            </seg>
            <seg n="cb9a6431">
              Det går an att säga att det är jobb, jobb, jobb som är fokus,
              men om inte resultatet blir jobb, jobb, jobb kanske man borde
              försöka flytta fokus lite grann och titta på andra saker. Oavsett
              om Hillevi Engström säger att det är ett problem med dem som finns
              i fas 3 och att det inte är så enkelt eftersom många av dem varit
              arbetslösa väldigt länge visar prognoserna att fas 3 bara växer.
              Det fylls på med nya människor hela tiden, och om bara något år
              förväntas där finnas nästan dubbelt så många som i dag.
            </seg>
            <seg n="26b6ba84">
              Om inte de människor som står längst ifrån arbetsmarknaden har
              en chans att komma tillbaka när det är brinnande högkonjunktur,
              när menar du då, Hillevi Engström, att de ska komma tillbaka?
              Om inte de åtgärder de får del av i fas 3 i dag gör att de faktiskt
              kommer tillbaka, borde inte Hillevi Engström då leverera något
              förslag som skulle kunna innebära att de fick en chans att komma
              tillbaka? Jag tycker att det hela är anmärkningsvärt.
            </seg>
            <seg n="f63c221e">
              Sedan säger Hillevi Engström att det inte är sant att man inte
              får utbildning. Hon sade att 70 000 fick en utbildning via Arbetsförmedlingens
              försorg under förra året. Det är säkert sant om vi räknar in coachning,
              jobbsökarkurser och så vidare, men om vi tittar på arbetsmarknadsutbildning
              i Arbetsförmedlingens egen statistik visar den att det 2010 handlade
              om 6 000 och nu 4 235 personer. Jag får inte ihop det till 70
              000 hur jag än räknar, om vi nu ska tala om kvalificerad yrkesutbildning
              som kan leda till jobb för framför allt en grupp som står väldigt
              långt från arbetsmarknaden.
            </seg>
            <seg n="be23a6f0">
              Jag inser att det är en ministers uppgift att i någon mening
              försöka försvara politiken även om man kanske inte har varit med
              om att utforma den. Jag kanske inte tror att Hillevi Engström
              i alla lägen ens hade valt att göra på det här sättet om hon fått
              utforma det hela från början, men det är en ministers ansvar att
              försöka vara seriös i vad man vill, ta ansvar för det som är nu
              och också vara seriös i vad man vill framöver.
            </seg>
            <seg n="945e7a64">
              Jag skulle därför vilja ställa några konkreta frågor till ministern
              och hoppas att hon besvarar dem i sitt nästa inlägg. Tycker Hillevi
              Engström att matchningen på arbetsmarknaden fungerar tillfredsställande
              när var femte rekrytering misslyckas? Tycker Hillevi Engström
              att fas 3 fungerar tillfredsställande? Är det okej eller enligt
              plan att den bara växer och växer? Om det inte är det, vad är
              i så fall den konkreta åtgärden eller det konkreta förslaget för
              att få till en annan tingens ordning?
            </seg>
          </u>
          <note type="speaker" n="835e65ea">
            Anf. 98 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-e1554a64186a5b6f-3" n="fe050f2e">
            <seg n="4f9bfc84">
              Fru talman! Fas 3 är något som vi debatterat många gånger i kammaren.
              Jag vill passa på tillfället att påminna om, och få med i protokollet,
              den tidigare debatten som arbetsmarknadsministern hade med oss
              om fas 3. Som Jennie Nilsson säger ökar man, trots en stark ekonomisk
              uppgång, en högkonjunktur, antalet personer i den åtgärd som kallas
              för fas 3.
            </seg>
            <seg n="9095cfe8">
              Jag har vid många tillfällen åkt runt och träffat grupper som
              är inskrivna i fas 3 och inte riktigt kunnat förstå varför dessa
              människor ska göras fattiga. Jag ställde den frågan till arbetsmarknadsministern
              i den förra debatten, alltså varför dessa människor ska göras
              fattiga. Utifrån tidigare debatter kanske Hillevi Engström säger
              att det nog inte är regeringens ansvar utan kanske individens
              eget ansvar.
            </seg>
            <seg n="3c5a1cd9">
              Vi kan gå tillbaka till riksdagsprotokollet och se hur hon svarade
              då. Jag vet inte om hon kommer att svara likadant nu, men det
              kan vara roligt att höra. Då sade Hillevi Engström, beträffande
              varför man skulle göra folk fattiga, att den moderatledda regeringen
              har tagit ansvar för Sveriges ekonomi. Priset ska alltså betalas
              av de människor som inte lyckats komma in på arbetsmarknaden.
              Vi har tagit ansvar för Sveriges ekonomi, sades det. Det förstår
              alla att när jag tar upp det resonemanget med dem jag träffar
              och som är inskrivna i fas 3 blir de väldigt arga och undrar varför
              det ska vara så.
            </seg>
            <seg n="81aa191e">
              Samtidigt hänvisar regeringen till att man går vidare med årets
              skattesänkningar. Och när vi talar om skattesänkningar handlar
              det inte om de människor som är inskrivna i fas 3 utan om oss
              andra som har det relativt eller riktigt bra här i livet. Det
              är stora pengar som används till skattesänkningar. När Hillevi
              Engström pekar ut den här gruppen och säger att vi har låga ersättningar
              en del är dessutom helt utan därför att hon, Elmsäter-Svärd och
              andra i regeringen har tagit ansvar för Sveriges ekonomi är det
              upprörande.
            </seg>
            <seg n="dc7e2091">
              På frågan varför man inte kunde få igenom åtminstone en timmes
              utbildning har regeringen blivit trängd av en allmän opinion och
              av medierna som gjort ett bra arbete när de granskat den skapelse
              som kallas för fas 3. Nu säger man att okej, finns det en arbetsgivare
              som tittar på mig som är inskriven i fas 3 och säger att om jag
              får en utbildning, kanske får ett busskörkort eller någonting
              sådant, kan han eller hon anställa mig. Men det kanske inte gäller
              i övrigt. När jag ställde frågan varför dessa människor inte kan
              få möjlighet till utbildning svarade Hillevi Engström att det
              inte är lönt, eller rättare sagt att det kanske inte är lönt eftersom
              de varit arbetslösa så länge.
            </seg>
            <seg n="527ceab3">
              Frågan är vad som är lösningen för dessa människor om man har
              den synen. Jag måste få säga att den synen är för mig upprörande
              eftersom den pekar på hur vi ser på människor. Vi ser på människor
              på olika sätt. Vi från Socialdemokraterna ser en möjlighet med
              människorna medan Hillevi Engström i sitt tidigare svar sade att
              det inte var lönt: Låt dem vara fattiga för man tar ansvar för
              Sveriges ekonomi.
            </seg>
          </u>
          <note type="speaker" n="cd399f43">
            Anf. 99 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c6a66e0dfe69412a-3" n="17d7ce9b">
            <seg n="5a1bb5c6">
              Fru talman! Nu har arbetsmarknadsministern vid ett flertal tillfällen
              under kvällen tagit upp arbetslöshetsförsäkringen och ställt frågor
              till oss socialdemokrater. Då har det framför allt rört den så
              kallade 100-dagarsregeln som riksdagen häromdagen fattade beslut
              om skulle ändras. Det är en regel som ledande ekonomer, OECD:s
              ekonomer, har dömt ut, alltså regeringens utformning av regeln
              som innebar att man skulle vara tvungen att ta första bästa jobb.
              Med det förslag som riksdagen beslutat om har man möjlighet att
              under inledningen av sin arbetslöshetsperiod söka arbete inom
              sitt kompetensområde. Där uttalar sig forskare för att det stärker
              matchningen, att det är bra för den enskilde, att det är bra för
              samhällsekonomin, att det är arbetsmarknadspolitiskt riktigt att
              vidta en sådan åtgärd.
            </seg>
            <seg n="cfc5980e">
              Regeringen har varit emot att förbättra matchningen. Regeringen
              har varit emot att låta företagen få rätt att anställa. Regeringen
              har varit emot att individer ska få anställning inom sitt kompetensområde.
              I den debatt som vi hade med arbetsmarknadsutskottets ledamöter
              försökte man hävda att det inte var bra. Då ställde jag tre gånger
              frågan till arbetsmarknadsutskottets ledamöter hur de kunde argumentera
              mot OECD:s ekonomer och vilket forskningsstöd de hade när de ville
              gå emot förändringen av arbetslöshetsförsäkringen. Jag fick inte
              svar av någon vilket forskningsstöd man hade för att det här skulle
              förbättra matchningen.
            </seg>
            <seg n="98043f21">
              Nu har arbetsmarknadsministern tagit upp det här vid ett flertal
              tillfällen under kvällen, och då vill jag ställa frågan till henne:
              Har OECD:s ekonomer fel när de dömer ut den borgerliga arbetslöshetsförsäkringens
              utformning? Vilken forskning stöder sig i så fall arbetsmarknadsministern
              på? Jag tycker att det vore hederligt att svara på den frågan.
            </seg>
            <seg n="ec0fbd0e">
              Sedan vill jag fortsätta på spåret med arbetslöshetsförsäkringen.
              Arbetsmarknadsutskottets ordförande flaggade i den debatt vi hade
              häromdagen för att man från den moderata regeringen nu var beredd
              att se över hela regelverket i a-kassan och diskutera utformning,
              ersättningar, arbetsvillkor och annat, om man kunde få arbetslöshetsförsäkringen
              obligatorisk. Då skulle jag vilja fråga arbetsmarknadsministern
              om det stämmer att regeringen har för avsikt att se över ersättningsnivåer,
              regelverk och hela arbetslöshetsförsäkringen, därmed byta politik
              och göra en U-sväng eftersom man har hängt upp väldigt mycket
              av sin arbetsmarknadspolitik på arbetslöshetsförsäkringens utformning.
              Det skulle vara spännande att få ett besked från arbetsmarknadsministern
              även på den frågan.
            </seg>
            <seg n="4bafa806">
              Men först och främst: Hur argumenterar arbetsmarknadsministern
              mot OECD:s ekonomer när det gäller den så kallade 100-dagarsregeln
              och hur det påverkar matchningen? Det skulle vara väldigt spännande
              att höra om arbetsmarknadsministern har något annat forskningsstöd
              när det gäller att hävda den uppfattningen.
            </seg>
          </u>
          <note type="speaker" n="5a1a420e">
            Anf. 100 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-17" n="2e3939fb">
            <seg n="036e4f45">
              Fru talman! Det är alltid intressant och upplyftande att debattera
              med arbetsmarknadsutskottets ledamöter.
            </seg>
            <seg n="112a0d33">
              Jag tycker att det är viktigt att se på resultatet av den förda
              politiken och göra en kort tillbakablick på hur det var under
              den tidigare högkonjunkturen, från 2003 fram till 2006 när vi
              tog över regeringsmakten.
            </seg>
            <seg n="a246e1a6">
              Då var det slående få som fick jobb trots brinnande högkonjunktur
              och trots en hög tillväxt. Man talade till och med om en jobblös
              tillväxt där antalet timanställda ökade. Jag har tidigare här
              under kvällen redogjort för att det är antalet tillsvidareanställningar
              som ökar med 93 000. 120 000 fler personer går till jobbet en
              vanlig junidag jämfört med för ett år sedan. 33 000 fler unga
              har kommit i arbete på ett år. 32 000 färre är långtidsarbetslösa
              och går nu till jobbet. Arbetslösheten sjunker, och sysselsättningen
              ökar. Fler personer finns närmare arbetsmarknaden. Vi har också
              kunnat se att det har blivit en halvering av ohälsotalen.
            </seg>
            <seg n="c7c81c30">
              Under den tidigare socialdemokratiska regeringen gick många en
              arbetsmarknadspolitisk utbildning som inte ledde någonvart. Forskningen
              visade till och med att det var direkt kontraproduktivt. Man var
              inlåst. Man hade en period av åtgärd, en period av stämpling,
              en period av åtgärd. Ett annat sätt att frisera siffrorna var
              att låta personer bli förtidspensionerade i en rasande takt. Det
              var så många som 140 personer varje dag under flera års tid.
            </seg>
            <seg n="aa7c87d6">
              Vi gick till val på arbetslinjen. Det är klart att det var olyckligt
              att vi hamnade i den djupaste lågkonjunkturen på 80 år, och vi
              ser att det tar ett tag att komma tillbaka även om vi nu kan se
              att sysselsättningstappet på grund av finanskrisen är återtaget.
              Det vi gör som är oerhört viktigt för att förbättra möjligheten
              till sysselsättning är omfattande satsningar på skolan i den reguljära
              utbildningen, och hela arbetsmarknadspolitiken har fått en annan
              utformning, där aktivitet ska gå före passivitet.
            </seg>
            <seg n="26ec1c46">
              Men det vi inte tror på, till skillnad från oppositionen, är
              att långa kvalificerade yrkesutbildningar kan eller bör ges inom
              arbetsmarknadspolitiken. Arbetsmarknadsutbildningarna är dessutom
              tre gånger så dyra som vanliga utbildningar. Men den ordinarie
              skolan är också betydligt bättre på att leverera relevanta utbildningar
              än de som upphandlas inom Arbetsförmedlingen, där man inte heller
              kan upphandla kommunala utbildningar.
            </seg>
            <seg n="9ba677e0">
              Jag har besökt en hel del arbetsplatser och har lyssnat med arbetsgivare
              vilka behov de har att anställa. Det finns många som gör studier
              på arbetskraftsbehoven framöver och även i dag, och det handlar
              till största delen om kvalificerade utbildningar.
            </seg>
            <seg n="afa529b2">
              Personer med låga utbildningar har väldigt svårt att få jobb,
              delvis också för att arbetsmarknaden har ställt om så att det
              finns en mindre andel jobb där det inte krävs utbildning.
            </seg>
            <seg n="8e0559cf">
              Därför är det nu viktigt att bygga ut lärlingssystemen i Sverige.
              Det är det som skiljer Sverige från Tyskland och Nederländerna,
              där man har ett bra sätt att se till att alla kan få en plats
              på arbetsmarknaden, att genom studier eller genom praktiskt arbete
              lära sig ett yrke.
            </seg>
            <seg n="8f30ded4">
              Jag är inte nöjd, men jag är betydligt mer nöjd med situationen
              nu i en uppgång av konjunkturen än hur det var på 90-talet när
              vi hamnade i en situation där människor slogs ut för alltid. Nu
              lämnar sju av tio jobb- och utvecklingsgarantin det är inte tillräckligt
              bra, men det går ändå åt rätt håll. Vi kommer också att utöka
              aktiviteterna i jobb- och utvecklingsgarantins fas 1 och 2 så
              att betydligt fler än sju av tio ska lämna dem innan de kommer
              vidare i fas 3.
            </seg>
          </u>
          <note type="speaker" n="0e17c4ff">
            Anf. 101 JENNIE NILSSON (S):
          </note>
          <u who="jennie_nilsson_c9c6be" xml:id="i-b83ceae73fdefd63-2" n="d029ae60">
            <seg n="57780260">
              Fru talman! Det är spännande att Hillevi Engström börjar och
              slutar med att referera till hur det var när de tog över 2006.
              Jag tyckte att Peter Persson i ett tidigare anförande hade en
              fantastiskt bra beskrivning av verkligheten som jag tänkte upprepa.
            </seg>
            <seg n="4e231c75">
              På 90-talet tog vi över en fullkomligt raserad ekonomi när allting
              var lågkonjunktur. Det innebar att mycket av de arbetsmarknadsutbildningar
              och annat som gjordes hade för stora volymer och för låg kvalitet.
              Det var inte bra. Vi tittade på utvärderingarna av de utbildningarna,
              och vi har dragit lärdom av det. Vi föreslår andra typer av utbildningar
              med högre kvalitet som bevisligen leder till att människor kommer
              i jobb. 70 procent av dem som går i en arbetsmarknadsutbildning
              kommer i arbete, och har gjort det under en längre tid.
            </seg>
            <seg n="6b29a0c0">
              När den här regeringen tog över 2006, före den senaste lågkonjunkturen,
              tog man över en stark ekonomi. Man hade kunnat göra helt andra
              saker, men man valde att inte göra det.
            </seg>
            <seg n="093fe034">
              Det som är så extremt spännande, sorgligt, skrattretande och
              allting på samma gång när man lyssnar på den här beskrivningen
              är att Hillevi Engström och hennes moderata kompisar 2006 tyckte
              att 6 procents arbetslöshet var att betrakta som massarbetslöshet.
              Man gick till val på att bekämpa denna massarbetslöshet och utrota
              utanförskap. Sedan har man haft en arbetslöshet på 9 procent.
              Under brinnande högkonjunktur är den nere strax under 8, och man
              är nöjd. Men det är inte det värsta, för det är klart att den
              kommer att ticka ned lite till. Enligt regeringens egna prognoser,
              som de flesta andra bedömare tycker är lite optimistiska, kommer
              den att ticka ned till 5 procent 2015.
            </seg>
            <seg n="e38e9939">
              Det är det som Hillevi Engström står här och säger är ett lysande
              resultat av hennes politik. Om man fortfarande har regeringsmakten
              2015 har man under nästan tio års regeringsinnehav lyckats pressa
              ned arbetslösheten 1 procent. Då är det tydligen inte längre massarbetslöshet.
            </seg>
          </u>
          <note type="speaker" n="012ea49e">
            Anf. 102 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-e1554a64186a5b6f-4" n="fe050f2e">
            <seg n="62489704">
              Fru talman! Hillevi Engström pratar med precis samma retorik
              som vid valet 2006. Då undrar man hur länge det ska hålla om hon
              inte vill röra vid de frågor som vi ställer, som är ganska enkla
              frågor. Varför inte svara på dem? Hon gör en egen analys av vår
              politik förr i tiden.
            </seg>
            <seg n="bf362df7">
              Fas 3 ökar kraftigt, fas 3 låser in människor och fas 3 gör dem
              fattiga. Det är ett faktum. Det finns en stor opinion i landet
              mot att man utnyttjar människor på detta sätt. Ändå vill Hillevi
              Engström inte prata om det. Nu blir det visserligen en debatt
              här på torsdag om just fas 3 då det betänkandet ska behandlas.
              Men det vore ändå klädsamt om Hillevi Engström ville kommentera
              mina två små enkla frågor.
            </seg>
            <seg n="b644454e">
              Varför gör ni människor fattiga? Det är precis vad de säger till
              mig. De säger: Kan inte ni socialdemokrater försöka påverka den
              sittande regeringen och se till att den slutar göra oss fattiga?
              Varför är det begränsat till utbildning? Varför ser man så på
              oss? Är det vårt eget fel att vi inte har något arbete, eller
              ligger felet någon annanstans? Vad kan vi göra gemensamt?
            </seg>
            <seg n="4660b352">
              Vi har en jättehög arbetslöshet. Vi har goda tider jättebra!
              Arbetslösheten sjunker strålande! Men varför ska fas 3 öka så
              kraftigt och göra människor fattiga?
            </seg>
          </u>
          <note type="speaker" n="e95a2b46">
            Anf. 103 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c6a66e0dfe69412a-4" n="17d7ce9b">
            <seg n="759cb5af">
              Fru talman! Vi socialdemokrater har starkt forskningsstöd för
              att låta den arbetslöse inledningsvis söka inom sitt kompetensområde.
              Arbetsmarknadsministern tycker inte att det är en bra idé. Då
              ställer jag den enkla frågan: Vilket forskningsstöd finns för
              att man inte ska låta den arbetslöse inledningsvis söka inom sitt
              kompetensområde?
            </seg>
            <seg n="ec7c69c2">
              När jag ställde den frågan till arbetsmarknadsutskottets borgerliga
              ledamöter fanns det ingen som kunde svara på frågan. Jag kunde
              då konstatera att deras påståenden var lösryckta och att de inte
              hade någon som helst grund för sin politik. Jag kan nu också,
              efter att ha diskuterat detta med arbetsmarknadsministern, konstatera
              att arbetsmarknadsministerns påståenden är helt lösryckta och
              att det inte finns någon grund för arbetsmarknadsministerns politik.
            </seg>
            <seg n="a426677d">
              Jag ställde dessutom en ytterligare fråga som jag inte fick svar
              på man kan väl fundera över vad det står för. Frågan var: Kommer
              regeringen att lägga om sin politik när det gäller a-kassan så
              som arbetsmarknadsutskottets moderate ordförande har gett uttryck
              för?
            </seg>
            <seg n="8bf97637">
              Det skulle vara spännande om man är beredd att överge en stor
              del av den politik som man har gått till val på, eftersom man
              har insett att den inte fungerar. Det skulle naturligtvis vara
              en lycklig insikt och något som vi skulle applådera och se som
              en positiv utveckling.
            </seg>
            <seg n="0e27e8bc">
              Jag skulle bara vilja ha ett svar på om det faktiskt är så att
              vi kan göra den positiva tolkningen att det är det som är regeringens
              syfte att lägga om sin politik när det gäller a-kassan.
            </seg>
            <seg n="421a2499">
              Jag fick inget svar på den frågan. Vi får väl fortsätta att söka
              svar på den frågan. Att det inte finns något som helst stöd i
              forskningen för regeringens politik visste vi tidigare, och det
              kunde vi konstatera i dag igen.
            </seg>
          </u>
          <note type="speaker" n="16c2f057">
            Anf. 104 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-18" n="2e3939fb">
            <seg n="f473611d">
              Fru talman! När det gäller regeringens politik kan vi se att
              det går åt rätt håll, att politiken fungerar. Prognosen är mycket
              riktigt att vi hoppas kunna nå en arbetslöshet på 5 procent år
              2015. Då får man också komma ihåg det gjordes ju en jämförelse
              att regeringen lade om statistiken när vi tillträdde. Vi räknar
              nu enligt internationella mått personer mellan 15 och 74 år. Tidigare
              räknade man inte in heltidsstuderande, och man hade ett annat
              åldersspann. 5 procent år 2015 skulle motsvara ungefär 3 procents
              arbetslöshet enligt de tidigare måtten. Det kan vara viktigt att
              poängtera.
            </seg>
            <seg n="e7d05bba">
              Vi utvärderar kontinuerligt, både själva och externt, regeringens
              reformer och politik, trimmar och förbättrar för att uppnå det
              mål som finns i arbetsmarknadspolitiken, att alla som kan arbeta
              också får chans att göra det. Därutöver satsar vi i år 69 miljarder
              kronor en ganska stor summa pengar på arbetsmarknadspolitiken.
              Det som skiljer Sverige från andra OECD-länder är att två tredjedelar
              av de 69 miljarderna går till aktiva åtgärder. Vi satsar också
              på mer aktivitet i garantierna, där arbetsmarknadsutbildningen
              är en del, men vi gör också satsningar på det reguljära skolväsendet.
            </seg>
            <seg n="79ad7f71">
              Det är viktigt vi kan se att Sverige skiljer sig från de flesta
              av Europas länder att vi har en bra ekonomi, att vi har råd att
              göra satsningar. Med den tämligen ansvarslösa diskussion som förs
              fram här, med förslag på att i princip alla ska gå arbetsmarknadsutbildningar,
              långa yrkesutbildningar, skulle Sveriges ekonomi ganska snabbt
              raseras. Det är viktigt att ha en balans mellan rätt åtgärder
              som leder till ett bra resultat och en bra och stabil ekonomi.
              Det gynnas Sverige av, och det gynnas ytterst löntagarna av, som
              får större möjlighet att komma till egen försörjning och eget
              jobb.
            </seg>
            <seg n="96a18fc6">
              Jag får önska ledamöterna en trevlig sommar.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="64860de6">
            17 § Svar på interpellation 2010/11:383 om åtgärder mot den växande
            klyftan i sysselsättning mellan kvinnor och män
          </note>
          <note type="speaker" n="4e9a322c">
            Anf. 105 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-19" n="2e3939fb">
            <seg n="34a6a01f">
              Fru talman! Jag kan först säga att vi har försökt ändra tiden
              för att interpellanten skulle kunna komma hit, så det förvånar
              mig att hon inte är här. Hon får väl läsa i protokollet sedan.
            </seg>
            <seg n="71b4b567">
              Ylva Johansson har i vart fall frågat mig vilka konkreta initiativ
              jag kommer att ta för att åtgärda den växande klyftan i sysselsättning
              mellan kvinnor och män.
            </seg>
            <seg n="cf4f9430">
              Jobben växer nu till i Sverige. Jag är dock medveten om att det
              alltjämt råder skilda villkor för kvinnor och män på arbetsmarknaden,
              vilket bland annat medför skillnader i sysselsättningsgrad. Både
              kvinnor och män har gynnats av den senaste tidens sysselsättningsuppgång.
              Ökningen har dock varit kraftigare bland män. Detta kan delvis
              förklaras av att sysselsättningsgraden sjönk mer bland män än
              bland kvinnor under den ekonomiska krisen, eftersom det var mansdominerade
              branscher som drabbades särskilt hårt.
            </seg>
            <seg n="d4c36c9a">
              Den senaste tidens positiva sysselsättningsutveckling har dock
              inneburit att gapet mellan kvinnors och mäns sysselsättningsgrad
              har ökat och återgått till samma nivå som före krisen. Jag är
              naturligtvis inte nöjd med att skillnaden kortsiktigt ökar.
            </seg>
            <seg n="1c3aaa18">
              Regeringen har höga ambitioner när det gäller att främja en jämställd
              arbetsmarknad. För att komma till rätta med faktorer som motverkar
              en jämställd arbetsmarknad samt för att ge kvinnor och män lika
              förutsättningar i arbetslivet krävs flera samverkande och långsiktiga
              åtgärder. För att motverka könsuppdelningen på arbetsmarknaden
              och därigenom bidra till en mer jämställd arbetsmarknad genomför
              regeringen flera insatser. Bland annat bereds inom Regeringskansliet
              förslag från de två delegationer som på regeringens uppdrag har
              analyserat behov av åtgärder inom skolan och högskolan för att
              komma åt underliggande orsaker till den könssegregerade arbetsmarknaden.
            </seg>
            <seg n="c1068d90">
              Regeringen har även genomfört en satsning för att främja kvinnors
              företagande. Satsningen innebär bland annat att regeringen har
              utsett 880 kvinnliga ambassadörer som, genom att tala i skolor,
              på universitet, i olika nätverk med mera, ska uppmuntra kvinnor
              i olika åldrar att se företagande som ett möjligt yrkesval samt
              öka deras kunskaper om företagande. Andra insatser som regeringen
              har gjort, som bland annat syftar till att öka sysselsättningen
              bland både kvinnor och män, är införandet av jobbskatteavdraget
              och skatteavdraget för hushållsnära tjänster.
            </seg>
            <seg n="b7ae7671">
              Jag vill avslutningsvis försäkra Ylva Johansson att regeringen
              kommer att driva arbetet för en jämställd arbetsmarknad vidare.
            </seg>
          </u>
          <note n="181b7592">
            Då Ylva Johansson, som framställt interpellationen, anmält att
            hon var förhindrad att närvara vid sammanträdet medgav tredje
            vice talmannen att Raimo Pärssinen i stället fick delta i överläggningen.
          </note>
          <note type="speaker" n="fc8e69a1">
            Anf. 106 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-e1554a64186a5b6f-5" n="fe050f2e">
            <seg n="7baad3fc">
              Fru talman! Jag ska börja med att be arbetsmarknadsministern
              om ursäkt. Det är nu andra gången som vi skjuter upp debatten.
              Jag ska i alla fall ta debatten, för Ylva Johansson hade svårigheter.
            </seg>
            <seg n="921ec61c">
              Jag kan börja med att konstatera att det är männen som drar ifrån
              på arbetsmarknaden. Skillnaden mellan hur många kvinnor och män
              som jobbar nu är den största på 20 år. I januari var männens sysselsättningsgrad
              76,3 procent och kvinnornas 71 procent. Det var 229 000 fler män
              än kvinnor som hade jobb. I den senaste arbetskraftsundersökningen
              från SCB i maj var trenden tydlig. Arbetslösheten bland kvinnor
              sjunker inte längre, men den fortsätter att sjunka för män.
            </seg>
            <seg n="76708c46">
              Vad beror det på? Ja, det handlar naturligtvis om en återhämtning
              av krisen. Jobben inom industrin är på väg tillbaka. Det var flest
              män som varslades om uppsägning och blev arbetslösa. Men därefter
              har arbetsmarknaden gynnat män i mycket större utsträckning än
              kvinnor, eftersom den offentliga sektorn är återhållsam. Mansdominerade
              branscher återhämtar sig, men den kvinnodominerade offentliga
              sektorn är mer återhållsam. Det är alltså en fortsatt uppdelad
              arbetsmarknad.
            </seg>
            <seg n="18e4e803">
              Kvinnor har också en svagare förankring på arbetsmarknaden. Till
              skillnad från de manligt dominerade arbetsplatserna har det i
              de traditionella kvinnoyrkena utvecklats en kultur av att det
              går att ta in nästan vad som helst. Då får man också en stor grupp
              som är löst knuten till arbetsplatsen. Vi har tidigare pratat
              om de kvinnor som väntar på att telefonen ska ringa. De är tillsvidareanställda,
              men de får inga timmar. Och varför inte tänka på alla som jobbar
              inom handeln, som är anställda på 1, 4 eller 7 procent.
            </seg>
            <seg n="d734c156">
              Jämställdheten går bakåt. Jag skulle kunna ställa några frågor
              till arbetsmarknadsministern. Det fanns ett sysselsättningsmål.
              Det togs bort. Varför? Ministern kan naturligtvis inte vara nöjd
              med att det är den största klyftan vad gäller sysselsättningsgraden
              på 20 år. Nej, man är kanske inte nöjd med det. Men är man nöjd
              med någon skillnad när det gäller sysselsättningsgrad? I så fall
              undrar jag: Hur stor skillnad skulle regeringen och Hillevi Engström
              acceptera?
            </seg>
            <seg n="b642c395">
              Vi ser de ekonomiska klyftorna, som också ökar. Vi har pratat
              om arbetsmiljö tidigare. Kvinnorna är förlorarna på arbetsplatserna,
              på de dåliga arbetsplatserna och med de otrygga anställningarna.
              De sliter ut sig. Det är 80 000 kvinnor inom IF Metalls avtalsområde
              som har 40 procents risk att drabbas av långvariga arbetsskador.
            </seg>
            <seg n="1068de7c">
              Vi har anställningsformerna, som jag nämnde tidigare. Man kan
              titta på hur det ser ut inom Handels, till exempel. Man kan titta
              på ett större varuhus eller en butik. Då visar det sig att det
              finns några som har 80 procents anställningsgrad. Det kanske är
              någon på 100. Men väldigt många kvinnor har väldigt låga tal.
            </seg>
            <seg n="d2da5a2a">
              Det var en kvinna som gick på föräldraledighet. Hon hade en anställning
              på 30 timmar i veckan. Hon blev ersatt av fyra personer. Oj då,
              tänker man, hon gjorde ett mycket stort jobb. Nej, men hon ersattes
              av två personer på tio timmar och två på fem timmar. Jämställdheten
              går bakåt.
            </seg>
            <seg n="c0929931">
              Jag ställde några frågor. Jag hoppas få svar.
            </seg>
          </u>
          <note type="speaker" n="e38a3f47">
            Anf. 107 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-20" n="2e3939fb">
            <seg n="fc2b93b8">
              Fru talman! Nej, Raimo Pärssinen, jämställdheten går inte bakåt,
              men jag är inte nöjd.
            </seg>
            <seg n="35d210b7">
              Sysselsättningsgapet mellan kvinnor och män är tillbaka på samma
              nivå som före krisen. Det har inte ökat. Däremot kan vi se lite
              glädjande siffror. Av de 120 000 personer som har glädjen att
              gå till ett jobb varje dag är det en större andel kvinnor. 62
              000 av dem är kvinnor. 57 000 är män. Arbetslösheten har minskat
              mer bland kvinnor än bland män. Det är 93 000 fasta anställningar.
              Vi kan se att det är 53 000 kvinnor som har fått en fast anställning
              eller en tillsvidareanställning. Det är alltså ett bättre resultat
              än för män. Vi kan också se att lönegapet minskar. Jag är inte
              alls nöjd, men det går åt rätt håll.
            </seg>
            <seg n="b62b2178">
              Jag tror att det är viktigt att vi håller oss till fakta. Sedan
              kan vi tvista om vilka åtgärder som är mest effektiva.
            </seg>
            <seg n="1156acb8">
              Jobbskatteavdraget har, enligt KI:s lönebildningsrapport 2011,
              gynnat kvinnor mer än män. Det är också viktigt att de hushållsnära
              tjänsterna numera i större utsträckning utförs i en vit sektor
              där det finns regler och avtal i stället för, som tidigare, i
              den svarta sektorn.
            </seg>
            <seg n="61f4fb35">
              Jag har tidigare under kvällen haft flera debatter och bland
              annat berört frågor om jämställdhet. Det är klart att när samhället
              inte är jämställt i grunden är det inte heller jämställt på arbetsmarknaden.
              En viktig faktor är att arbetsmarknaden i Sverige är otroligt
              könsuppdelad. När kvinnor och män finns i helt skilda branscher
              medför det bekymmer. Därför är det arbete som regeringen nu gör
              viktigt, där man analyserar de förslag som har lagts fram av Anna
              Ekström i delegationen om jämställdhet. Det finns en mängd kloka
              idéer och förslag.
            </seg>
            <seg n="d466d009">
              Någonstans börjar jämställdhet redan på förskolan eller ännu
              tidigare i familjen, med de val som föräldrar gör. Det handlar
              om hur man tar hand om sina barn, hur man arbetar och hur man
              fördelar arbetet i hemmet. Jämställdhet börjar i hemmet eller
              kanske ännu tidigare, på barnavårdscentralen.
            </seg>
            <seg n="b83d6f61">
              Det finns mycket man kan göra, men det går inte åt fel håll.
              Under den förra mandatperioden gjorde alliansregeringen en tio
              gånger så stor satsning på jämställdhet jämfört med tidigare socialdemokratiska
              regeringar. Det krävs ökad jämställdhet inom vården, inom skolan,
              inom arbetslivet ja, kort sagt, inom alla områden. Där pågår det
              ett långt och mödosamt arbete. Men det är som en Atlantångare.
              Man vänder inte utvecklingen väldigt snabbt. Det handlar också
              om vilka värderingar som människor ytterst har och synen på kvinnoroll
              och mansroll, på flickor och pojkar. Där finns det mycket kvar
              att göra. Allting går tyvärr inte heller att lösa med politiska
              metoder.
            </seg>
          </u>
          <note type="speaker" n="f3bebde8">
            Anf. 108 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-e1554a64186a5b6f-6" n="fe050f2e">
            <seg n="d4fbca80">
              Fru talman! Låt mig börja med alla de här kvinnorna, som i högkonjunkturen
              nu får jobb, vilket är väldigt glädjande. Jag måste fråga Hillevi
              Engström om de här 93 000, eller vad det var hon sade: Hur många
              av de här är tillsvidareanställda? Det kanske är alla som är det.
              Men kan man bli tillsvidareanställd på noll timmar? Då kan man
              väl säga att det är fasta och trygga jobb? Eller sitter man hemma
              och väntar på att telefonen ska ringa?
            </seg>
            <seg n="596dfe88">
              Man kan titta på ett sådant företag som Ikea. Man har det är
              mycket bra en policy där man säger: Vi ska försöka höja anställningsgraden
              till åtminstone 30 timmar i veckan för 70 procent av de anställda.
            </seg>
            <seg n="d0fede10">
              Det är klart att det är många som har fått jobb där också. Det
              går väl att dyka ned i statistiken och säga att det är väldigt
              många som får jobb. Men problemet är, Hillevi Engström, att det
              är väldigt ojämlikt. De män som får jobb får ju jobb med mycket
              mer tjänstgöringstid. Det får inte kvinnorna. Då kan det väl inte
              vara någon lösning att säga: Ja, men då har vi ett RUT-avdrag,
              och det främjar kvinnorna, för det är kvinnorna som ska åka runt
              och städa.
            </seg>
            <seg n="d52598ac">
              Så var tanken när ni skrev den ursprungliga propositionen. Den
              lågproduktiva arbetskraften skulle få ställen att få jobb på.
            </seg>
            <seg n="ef053377">
              Då är frågan: Vad har de för anställningsförhållanden? Vad har
              vi för kontroll på de här företagen? Vill vi ha kontroll på de
              här företagen? Man säger till och med i dag att det är många som
              kommer från andra länder och gör de här förtjänstfulla jobben,
              städar hemmen och så vidare. Men det finns en svart sektor här
              också. Vad har de då för fördelar gentemot männen? Inga. Hillevi
              Engström vet också att det i samband med de här RUT-tjänsterna
              förekommer sexuella tjänster. Det växer upp en svart marknad.
            </seg>
            <seg n="5a61d68d">
              Hillevi Engström säger att jobbskatteavdraget gynnar kvinnor.
              Jag hade debatter många gånger under förra mandatperioden, när
              jag satt i skatteutskottet. Då pratade man om procent, och man
              sade så här: Den som tjänar 100 000 fick mer i procent än den
              som tjänar 500 000 när man gjorde de här förändringarna. Man sade:
              Titta, det är mycket mer procent! Men jag säger som jag brukade
              göra när jag en gång i tiden förhandlade för IF Metalls medlemmars
              räkning: Vad köper ni mjölk och limpa för? Betalar ni med procent,
              eller betalar ni med kronor?
            </seg>
            <seg n="3d5e2b55">
              De undersökningar som är gjorda vad gäller effekter av skattesänkningarna
              visar att det är kvinnorna som är förlorare där också. Hillevi
              Engström kan inte stå här och påstå att de skatteförändringar
              som är gjorda gynnar kvinnor mer än män. Det är inte sant. Det
              vet Hillevi Engström också.
            </seg>
            <seg n="7bbf46e1">
              Jag vill inte pådyvla arbetsmarknadsministern att hon far med
              osanning i talarstolen. De sammantagna skatteförändringarna har
              gynnat männen. Statsministern sade det i en frågestund också.
              Ja, det är klart att männen har fått mer i skattesänkningar, för
              de tjänar mer. Ja, så är det, därför att man har utgått från den
              principen.
            </seg>
            <seg n="7be681ed">
              Jag ställde tidigare frågor, fru talman, till arbetsmarknadsministern
              om sysselsättningsgraden. Hur stor skillnad accepterar regeringen?
              Eller finns det en målsättning om att den ska bli totalt utjämnad?
              När ska det i så fall ske och på vilket sätt?
            </seg>
          </u>
          <note type="speaker" n="e558702e">
            Anf. 109 JENNIE NILSSON (S):
          </note>
          <u who="jennie_nilsson_c9c6be" xml:id="i-b83ceae73fdefd63-3" n="d029ae60">
            <seg n="4a07d19d">
              Fru talman! Jag begärde ordet när Hillevi Engström stod i talarstolen
              och sade att jobbskatteavdraget har gynnat kvinnor mer än män.
              Som Raimo Pärssinen precis sade är det inte sant. Det kan möjligtvis
              vara om man tittar på procentsatser hit och procentsatser dit,
              men det finns något väldigt ohederligt i att framställa det på
              det sättet.
            </seg>
            <seg n="d22d8100">
              All utvärdering av detta visar det motsatta att klyftorna mellan
              kvinnor och män har ökat på grund av jobbskatteavdraget. På en
              fråga till Anders Borg här i kammaren under förra mandatperioden
              om den här effekten jag tror det var riksdagens utredningstjänst
              som hade tagit fram och visat på siffrorna svarade han lite mer
              ärligt än vad arbetsmarknadsminister Hillevi Engström gör att
              ja, det blir ju så för män tjänar mer, äger mer och arbetar mer.
              Då var liksom den logiska konsekvensen att de också tjänar mer
              på jobbskatteavdraget.
            </seg>
            <seg n="a17889d5">
              Jag måste säga att även om jag blir väldigt upprörd över att
              man kan ha en så cynisk syn på människor tycker jag i alla fall
              att det hedrar Anders Borg att han står för den politik som man
              faktiskt genomför. Jag blir snudd på lite förbannad när man står
              och säger att jobbskatteavdraget har gynnat kvinnor.
            </seg>
            <seg n="7017d6c5">
              Om vi ska fördjupa oss i jobbskatteavdraget, vilket jag inte
              hann i min egen debatt, men jag kan få lov att göra det här nu
              då, så infördes det som ett sätt att skapa jobb. Det var liksom
              grundargumentet för varför man skulle ha ett jobbskatteavdrag.
              Det finns många som inte tror på det, men det finns också en del
              som faktiskt tror att ja, så skulle det kunna vara.
            </seg>
            <seg n="4f78f33b">
              Men, säger de som faktiskt tror på det här, det vill säga de
              som är den ekonomiska expertis som den borgerliga regeringen från
              och till hänvisar till, detta förutsätter sänkta reservationslöner.
              Det är liksom förutsättningen för att jobbskatteavdraget över
              huvud taget ska generera några jobb, bortsett från att man kortsiktigt
              pumpar in mycket pengar i ekonomin vilket kan få en kortsiktig
              effekt. Men långsiktigt handlar det om sänkta löner.
            </seg>
            <seg n="cc094005">
              Återigen vill jag referera till finansministern som jag ändå
              tycker, i någon mening och på ett bisarrt sätt, står för någon
              form av hederlighet, för han har dessutom definierat var lönerna
              ska sänkas först, mest och tydligast. Han har identifierat Kommunals
              medlemmar. Han har stått på SKL:s senaste kongress och sagt att
              man inte har tagit sitt ansvar och hållit tillbaka lägstalönerna.
            </seg>
            <seg n="b94e62da">
              Jag är själv vårdbiträde och kommunalare. Jag blev så heligt
              förbannad att jag gick in och kollade vad lägstalönen på Kommunals
              område var. Före den senaste avtalsrörelsen var det 15 850 kronor
              i månaden, tror jag. Efter den senaste avtalsrörelsen är det 16
              065 kronor i månaden för den som har fyllt 19 år.
            </seg>
            <seg n="735bc2e2">
              Det är den förskräckligt höga ingångslönen som ska hållas tillbaka
              inom den mest kvinnodominerade sektorn som ett sätt att se till
              att regeringens politik faktiskt kan fungera.
            </seg>
            <seg n="8f95725b">
              Sedan har man utöver detta identifierat Handels och Hotell och
              restaurang som branscher som också har för höga ingångslöner.
              Återigen är det de kvinnodominerade områdena som man kirurgiskt
              plockar ut och säger ska ta ansvar för politiken, som ska ta ansvar
              för att det som man vill åstadkomma ska kunna åstadkommas.
            </seg>
            <seg n="a270dce7">
              Jag tycker att det åtminstone får finnas någon skam i hur man
              väljer att använda retorik, även om jag har insett att mycket
              av den här regeringens politik är just bara retorik.
            </seg>
          </u>
          <note type="speaker" n="bef96701">
            Anf. 110 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-21" n="2e3939fb">
            <seg n="13bf2a22">
              Fru talman! Ja, det finns en stor skillnad mellan alliansregeringen
              och Socialdemokraterna, där en viktig del är att människor som
              jobbar och sliter ska ha mer pengar kvar i plånboken. Det innebär
              en stor skillnad för den metallare som får en extra månadslön
              per år att kunna välja vad han eller hon vill göra för pengarna
              mot att lägga en ännu större andel i skatt, vilket kommer att
              bli följden om oppositionens förslag skulle bli verklighet. Jag
              tror att det är otroligt viktigt framför allt för vanliga löntagare.
            </seg>
            <seg n="404eb445">
              Det jag nämnde i mitt inlägg var att Konjunkturinstitutet i sin
              lönebildningsrapport har visat att jobbskatteavdraget har ökat
              arbetskraftsdeltagandet för kvinnor mer än för män. Det är också
              en tydlig profil mot låga inkomster och medelinkomster i samhället.
              Men det är klart att så länge kvinnors sysselsättningsgrad är
              så mycket lägre får den som jobbar mer timmar och har en högre
              månadslön förstås mer i plånboken i kronor räknat. Det är det
              gapet som vi måste försöka eliminera så att kvinnor och män inte
              har så stora löneskillnader. Det gäller framför allt den oförklarade
              löneskillnaden på 6 procent.
            </seg>
            <seg n="c45dd1f1">
              Som jag också nämnde ger den politik som förs effekt. Fler kommer
              i arbete, vilket också är grunden för trygga levnadsförhållanden.
              Det är därför jobblinjen är så oerhört viktig, inte bara för att
              kunna försörja sig utan också för att kunna känna en meningsfullhet,
              känna sig behövd, känna att man har arbetskamrater och allt det
              där sociala som vi som har ett jobb har glädjen att uppleva varje
              dag.
            </seg>
            <seg n="6e917e3b">
              Det är ett problem, och det har vi nämnt tidigare under kvällen,
              att kvinnor och män finns inom väldigt olika branscher på arbetsmarknaden,
              framför allt att kvinnor jobbar inom vården och omsorgen där vi
              politiker uppenbarligen inte tar tillräckligt bra arbetsgivaransvar
              och där normen snarare är deltid än heltid.
            </seg>
            <seg n="553fbf1d">
              Det är klart att om inte vi förmår ändra vår egen arbetsgivarpolitik
              inom kommuner och landsting blir det väldigt svårt att få det
              privata näringslivet att bli ännu bättre. I dag är det staten
              som är ganska duktig, vågar jag säga. Löneskillnaderna är också
              ganska små inom kommunerna. Det är inom landstinget och den privata
              sektorn som de är som högst.
            </seg>
            <seg n="0be13d31">
              Det finns oerhört mycket man behöver göra för att förbättra i
              de här frågorna. Däremot tror jag inte att det är rätt väg att
              gå tillbaka till den tidigare förda politiken, för den gav ju
              inte fler jobb. Den var direkt skadlig för jobblinjen. Vi har
              nu socialdemokratiska ledamöter som tycker till om jobbskatteavdraget,
              och det kanske är bra att ge ett besked till väljarna. Är ni för
              eller emot de jobbskatteavdrag som är genomförda, och är ni för
              eller emot ett femte jobbskatteavdrag som jag tror att väldigt
              många löntagare med glädje skulle se fram emot?
            </seg>
          </u>
          <note type="speaker" n="a8785af9">
            Anf. 111 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-e1554a64186a5b6f-7" n="fe050f2e">
            <seg n="3b462a8c">
              Fru talman! Nu hör vi återigen att arbetsmarknadsministern låter
              som hon gjorde i valet 2006. Man håller sig kvar i samma frågor
              hela tiden, men det är ju så att det faller en verklighet över
              oss alla som visar på vad det blir för effekter.
            </seg>
            <seg n="9c4227b0">
              För att ta ett exempel när vi talar om löneskillnader mellan
              män och kvinnor var skillnaden på ett år, räknat från 2009, 67
              000 kronor netto som män fick mer än kvinnor. Det betyder mer
              än hela matkostnaden för en tvåbarnsfamilj. Om vi gör det spännande
              tankeexperimentet, Hillevi Engström, och säger att det gäller
              för tio år är det alltså 670 000 kronor netto. Det är en ganska
              fin sommarstuga, speciellt i Gävleborgstrakten.
            </seg>
            <seg n="2c0bd2bb">
              Det är stora skillnader, och de bara ökar. Tidigare har vi nämnt
              ohälsotalen. Många fler kvinnor än män har aktivitets- och sjukersättning.
              Det är nästan dubbelt så många kvinnor som har fått en utbetalning
              på grund av sjukskrivning den senaste månaden jämfört med män.
            </seg>
            <seg n="ddf0bfee">
              Vad beror detta på? Det är klart att det är många faktorer. Men
              sämre sjukvård, sämre möjligheter till rehabilitering, den offentliga
              sektorn och dåliga arbetsmiljöer runt om i landet ger jättestora
              skillnader. Och är det så att ni moderater eller hela regeringen
              hävdar att linjen framåt är fortsatta skattesänkningar, och så
              ökar ändå den här klyftan, då kan jag bara säga att det kanske
              är bäst för Hillevi Engström att ändra retorik inför valet. Det
              blir spännande att mötas då.
            </seg>
          </u>
          <note type="speaker" n="c5735a52">
            Anf. 112 JENNIE NILSSON (S):
          </note>
          <u who="jennie_nilsson_c9c6be" xml:id="i-b83ceae73fdefd63-4" n="d029ae60">
            <seg n="e82028d3">
              Fru talman! Först och främst kan vi väl slå fast att det är kronor
              och ören man handlar för, Hillevi Engström, och inte procent.
            </seg>
            <seg n="5c2addc3">
              Jag vänder mig emot att man retoriskt försöker göra gällande
              att vi skulle föreslå att man plockar bort alla jobbskatteavdrag.
              Vi har inte tyckt att det har varit det smartaste sättet att använda
              det ekonomiska utrymme som finns. Det kostar oss 70 miljarder
              årligen i nuläget, och även om det hade bekostat eller varit orsaken
              till i princip vartenda jobb av dem som Hillevi Engström står
              och pratar om har vuxit fram i en högkonjunktur innebär det att
              varje jobb har varit förfärligt dyrt. Det är sannolikt att man
              hade kunnat skapa en långsiktig jobbtillväxt på ett smartare sätt
              än genom skattesänkningar.
            </seg>
            <seg n="480f6bfd">
              Det är i första hand näringspolitik, utbildningspolitik och en
              aktiv arbetsmarknadspolitik som skapar jobb, inte sänkt skatt.
            </seg>
            <seg n="1ddcd9c9">
              Här gör man ett stort nummer av att människor som arbetar och
              sliter ska få mer i plånboken. Det femte jobbskatteavdraget, vilket
              är det vi har att förhålla oss till just nu, ger, om jag kommer
              ihåg rätt, 189 kronor mer i månaden för en undersköterska med
              en snittlön på 22 000 kronor i månaden. Det är ungefär snittlönen
              för en LO-arbetare. Mig som riksdagsledamot ger det 650 eller
              560 jag minns inte vilket alltså betydligt mer än de 189 kronor
              jag hade fått om jag hade jobbat som vårdbiträde. Det är bara
              att konstatera. Jag slet verkligen inte mindre när jag jobbade
              i vården än vad jag gör här. Det är ett kraftigt undervärderat
              yrke.
            </seg>
            <seg n="cb9ba90b">
              Vad är det man inte får för de här pengarna och som man drar
              bort? Det som har bekostat skattereformerna är sjukförsäkring,
              a-kassa och annat. Människor köper detta på en öppen marknad.
              De som kan köper sjukförsäkringar, vård och inkomsttrygghet för
              betydligt mer pengar per månad än vad man har vunnit på jobbskatteavdraget.
              Det nämner inte Moderaterna och Hillevi Engström.
            </seg>
          </u>
          <note type="speaker" n="3273e351">
            Anf. 113 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_c4534d" xml:id="i-139becb6d07a942b-22" n="2e3939fb">
            <seg n="aed5ce3f">
              Fru talman! Det är svårt att följa retoriken om jobbskatteavdrag
              eller inte. Av det som Jennie Nilsson sade får man väl dra slutsatsen
              att jobbskatteavdrag inte är någon bra idé. Jag tror att det har
              gett mer frihet åt den sjuksköterska, polis eller metallarbetare
              som nu har lite mer pengar att röra sig med och kunna bestämma
              själv över. Det är också viktigt.
            </seg>
            <seg n="6b7527dd">
              Det blir helt fel när ni talar om att jobbskatteavdraget har
              kostat oss. Vi har tvärtom gett tillbaka pengar så att människor
              har fått behålla mer av sin inkomst. Det var ett av de löften
              vi gick till val på och som vi fick uppskattning för av väljarna.
              Det ska löna sig mer att arbeta. Om man vill satsa mer pengar
              på att inte arbeta genom att höja a-kassan, förändra i sjukförsäkringen
              och höja nivåerna är det ett annat vägval. Jag tycker att det
              är viktigt att de som arbetar och sliter får behålla mer av sin
              lön.
            </seg>
            <seg n="04f1f2eb">
              Det är också viktigt att man gör det enklare och billigare att
              anställa, att matchningen på arbetsmarknaden blir bättre och att
              vi har en aktiv arbetsmarknadspolitik.
            </seg>
            <seg n="d9616131">
              Det kanske allra viktigaste är att resultaten i skolan blir bättre
              så att färre ungdomar slutar skolan i förtid och har små eller
              dåliga förutsättningar att komma in på arbetsmarknaden. Det är
              den absolut viktigaste förebyggande åtgärden för att förbättra
              arbetssituationen för hela Sverige.
            </seg>
            <seg n="73f07ce8">
              Jag tackar ledamöterna för en intressant kväll och en bra debatt.
              Trevlig sommar! Vi har ju en interpellationsdebatt den 27 juni.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="d6529540">
            18 § Svar på interpellation 2010/11:306 om bristande infrastruktur
            som flaskhals för tillväxt
          </note>
          <note type="speaker" n="2813eceb">
            Anf. 114 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4f2db41215778bb4-1" n="cc113ab4">
            <seg n="efa64631">
              Fru talman! Det har varit en spännande debatt att lyssna på,
              den som har handlat om arbetsmarknadspolitik. En viktig förutsättning
              för arbete och tillväxt är infrastruktur, vilket vi nu kommer
              att ägna resten av kvällen åt.
            </seg>
            <seg n="af4ae603">
              Peter Persson har frågat finansministern genom vilka åtgärder
              han avser att lösa den flaskhals för tillväxten som bristfällig
              infrastruktur utgör. Eftersom frågan i huvudsak berör transportinfrastruktur
              svarar jag på frågan.
            </seg>
            <seg n="32bde258">
              Jag delar Peter Perssons bedömning att transportinfrastrukturen
              och infrastrukturen för elektroniska kommunikationer utgör en
              viktig grund för samhällets och näringslivets utveckling. I grunden
              är de båda infrastrukturerna väl utbyggda och väl fungerande i
              Sverige.
            </seg>
            <seg n="55d84fde">
              För transportinfrastrukturens del har dock de två senaste vintrarna
              visat att framför allt järnvägssystemet är sårbart. Det är inte
              möjligt att uppnå en heltäckande motståndskraft mot störningar
              vintertid, men det är fullt möjligt att genom ännu bättre beredskap
              och effektivt samarbete mellan alla inblandade parter mildra konsekvenserna
              av extrema vädersituationer. Regeringen har tagit initiativ till
              att samla aktörerna inom järnvägssektorn för att förbättra beredskapen
              vid svåra väderlekssituationer dels för att snabbt kunna avhjälpa
              fel, dels för att förbättra informationen till resenärer och transportköpare.
              Det har även varit tydligt att mer resurser har krävts. Regeringen
              kommer under 2011 att fatta de nödvändiga beslut som behövs för
              att skapa det utrymme som krävs för att öka insatserna för banhållning
              med 800 miljoner kronor.
            </seg>
            <seg n="44a1b451">
              Ett större problem är att nyttjandegraden av kapaciteten i järnvägssystemet
              har ökat markant de senaste 15 åren, vilket ändå visar på något
              positivt, nämligen att resenärer och näringsliv använder järnväg
              i större utsträckning i dag.
            </seg>
            <seg n="bcf5978a">
              Regeringen gav den 10 februari i år Trafikanalys i uppdrag att
              redovisa ett kunskapsunderlag om hur arbetspendling ser ut i storstadsregionerna
              Helsingfors, Göteborg och Malmö, med en radie om ca 15 mil med
              olika trafikslag. Syftet är att med hjälp av resultatet söka efter
              åtgärder som kan underlätta arbetspendlingen för de människor
              som arbetar i våra storstadsregioner. Uppdraget redovisades den
              31 maj i år.
            </seg>
            <seg n="9a65759e">
              Vidare gav regeringen den 10 mars i år Trafikverket i uppdrag
              att med nu gällande nationell plan för utveckling av transportsystemet
              som grund utreda behovet av ökad kapacitet i det svenska järnvägssystemet
              och lämna förslag till effektiviserings- och kapacitetshöjande
              åtgärder som kan vidtas för att tillgodose kapacitetsbehovet.
              Där ingår bland annat att titta på just flaskhalsar.
            </seg>
          </u>
          <note n="0335215b">
            Åtgärder som föreslås för tidsperioderna 20122015 samt 20162021
            ska delrapporteras senast den 1 oktober i år.
          </note>
          <u who="unknown" xml:id="i-6199c65479cd7df0-1" n="cc113ab4">
            <seg n="322d80b4">
              Analyser av åtgärder som kan vidtas efter 2021 och fram till
              2050 ska sedan ingå i den slutliga redovisningen av uppdraget
              som ska ske senast den 29 februari 2012.
            </seg>
          </u>
          <note type="speaker" n="ca3a5b32">
            Anf. 115 PETER PERSSON (S):
          </note>
          <u who="peter_persson_b021b6" xml:id="i-0c54f33845f0c09a-4" n="345e476d">
            <seg n="27e245a8">
              Fru talman! Jag tackar statsrådet för svaret. Hennes konstaterande
              att den kommande debatten om infrastruktur också har bäring på
              arbetsmarknadspolitiken är ju korrekt. Man kan till och med säga
              att välfärdens förutsättning i vårt land är att vi har en ekonomisk
              tillväxt där den ekonomiska kakan växer och ger mer möjlighet
              till fördelning.
            </seg>
            <seg n="67554e42">
              Det var grunden till att jag skrev tre interpellationer till
              Anders Borg. De handlade alla tre om tillväxtens förutsättningar.
              Det handlade om utbildning. Vi har i dag ingen utbildning inriktad
              mot arbete. Det är ett stort slöseri. Det handlade om bostadsbyggande.
              Vi har stor bostadsbrist i tillväxtregionerna, vilket hämmar expansion.
              Den här interpellationen, som jag med respekt ser överlämnad till
              infrastrukturministern, handlar om det nödvändiga hur vi ska kunna
              åstadkomma en effektiv trafikering och hur vi ska kunna ha trafiksystem
              som gör att människor känner trygghet vid den pendling som är
              nödvändig om vi ska bygga landet starkt genom regionförstoring
              när det gäller boendeval, studier och förutsättningar att skaffa
              andra jobb.
            </seg>
            <seg n="928b5139">
              Denna härliga försommarkväll har man glömt vad som hände för
              några månader sedan och som fanns i mitt minne när jag skrev interpellationen,
              nämligen ett tillstånd i vintras då människor både på landsorten
              och i storstadsregioner bävade för att ta sig till jobbet. Det
              var timmar och dagar av förseningar. Jag tycker att statsrådet
              tar en smula lätt på frågeställningarna i interpellationen. Jag
              skulle vilja få förtydliganden genom tre kompletterande frågor.
            </seg>
            <seg n="a06e14ce">
              I julas sade du: Det behövs inte mer resurser. Vi har de resurser
              som behövs. Har du nu ändrat uppfattning om det?
            </seg>
            <seg n="0efe1a51">
              Min andra fråga är: Hur stora har de samhällsekonomiska kostnaderna
              varit för snökaoset i trafiken i denna region 2010 och 2011?
            </seg>
            <seg n="84b5ff66">
              Du talar om 800 miljoner i tillskott. Det är fantastiska resurser
              att använda för underhåll. Min tredje fråga blir då: Är det mer
              underhållspengar 2011 angivna än vad som stod till förfogande
              2010?
            </seg>
            <seg n="dd11c6a6">
              Jag tror att dessa frågeställningar i allra högsta grad är relevanta
              inför den fortsatta diskussionen som jag ser fram emot.
            </seg>
          </u>
          <note type="speaker" n="62670c5e">
            Anf. 116 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-14" n="cc113ab4">
            <seg n="efeb4c70">
              Fru talman! Jag ska börja med att svara på frågorna från Peter
              Persson.
            </seg>
            <seg n="df7194bb">
              I julas hade vi just antagit en av de största infrastruktursatsningarna
              någonsin på närmare 500 miljarder för de kommande tolv åren fram
              till 2021. Efter fyra år med höjda anslag till drift och underhåll
              har vi fortsatt att höja anslaget, och det har aldrig satsats
              så mycket på såväl järnväg som vägar.
            </seg>
            <seg n="7e91995f">
              Däremot är det alltid viktigt att vi får in bra underlag. Jag
              har bett Trafikverket att se över hur standarden på våra vägar
              och framför allt på våra järnvägar ser ut. Med det som underlag
              fick jag i februari i år en rapport som visar att situationen
              för det svenska järnvägssystemet när det gäller eftersatt drift
              och underhåll är långt mycket värre än vad vi har kunnat tänka
              oss, inte minst när det gäller behovet av reinvesteringar där
              vi tittar på livslängden. Därför har vi höjt anslaget.
            </seg>
            <seg n="23dd1b2b">
              På den tredje frågan om man har mer pengar för underhåll 2011
              än 2010 blir svaret ja, bland annat för att Trafikverket självt
              i slutet av 2010 omfördelade bland sina egna anslag. Men de 800
              miljoner som man får använda redan i år gör att det blir ett tillskott
              för innevarande år även om det blir beslut om justeringar i budgeten
              2010. Men man kan redan nu börja för att vinna tid, vilket är
              oerhört viktigt.
            </seg>
            <seg n="03dfd8bb">
              När det gäller den samhällsekonomiska kostnaden för förseningarna
              preciserade Peter Persson lite grann när det gäller Helsingforssregionen
              och kopplat just till vintern. Vi har tittat på vad arbetspendlingens
              förseningar och kanske flaskhalsar och kapacitetsproblem innebär
              för dem som arbetspendlar. Där har Trafikanalys på mitt uppdrag
              tittat på detta och redovisar en kostnad på ungefär 8 ½ miljard.
              Lägger vi dessutom till de miljönegativa konsekvenserna kan vi
              tala om i storleksordningen 11 ½ miljard, och det är inte bra.
            </seg>
            <seg n="3927b54f">
              Jag anser, och där tror jag i och för sig att Peter Persson kanske
              delar min uppfattning, att infrastrukturen är viktig för människors
              arbetsliv och vardagsliv. Men den är minst lika viktig för att
              företag över huvud taget ska kunna verka, existera och till och
              med växa.
            </seg>
            <seg n="ef44f5ef">
              Det som vi gör nu är att se detta i en fyrstegsmodell. Vad kan
              göras på kort sikt? Hur kan vi jobba till exempel i järnvägssystemet
              för att använda pengarna på bästa sätt? Det är precis det som
              Trafikverket nu tittar på. Var kan vi öka kapaciteten? Var finns
              flaskhalsarna? Vad kan vi göra på kort sikt? Det kan handla om
              att titta på banavgifter som differentieras. Det är nämligen inte
              trångt på alla ställen samtidigt. Men det är extra trångt i våra
              storstadsområden och inte minst i Helsingforssregionen. Här väntar
              vi på att till exempel Citybanan ska bli färdig, men det dröjer
              ett antal år. Vi tittar också på ekonomiska incitament för att
              hindra fel och störningar bland alla de aktörer som finns i järnvägssystemet.
            </seg>
            <seg n="0fb98d6b">
              Men jag tror att det viktigaste är att vi faktiskt vårdar det
              som vi redan har. Det är en av de bärande principerna som vi har
              enligt fyrstegsprincipen. Det som vi gör just nu och som jag tror
              är oerhört viktigt är följande: Hur och på vilket sätt jobbar
              aktörerna med bra och rätt information till dem som trafikerar
              så att den är trafikantrelevant? Hur jobbar vi mer med drift och
              underhåll och framför allt reinvesteringar och snabbar på den
              processen samtidigt som vi också tittar på var och när vi kan
              bygga mer och nytt? Det är det som är haken. Det går inte lika
              snabbt, och det vet också Peter Persson.
            </seg>
          </u>
          <note type="speaker" n="6550fe54">
            Anf. 117 PETER PERSSON (S):
          </note>
          <u who="peter_persson_b021b6" xml:id="i-0c54f33845f0c09a-5" n="345e476d">
            <seg n="3f176dc8">
              Fru talman! Standarden i nätet på järnvägar och för den skull
              också vägar borde inte vara en överraskning för Catharina Elmsäter-Svärd.
              Moderaterna har regelmässigt gjort en annan prioritering när det
              gäller järnvägsinfrastruktur. Jag går igenom vad Moderaterna har
              haft för politik sedan Socialdemokraterna återkom i regeringsställning
              1994 fram till det år som de själva tog över regeringsmakten.
              Även under den tid som de var i opposition och kanske inte fullt
              ut behövde ta ansvar för sin politik lade de regelmässigt mindre
              resurser i miljardklass på järnväg. Det stämmer väl överens med
              finansministerns uttalande 2007 om att vi har överinvesterat i
              infrastrukturen.
            </seg>
            <seg n="7e3f18d7">
              Poängen med denna interpellation och med mina två tidigare om
              utbildning och bostadspolitik är att de hänger ihop. Moderaterna
              ser en väg som bärande för all ekonomisk politik.
            </seg>
            <seg n="9e58f129">
              Din företrädare här i interpellationsdebatten, arbetsmarknadsminister
              Hillevi Engström, sade i slutet av den långa debatten att människor
              går med glädje och väntar på det femte jobbskatteavdraget. Jag
              tror att många människor som väntade på bussen, tunnelbanan och
              tåget i julas med glädje skulle ha avstått några hundralappar
              dessa månader för att faktiskt kunna komma till jobbet.
            </seg>
            <seg n="0a655b8b">
              Det finns ett direkt förhållningssätt i er politik där ett tungt
              element är att beta av statsskulden. Det är er avsikt att få utrymme
              för ännu mer skattesänkningar. Sedan riktar ni skattesänkningarna
              till andra prioriterade grupper.
            </seg>
            <seg n="52c2b064">
              Slutsatsen och konsekvenserna av denna politik blir i förlängningen
              naturligtvis att vi inte har råd att satsa på det gemensamma.
              För samhället blir det ett förfärande utfall.
            </seg>
            <seg n="16d8dd8b">
              Jag vill erinra om att de satsningar som du talar om i 500-miljardersklassen
              under tolv år är en mycket lång period. Den dåvarande oppositionen
              orkade faktiskt lägga till 100 miljarder, huvudsakligen på järnvägar
              men också på vägar. Jag vågar påstå att det inte skulle vara så
              kallt under kommande vintrar för de många pendlarna om det hade
              varit en regering som hade haft en annan ambition och en annan
              politik för infrastrukturen. Aldrig så retoriskt väl genomförda
              anföranden kommer till pass utan får ta stryk när ni lägger fram
              budgeten.
            </seg>
            <seg n="627533a8">
              Den helt korrekta beskrivningen som du gör 11 ½ miljard i samhällsekonomiska
              förluster är ett steg i jobbskatteavdraget. Jag tror att människor
              gärna hade avstått från någon hundralapp för att tunnelbana, järnväg
              och buss skulle fungera.
            </seg>
          </u>
          <note type="speaker" n="b13eddc0">
            Anf. 118 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-15" n="cc113ab4">
            <seg n="bbec5d50">
              Fru talman! Jag tror att det är ganska angeläget att man inte
              vare sig förringar eller förenklar denna debatt. Man skulle lätt
              kunna tro på Peter Perssons argumentation om att några extra hundralappar
              som människor inte skulle ha fått tillbaka skulle ha hjälpt denna
              vinter. Med tanke på hur lång tid som det tar när det gäller infrastruktur
              i fråga om både den ekonomiska planeringen och den fysiska planeringen
              skulle dessa hundralappar ha behövts för bra många år sedan.
            </seg>
            <seg n="968bb209">
              Fru talman! Betänk att vi då hade riktigt höga skatter, men ändå
              satsades det inte fullt ut på infrastruktur.
            </seg>
            <seg n="a3425f82">
              Problemet är att det egentligen inte är själva vintern som är
              problemet. Men när det är extra kallt märks symtomen desto mer.
              I över 20 års tid har vi haft ett eftersatt underhåll på vår järnväg,
              inte minst när det gäller reinvesteringarna. Det ser vi inte minst
              på livslängden på kontaktledningar, på signalsystem, på växlar
              och på bärighet, alltså sådant som skulle ha gjorts för bra länge
              sedan.
            </seg>
            <seg n="93f6daa3">
              Mitt fokus nu är snarare att se var pengarna gör mest nytta.
              Det är precis det Trafikverket nu tittar på: Var får vi mer kapacitet
              i så snar tid som möjligt, men också långsiktigt?
            </seg>
            <seg n="4e5630d1">
              Det stämmer som Peter Persson säger att ni förvisso hade 100
              miljarder mer. Tanken var att ni skulle bygga höghastighetståg.
              Vad skulle det ha hjälpt denna vinter? Vad skulle det ha hjälpt
              nästa vinter, och nästa vinter, och nästa vinter igen? Det tar
              nämligen minst 15 år. Under tiden skulle det nuvarande järnvägssystemet
              på 12 000 kilometer trafikerad järnväg fullkomligt raseras om
              det inte var så att ni var beredda att lägga på ytterligare 100
              miljarder för att klara också den infrastrukturen. Så ser dock
              inte verkligheten ut.
            </seg>
            <seg n="c9047ffe">
              Vad vi har med oss in i denna regering är också att det i den
              förra åtgärdsplanen, när Socialdemokraterna tog ansvar och ville
              väldigt mycket, saknades 65 miljarder. Detta är lite grann problemet,
              eftersom infrastrukturen går över så många år. Vad jag tycker
              är viktigt är att vi med de kunskaper och underlag som nu kommer
              in får en riktig genomlysning av vad behovet är för att komma
              i kapp och få ett robust järnvägssystem. Det är nämligen där vi
              har de stora problemen. Vägarna kan vi säga är hyfsat okej, även
              om det finns ställen där det kunde vara bättre. Det är dock i
              järnvägssystemet vi har sårbarheten.
            </seg>
            <seg n="9c0efdae">
              Vi har också behov av att människor som inte alltid kan eller
              vill bo i storstäderna utan bor utanför måste kunna pendla in
              på en rimlig restid. Vi vet även att företagen behöver ett större
              och större upptagningsområde för att hitta kompetens, och framför
              allt rätt kompetens. Jag tycker att det är viktigt att vi månar
              om människors tid, men också företagens tid. Det handlar nämligen
              om pengar för dem också. Det är därför vi tittar på hur vi kan
              se till att godstransporterna löper på rakare stråk utan hinder
              och problem och hur arbetspendlingen, inte minst i våra storstadsområden,
              kan bli bättre.
            </seg>
            <seg n="049a0e51">
              Jag skulle vilja lägga till, fru talman, det jag tror är viktigt.
              I den åtgärdsplan som är antagen för de kommande tolv åren det
              är ändå den tidshorisont vi får ha tittas det just nu också på
              om det finns någonting som kan göras i ett tidigare skede. När
              kan man i så fall göra det, och vad skulle det innebära i kostnad?
              Då får vi också titta på hur det ska finansieras. Så som det är
              i dag är nämligen inte okej, och det första steget, bland andra,
              från Anders Borg var att se till att redan i år möjliggöra 800
              miljoner ytterligare till Trafikverket för drift och underhåll.
            </seg>
          </u>
          <note type="speaker" n="6c5db2dc">
            Anf. 119 PETER PERSSON (S):
          </note>
          <u who="peter_persson_b021b6" xml:id="i-0c54f33845f0c09a-6" n="345e476d">
            <seg n="49297f6d">
              Fru talman! Det är naturligtvis korrekt att de tunga infrastrukturinvesteringarna
              i planering och genomförande har en tidsutdräkt. Avsikten med
              den politik som Socialdemokraterna, Miljöpartiet och Vänsterpartiet
              lade fram, med nya tunga investeringar i bland annat höghastighetsjärnvägar
              som förlöjligats av moderata företrädare var att avlasta det gamla
              nätet för att kunna möjliggöra ytterligare lokal och regional
              trafikering och inte minst föra in godstransporter. Det var det
              som var själva poängen. Man ville av klimatskäl avlasta de gamla
              systemen mer på järnväg.
            </seg>
            <seg n="703715ef">
              Jag vill påstå att det inte bara handlar om den tunga infrastrukturen
              och investeringar, utan det är naturligtvis lönsamhetskraven på
              SJ som också har drivit fram den verkan som är och bristande anslag
              på Banverket. Att elektrifiera en växel tar inte 15 år. Att ha
              någon som åker ut och fixar fel tar inte 15 år. Att ha någon som
              ser till att det finns information tar inte 15 år. För att SJ
              ska ha råd att hyra in sig i de varmgarage som faktiskt är uppförda
              men där man inte klarar att betala hyran krävs bara ett anslag
              omedelbart.
            </seg>
            <seg n="ef2536a6">
              Vi socialdemokrater säger: Det är bättre att tågen går än att
              SJ uppfyller sina vinstkrav. Jag upprepar att det finns ett samband
              mellan moderat skattepolitik och att människor får vänta i snödrivor
              på vintern.
            </seg>
          </u>
          <note type="speaker" n="243bf7ab">
            Anf. 120 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-16" n="cc113ab4">
            <seg n="d3e16ff9">
              Fru talman! Peter Persson säger att det inte tar 15 år att elektrifiera
              en växel. När det gäller just detta exempel tror jag att det kan
              vara bra att få veta hur lång tid det faktiskt tar. Det finns
              6 000 växlar som man skulle behöva göra någonting åt. I dagens
              läge klarar man att byta ut ungefär 70 per år. Om man skulle tänka
              att man ökade takten till 200 per år skulle det ta 30 år att fixa
              dessa 6 000 växlar. Jag vill bara se till att vi får in lite perspektiv
              i sammanhanget, fru talman.
            </seg>
            <seg n="4b2024bf">
              Min absoluta ambition är att verkligen ta människors resande
              på allvar, inte minst de som arbetspendlar varje dag. De måste
              kunna ta sig till och från jobb, och företag måste kunna lita
              på att det går att hålla förtroendefulla affärsöverenskommelser.
              Många av dem väljer och vill kunna använda tåget.
            </seg>
            <seg n="90a67ca7">
              I dag har vi för mycket av sårbarhet på grund av eftersatt underhåll.
              Det är därför anslaget till drift och underhåll har höjts med
              mer än 40 procent de senaste fyra åren, sedan 2006, och vi höjer
              det ytterligare. Vi tittar också på var och när i tid vi kan utöka
              kapaciteten i flera steg. Jag kan nämna för Peter Persson att
              just den tidigare utredningen om höghastighetståg finns med även
              i detta underlagsarbete. Tanken i sig behöver nämligen inte vara
              fel, och det stämmer att man kan avlasta stambanenätet om man
              skulle ha en järnväg till vid sidan av. Vi måste dock också vårda
              det vi redan har, för annars kommer det här landet att kollapsa.
              Då får vi verkligen en flaskhals för tillväxt, och åtminstone
              jag tänker se till att det inte blir så.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="7f25afc8">
            19 § Svar på interpellation 2010/11:315 om flygledartjänsterna
          </note>
          <note type="speaker" n="f6400f32">
            Anf. 121 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-17" n="cc113ab4">
            <seg n="86ddcd50">
              Fru talman! Leif Petterson har frågat mig om jag inte ser några
              problem ur säkerhetssynpunkt med att den enda begränsning för
              att ett företag tilldelas ansvar för flygtrafikledning är att
              företaget uppfyller ställda certifieringskrav och om jag avser
              att ta något initiativ i sammanhanget.
            </seg>
            <seg n="45b6daf3">
              Det är tillsynsmyndigheten, i det här fallet Transportstyrelsen,
              som certifierar ett företag eller ett organ för att kunna utföra
              flygtrafikledningstjänster. Certifieringen sker mot uppställda
              säkerhetsregler. Därutöver ska Transportstyrelsen utnämna denne
              leverantör att med ensamrätt tillhandahålla den aktuella flygtrafikledningstjänsten.
            </seg>
            <seg n="ce22fa9a">
              Vid utnämningen får Transportstyrelsen lägga fast de rättigheter
              och skyldigheter som ska uppfyllas av den som utnämns. Men en
              bedömning av ekonomisk bärkraft hos den aktuella intressenten
              görs också. Samma prövning görs oavsett om det är nya aktörer
              på den marknad för dessa tjänster som har öppnats genom nya luftfartslagens
              ikraftträdande i oktober 2010 eller om det gäller Luftfartsverket,
              som tidigare var den enda möjliga verksamhetsutövaren.
            </seg>
            <seg n="3230204f">
              Alla aktörer inom flygtrafikledningssystemet ska följa uppställda
              säkerhetsregler. Transportstyrelsens tillsyn av verksamheten sker
              också på likartat sätt oavsett om det är en av staten ägd eller
              en annan tjänstetillhandahållare. Det är förordning (EG) nr 550/2004
              om regler för flygledningstjänster inom det europeiska gemensamma
              luftrummet och tillhörande genomföranderegler i kommissionens
              förordning som anger kriterier för bedömningen och hur densamma
              ska genomföras.
            </seg>
            <seg n="22bbc5d4">
              Svaret på frågan är därmed nej, jag ser inget behov av att göra
              justeringar på detta område.
            </seg>
            <seg n="f7976602">
              Leif Pettersson har också frågat om jag anser att alla företag
              som uppfyller certifieringskraven är lämpliga att utföra flygledningstjänster.
              På den frågan måste jag återkomma till att det är Transportstyrelsen
              som certifierar och utnämner en tjänstetillhandahållare efter
              en ansökan och efter en prövning av intressentens lämplighet i
              förhållande till gällande regler.
            </seg>
            <seg n="e1b6d596">
              Som jag har sagt sker både en säkerhetsmässig prövning och en
              bedömning av företagets bärkraft. Jag har därför inte sett någon
              anledning att ifrågasätta att Transportstyrelsens certifieringsprövning
              och utnämningsprövning skulle vara tillräcklig för att bedöma
              en tjänstetillhandahållares lämplighet.
            </seg>
          </u>
          <note type="speaker" n="4053db22">
            Anf. 122 LEIF PETTERSSON (S):
          </note>
          <u who="leif_pettersson_2323d8" xml:id="i-08da3bd72eab3ced-0" n="660eb893">
            <seg n="4ce47790">
              Fru talman! Tack, fru minister, för svaret även om det inte gör
              mig mycket klokare. Ministern försöker gömma sig bakom myndighetsutövning
              i en fråga som i högsta grad är politisk. Det politiska ansvaret
              kan aldrig delegeras, inte heller i det här fallet. Det är på
              regeringens förslag som riksdagen fattat beslut om att konkurrensutsätta
              flygledartjänsterna. Det är regeringens förslag att vem som helst
              som uppfyller kraven ska kunna få utföra dessa tjänster. Det är
              regeringens ansvar att detta i mitt tycke dåliga och inte särskilt
              välövervägda förslag nu genomförs.
            </seg>
            <seg n="36037129">
              Endast ett fåtal länder har på detta sätt öppnat för marknaden
              inom flygledningen. Bara det borde vara en väckarklocka. Inte
              ens Margaret Thatcher kom på idén att privatisera flygledartjänsterna.
              Länder i vår omgivning och inom EU ser möjligheterna att effektivisera
              verksamheten utan att privatisera. Dessutom är det som nu håller
              på att genomföras, det så kallade Single European Sky, viktigt
              att ha i åtanke, även om det är långt kvar innan det är fullt
              genomfört. Det dröjer länge innan vi ser resultatet av det fullt
              ut.
            </seg>
            <seg n="f0927023">
              Flygledartjänster är ett område som kräver stor samordning, ett
              område som därför lämpar sig synnerligen illa för privatiseringsexperiment.
              Vi har sett en rad sådana experiment de senaste åren, och långt
              ifrån alla är lyckade. Det finns även på ministerns område en
              del sådana exempel. Jag kan inte säga att mitt parti är utan skuld
              i den frågan, men det gör inte att vi behöver upprepa misstagen.
            </seg>
            <seg n="678f6dcd">
              Dessutom måste jag lägga till att vi i Sverige har en samordnad
              flygledning, samordnad mellan civil flygtrafik och militär flygtrafik.
              Enligt ministern vore det fullt möjligt att exempelvis ett norskt,
              ett amerikanskt eller ett ryskt företag skulle kunna utföra dessa
              tjänster, bara de uppfyller villkoren. Det är det svar jag har
              fått. Finns det då inga betänkligheter från den sittande regeringen
              att de militära flygledartjänsterna hamnar under en Natoflagg
              eller en rysk flagg? Uppenbarligen inte, bara man följer reglerna.
              Privatisering och konkurrensutsättning går före.
            </seg>
            <seg n="1af57974">
              Det skulle vara bra om ministern kunde redogöra för hur försvaret
              ser på den här frågan. Eller är det så att den högra handen inte
              vet vad den vänstra gör, att försvaret i det här fallet har blivit
              totalt överkörda av ideologiskt betingad privatisering?
            </seg>
            <seg n="cad1fee7">
              Än så länge har inte lagen fått några större konsekvenser. Det
              är bara i ett fall som en privat svensk aktör fått upphandlingen.
              Ett företag som i en av de ledande positionerna har Jan Carlzon,
              den förre SAS-chefen, vann upphandlingen som avsåg Växjö, Örebro
              och Västerås. Men när man skulle överlåta verksamheten i Västerås
              till denne private aktör satte sig personalen på bakhasorna. Det
              gick inte att komma till ett förhandlingsresultat. Det har nu
              fått till följd att den gamla utföraren kommer att köra verksamheten
              som underentreprenör till det privata företaget. Det verkar som
              om hela denna så kallade reform lider av en rad problem illa genomtänkt
              och som det verkar illa genomförd. Problem av den här karaktären
              kan i sin förlängning naturligtvis äventyra även flygsäkerheten.
            </seg>
            <seg n="f8d9f150">
              Om nu regeringens våta dröm går i uppfyllelse och flygledartjänsterna
              läggs ut på en rad olika operatörer, såväl svenska som utländska,
              kommer man då att kunna garantera raka flygvägar, något som är
              oerhört viktigt för flygets miljöpåverkan? Kommer det inte i något
              läge att uppstå kommunikationsproblem? När ett företags hemligheter
              riskerar att avslöjas för konkurrenterna kan man då i alla lägen
              lita på att inte företagets bästa går först?
            </seg>
          </u>
          <note type="speaker" n="071aea9a">
            Anf. 123 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-18" n="cc113ab4">
            <seg n="9fc9b6c5">
              Fru talman! Jag förstår om det finns en hel del frågor eftersom
              detta är relativt nytt. Det var inte så att ens en gång Margaret
              Thatcher på sin tid hade kunnat föreslå detta därför att det här
              kom först i oktober förra året, och flera länder är på gång.
            </seg>
            <seg n="052ae906">
              Man ska hålla i minnet att själva flygledartjänsten i tornet
              är det som marknadsöppningen gäller. Det innebär att det är på
              ett avgränsat terminalområde som rör in- och utflygning på den
              aktuella flygplatsen, till exempel Västerås, och det är upp till
              maximalt 3 000 meter. Det här påverkar alltså inte det som Leif
              Pettersson var orolig för att man inte längre kan ha raka flygrutter,
              ett arbete där Sverige är väldigt drivande. Det är självklart
              att vi ska ha vårt arbete med Free Air Space Sweden, så kallade
              FRAS. Det kommer att kunna fortsätta ändå.
            </seg>
            <seg n="e76961e0">
              Det finns tre ledord i hela det här arbetet, och det är säkerhet,
              säkerhet, säkerhet. Det gäller oavsett vem som sköter själva trafikledningen
              i det aktuella tornet. Då är det utifrån de säkerhetsregler, de
              krav och de kriterier som finns och som är gemensamma inom EU
              och som bland annat Transportstyrelsen ser på när ett företag
              eller aktör vill gå in och ta över ett flygledartorn.
            </seg>
            <seg n="52449bdc">
              Det är alldeles riktigt, som Leif Pettersson säger, att vi har
              tre flygplatser där det här precis har börjat. Det är Växjö, Örebro
              och Västerås. Det är ett företag som heter ACR. I Örebro och Växjö
              har det inte varit något problem, men i Västerås, och då kommer
              man till en annan situation. Om personalen på plats inte vill
              gå över till den nya aktören krävs det att man har ett lokalt
              tillstånd. Det har man nu löst med att de utbildar sig. Under
              tiden köper man den här tjänsten av Luftfartsverket.
            </seg>
            <seg n="ebd15ad0">
              När det gäller diskussionen om vad som händer om vi till exempel
              behöver höjd beredskap, om det blir krig eller annat sådant, var
              Leif Pettersson inne på försvarets roll. Vi ska komma ihåg att
              det alltid är Luftfartsverket som uttryckligen har det ansvaret
              även om vi har fått den här marknadsöppningen. Vi har nu senast
              i regleringsbrevet till Luftfartsverket uppdragit åt Luftfartsverket
              att i samråd med Försvarsmakten redovisa hur Luftfartsverket kan
              säkerställa tillhandahållandet av flygtrafiktjänster för såväl
              civil som militär luftfart över tiden för att det inte ska bli
              något glapp.
            </seg>
            <seg n="9c65eced">
              Jag tror att det här är någonting som vi kommer att se mer av.
              Jag vet att det finns andra länder inom EU som är på väg åt samma
              håll. Det viktigaste är att vi har fastställda kriterier så att
              det inte är vilken certifiering som helst, utan det här ska följas
              upp. Det är Transportstyrelsen som har tillsyn över att detta
              sker. Det är säkerhet, säkerhet, säkerhet som går före alltihop.
            </seg>
            <seg n="acc003c1">
              Fru talman! Frågan tillbaka till Leif Pettersson är: Vad är det
              som är det egentliga problemet? Är det att det är en marknadsöppning,
              bara för att begreppet avreglering kommer in och det finns en
              inneboende känsla att det aldrig kan vara bra? Eller är det verkligen
              oron för vad en certifiering innebär, såsom jag kan tolka interpellationen?
            </seg>
          </u>
          <note type="speaker" n="8178623b">
            Anf. 124 LEIF PETTERSSON (S):
          </note>
          <u who="leif_pettersson_2323d8" xml:id="i-08da3bd72eab3ced-1" n="660eb893">
            <seg n="d6715559">
              Fru talman! För mig är säkerhetsfrågorna oerhört viktiga, säkerhetsfrågorna
              i vid mening, alltså även försvarets säkerhetsfrågor. Om vi har
              en samordnad flygledning innebär det inte bara att man i krigstid
              flygleder försvarets övningar utan även i fredstid. Samtliga försvarets
              flygplatser, de finns i Jokkmokk och så vidare, finns med i detta
              samordnade system. Det är någonting som i dag skulle kunna läggas
              ut på en annan aktör. Den aktören kan mycket väl vara en utländsk
              aktör enligt vad ministern har redogjort för som svar på min fråga.
              Den utländska aktören skulle mycket väl kunna vara en rysk aktör
              eller en aktör från ett Natoland.
            </seg>
            <seg n="5621d3d5">
              För mig är det någonting som inte riktigt går ihop med svensk
              säkerhetspolitik. Därför ställde jag frågan till ministern om
              hon skulle kunna redogöra för hur försvaret ser på frågan. Jag
              fick inget svar, men det kanske ministern inte hann med, så vi
              får göra ett nytt försök.
            </seg>
            <seg n="8df49dbf">
              En av de flygplatser som nu är utlagda har militär verksamhet,
              Örebro. Där finns militär verksamhet som är knuten till Arboga
              och de anläggningar som finns däromkring. Det hade alltså mycket
              väl redan nu kunnat vara ett utländskt företag. Nu är det en svensk
              entreprenör, så vi behöver kanske inte fundera på det.
            </seg>
            <seg n="2a2c6e34">
              En annan sak som jag tycker är viktig i det här sammanhanget
              är samordningen. Det kan ju mycket väl finnas flera olika kommunikationssystem
              som man kan använda, exempelvis. Om ett företag säger att det
              vill använda det kommunikationssystem som det har till sitt förfogande,
              då kommer vi att hamna i begrepp som företagshemligheter och sådana
              gränsdragningar mellan de olika aktörerna. Samordningen mellan
              de som har det övergripande ansvaret och de som har trafikledningen
              kommer då att försvåras.
            </seg>
            <seg n="e0e10102">
              Jag ser i alla fall framför mig en risk att flygsäkerheten på
              sikt är hotad eller i alla fall kan ifrågasättas, och det är inte
              en situation som jag tycker är bra.
            </seg>
            <seg n="c42a85f3">
              Att jag sedan tycker att vi har haft nog med privatiseringsexperiment
              på infrastrukturens område är en annan sak. Det har inte riktigt
              med det här att göra, utan det tycker jag nog är en bisats i sammanhanget.
              Men det blir inte bättre av att man ska utföra experiment på ett
              område som kräver extremt mycket samordning och extremt mycket
              säkerhet. Flyget är ju det säkraste av de olika transportslagen.
              Det är ytterst sällan som några olyckor inträffar på flygets område,
              och det ska vi vara tacksamma för.
            </seg>
            <seg n="117cc442">
              Fortfarande undrar jag hur ministern ser på försvarets möjligheter
              att behålla sina hemligheter med en utländsk aktör i bakhasorna.
            </seg>
          </u>
          <note type="speaker" n="ab618abd">
            Anf. 125 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-19" n="cc113ab4">
            <seg n="96d51f18">
              Fru talman! Flygledartjänsterna i tornen för in- och utflygning
              upphandlas av varje flygplatsägare som var och en gör en bedömning
              utifrån sin egen situation. Kriterierna för certifieringen bygger
              på säkerhet men även på ekonomiska förutsättningar för företaget
              att kunna ha det, som jag sade.
            </seg>
            <seg n="b743a1a4">
              Ja, det stämmer som Leif Pettersson säger att flyget är oerhört
              säkert. Det är också internationellt harmoniserat. Och det fungerar
              faktiskt att flyga mellan olika länder även om det är olika aktörer
              som sköter flygledartjänsterna i de olika tornen, just för att
              man har så harmoniserade krav på regler för säkerhet naturligtvis.
            </seg>
            <seg n="0443ef7a">
              Transportstyrelsen ska omhänderta Försvarsmaktens behov av flygtrafikledningstjänster
              genom att vid utnämningen säkerställa att aktuell leverantör kan
              hantera militära flygningar i den omfattning som kan bli aktuell
              vid den aktuella flygplatsen. Detta finns också med. Jag vill
              påminna om det som fanns med i regleringsbrevet, att Luftfartsverket
              tillsammans med Försvarsmakten ska redovisa hur man kan säkerställa
              detta tillhandahållande.
            </seg>
            <seg n="40bfb9ad">
              Nej, Leif Pettersson, jag kan inte ge dig ett bra svar på hur
              Försvarsmakten ser på frågan. Det har jag inte med, utan jag har
              tittat på den samlade bilden. Hur det här har arbetats fram har
              jag inte med mig.
            </seg>
            <seg n="bbfb304f">
              Man kan naturligtvis problematisera och tycka att det har varit
              för mycket av privatiseringar. Det är lite grann där som jag tror
              att den riktiga skon klämmer, därför att när Leif Pettersson i
              en bisats nämnde att det måste vara nog med privatiseringar på
              infrastrukturens område antar jag att han åsyftade järnvägen.
              Där har vi egentligen bara erfarenheter från godstrafiken, där
              i stort sett ingen i dag vill gå tillbaka till det läge som var
              före 1990. När det gäller persontrafiksidan är vi inte ens en
              gång där, utan det börjar från och med nästa år.
            </seg>
            <seg n="f7e854e1">
              När det gäller flygtrafikledningstjänsten i tornen går det i
              den här riktningen av olika skäl. Men jag är inte lika pessimistisk
              när det gäller säkerheten, för det är samma krav som ska uppfyllas
              oavsett om det är en statligt eller privat driven verksamhet.
              Annars får man inte tillståndet. Och det tror jag i grunden är
              det viktigaste, därför att människor ska kunna känna sig trygga
              oavsett var man ska starta eller landa.
            </seg>
          </u>
          <note type="speaker" n="031d8831">
            Anf. 126 LEIF PETTERSSON (S):
          </note>
          <u who="leif_pettersson_2323d8" xml:id="i-08da3bd72eab3ced-2" n="660eb893">
            <seg n="4a65f7ba">
              Fru talman! Vi får väl hoppas att Transportstyrelsen inte på
              något sätt skulle äventyra säkerheten.
            </seg>
            <seg n="d93432e8">
              För mig börjar det nästan framstå som att man ska dela upp flygledningen
              i Sverige igen, att vi ska ha en militär och en civil flygledning
              som vi hade långt tidigare. Det var länge sedan vi gick ifrån
              det systemet i Sverige. Det är ju inte så att de militära flygplatserna
              bara är Luleå, Ronneby och Såtenäs, utan de militära flygplatserna
              finns lite överallt. Vi har dels flygplatser som utför helikoptertjänster,
              dels flygplatser som finns ute i skogen och som inte trafikeras
              med något annat än militära flygplan och flygfarkoster.
            </seg>
            <seg n="a4cb839b">
              Det är inte så enkelt att man kan säga att det här samordnas
              och fixar sig. Hela det system som vi har i dag bygger på att
              vi tillsammans tar ett stort ansvar för säkerhetspolitiken i Sverige,
              och även flygledningen är en del av denna säkerhetspolitik. Jag
              tycker att hela den problematiken inte alls verkar ha funnits
              med när man har tagit upp den här frågan, utan man har bara tittat
              på möjligheten att privatisera en verksamhet, och sedan har det
              blivit som det har blivit.
            </seg>
            <seg n="767587e1">
              Jag tycker nog att ministern borde överväga att sakta ned takten
              lite grann och göra om det här och göra det på ett bättre sätt,
              och kanske också utesluta en del aktörer som inte är lämpliga
              av säkerhetsskäl.
            </seg>
          </u>
          <note type="speaker" n="132bf61e">
            Anf. 127 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-20" n="cc113ab4">
            <seg n="4d8ecbc5">
              Fru talman! Jag tror inte att ens jag kan säga att det här är
              enkelt. Vi är precis inne i någonting som vi upplever som nytt.
              Bara erfarenheterna från Västerås har givit lärdomen vad som händer
              när personal kopplad till ett torn inte vill gå över till en ny
              aktör och den som tar över inte har det lokala tillståndet. Hur
              lång tid man behöver för utbildningen, hur övergången ska se ut
              etcetera är diskussioner som vi också har haft med Transportstyrelsen.
              Nu löste det sig så att trafiken fortfarande kan vara i gång genom
              att man upphandlar tjänsten från Luftfartsverket tills man har
              fått tillståndet och rätt kompetens. Varje flygplats för sig får
              naturligtvis avväga vem man vill ska sköta tjänsten. Det ingår
              i uppdraget som sådant.
            </seg>
            <seg n="6cc9cbcf">
              När det gäller hur försvaret ser på det här var mitt svar till
              Leif Pettersson att jag inte vet. Men i den förberedande processen
              inför förslagets framtagande, även innan jag kom på min post,
              skedde en gemensam beredning med flera olika myndigheter och instanser.
              Det är också därför som tillägget finns med i det regleringsbrev
              som jag tidigare nämnde, just för att det ska hänga ihop.
            </seg>
            <seg n="96aebd4d">
              De frågeställningar som Leif Pettersson tog upp inledningsvis
              byggde egentligen på mitt ställningstagande att alla företag som
              uppfyller certifieringskraven är lämpliga att utföra dessa tjänster.
              I grunden måste det bygga på att rätt krav ställs för certifieringen,
              och det är det som Transportstyrelsen gör efter mycket strikta
              regler och också följer upp så att säkerheten aldrig kan ifrågasättas.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="cfed89ee">
            20 § Svar på interpellationerna 2010/11:356, 363 och 366 om Västerdalsbanan
            och Lysekilsbanan
          </note>
          <note type="speaker" n="d76529ca">
            Anf. 128 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-21" n="cc113ab4">
            <seg n="c0c6aaa3">
              Fru talman! Lena Olsson har frågat mig vilka åtgärder jag avser
              att vidta för att Västerdalsbanan ska bevaras och utvecklas i
              framtiden och för att underhåll och upprustning av så kallade
              lågtrafikerade banor på landsbygden kan försäkras en inriktning
              där dessa banor bibehålls och utvecklas.
            </seg>
            <seg n="7d73be69">
              Tina Ehn har frågat mig vilka åtgärder jag avser att vidta för
              att de inom Sveriges järnvägsnät så kallade låg- och undertrafikerade
              järnvägarna, såsom Lysekilsbanan, får ett säkrat underhåll. Tina
              Ehn har också frågat mig om jag avser att medverka till att en
              utveckling med ett bortdraget underhåll av Lysekilsbanan, som
              medför en risk att banan kan komma att helt läggas ned, inte kommer
              till stånd.
            </seg>
            <seg n="5d8d9700">
              Siv Holma har frågat mig vad jag avser att göra för att främja
              järnvägstrafik på Lysekilsbanan.
            </seg>
            <seg n="2c3029d3">
              Jag har valt att besvara de tre interpellationerna gemensamt.
            </seg>
            <seg n="955b6d06">
              Regeringen gav den 10 mars i år Trafikverket i uppdrag att med
              nu gällande nationell plan för utveckling av transportsystemet
              som grund utreda behovet av ökad kapacitet i det svenska järnvägssystemet
              och lämna förslag till effektiviserings- och kapacitetshöjande
              åtgärder som kan vidtas för att tillgodose kapacitetsbehovet.
              Åtgärder som föreslås för tidsperioderna 20122015 och 20162021
              kommer att remitteras av Trafikverket redan under juni månad och
              ska delrapporteras till regeringen senast den 1 oktober. Slutrapport
              blir den 29 februari nästa år.
            </seg>
            <seg n="0a056bbc">
              Lågtrafikerade banor kan ha en viktig funktion inte minst som
              matarlinjer till större järnvägsstråk, vilket regeringen år 2008
              anförde i infrastrukturpropositionen Framtidens resor och transporter
              .
            </seg>
            <seg n="3975a476">
              I infrastrukturpropositionen fastslogs att dåvarande Banverket,
              i dag Trafikverket, i samråd med övriga transportmyndigheter och
              regionala organ ska analysera vilka av dagens lågtrafikerade banor
              man utifrån ett samhällsekonomiskt perspektiv bör överväga att
              rusta upp till högre standard och för vilka banor standardhöjande
              åtgärder inte krävs för att upprätthålla funktionen.
            </seg>
            <seg n="675ef03a">
              Enligt regeringens beslut om fastställelse av nationell trafikslagsövergripande
              plan för utveckling av transportsystemet bör Trafikverket under
              planeringsperioden 20102021 löpande, i dialog med regioner och
              operatörer, se över möjligheterna att vidta ytterligare åtgärder
              på lågtrafikerade järnvägar.
            </seg>
            <seg n="1c6f9df2">
              På regional nivå är det trafikhuvudmännen, som ansvarar för planering
              och upphandling av kollektivtrafik, som noga ska analysera vilket
              underlag för kollektiv persontrafik som finns och som sedan ska
              avgöra i vilken form sådan kan bedrivas på ett för samhället effektivt
              och hållbart sätt.
            </seg>
            <seg n="84967423">
              Trafikverket ansvarar för prioriteringar av drifts- och underhållsåtgärder
              och övriga åtgärder som inte är direkt utpekade av regeringen.
              I det prioriteringsarbetet ska drift och underhållsinsatser på
              lågtrafikerade banor vägas mot motsvarande behov på mer trafikerade
              delar av järnvägssystemet.
            </seg>
          </u>
          <note n="42de39e7">
            Då Lena Olsson, som framställt en av interpellationerna, anmält
            att hon var förhindrad att närvara vid sammanträdet medgav förste
            vice talmannen att Siv Holma även fick ta emot svaret på denna
            interpellation.
          </note>
          <note type="speaker" n="0aa21e70">
            Anf. 129 SIV HOLMA (V):
          </note>
          <u who="siv_holma_f5027c" xml:id="i-e81dca099765d4e0-0" n="22d78e50">
            <seg n="7f15551a">
              Fru talman! Tack för svaret, ministern, som dock inte gav några
              konkreta svar på interpellanternas frågor. I stället redogör ministern
              för ärendegången, det vill säga utredning, dialog med den regionala
              nivån, remissomgång och delrapportering. Vi fick även höra talas
              om en slutrapportering.
            </seg>
            <seg n="9fccabaf">
              Jag förväntade mig att ministern skulle redogöra för var Västerdalsbanan
              och Lysekilsbanan ligger i själva planeringen. Vad har exempelvis
              Trafikverket för förslag för de nämnda banorna under den närmaste
              tiden? Kan vi räkna med att Västerdalsbanan och Lysekilsbanan
              kommer att ges reella förutsättningar att fortsätta trafikeras?
            </seg>
            <seg n="fa67aa50">
              Ministern ser att lågtrafikerade banor kan behövas som matarlinjer
              till större järnvägsstråk, och kanske är det de som behöver upprustas
              och standardhöjas. I svaret talar ministern om att samhällsekonomiska
              hänsyn ska tas. Kan ministern konkretisera vad hon menar med samhällsekonomiska
              hänsyn?
            </seg>
            <seg n="a5b9342c">
              Handlar det inte snarare om att infrastrukturministern inte fått
              gehör hos finansministern för mer pengar? Har det inte blivit
              så mycket snack för att dölja att regeringen har så lite verkstad
              och satsar så lite på de lågtrafikerade banorna?
            </seg>
            <seg n="acd6a283">
              Har inte Trafikverket rätt när de säger att om man vill minska
              förseningarna med 50 procent och öka godstrafiken med 50 procent
              behövs det i runda tal 2 miljarder mer per år i satsningar på
              underhåll och reinvesteringar?
            </seg>
            <seg n="70dca576">
              Vänsterpartiet tycker att Trafikverket har rätt, och därför satsar
              vi de pengarna i vår budget. Vi satsar dessutom 1 miljard ytterligare
              varje år på de lågtrafikerade banorna.
            </seg>
            <seg n="81354654">
              Delar inte ministern vår uppfattning att det är klok politik
              att för framtiden förvalta de resurser som finns genom att underhålla,
              reinvestera och standardhöja?
            </seg>
            <seg n="1a7a08a3">
              Vänsterpartiet menar att det är ett stort resursslöseri att avskaffa
              redan befintlig infrastruktur. I stället borde vi se värdet genom
              att utnyttja infrastrukturen som vi redan har betalat för. Den
              största investeringen är redan genomförd i och med att banan finns
              där.
            </seg>
            <seg n="fee09a35">
              Vi behöver ett ekologiskt hållbart transportsystem. Här är järnvägen
              ett modernt, effektivt och miljövänligt sätt att förflytta både
              gods och människor på.
            </seg>
            <seg n="2517cd77">
              Att i det läget göra sig av med järnvägskapacitet är helt fel
              väg att gå. Tänk om man skulle använda samma logik på vägar, det
              vill säga riva upp dem bara för att pengar till underhåll saknas.
            </seg>
            <seg n="9249353d">
              Fru talman, jag hade förmånen att besöka Lysekil den 11 april
              i år och blev informerad om de lokala önskemålen. Därefter har
              jag fått veta att Trafikverket har beslutat att upphöra med underhållet
              av Lysekilsbanan i år och har möjlighet att riva upp en elektrifierad
              järnväg 2015. Detta är samhällsekonomiskt förkastligt.
            </seg>
            <seg n="f8018bdf">
              Underhållskostnaderna för Lysekilsbanan kommer att minska kraftigt
              efter en upprustning, när man går över från grusbarlast till makadam
              och betongslipers med helsvetsad räls. Slitaget på fordonen minskar;
              med upprustningen undanröjer man fenomenet med att skarvarna sliter
              på boggierna.
            </seg>
            <seg n="e8a9cdf0">
              Även resandet kommer att öka när tågen går snabbt och bekvämt.
              Detta visar sig på alla ställen där man upprustat. Efter upprustningen
              är banorna inte lägre undertrafikerade utan man måste sätta in
              fler avgångar.
            </seg>
            <seg n="a04792c9">
              Detta är något som också infrastrukturministern borde tycka är
              en bra utveckling.
            </seg>
          </u>
          <note type="speaker" n="fe96128c">
            Anf. 130 TINA EHN (MP):
          </note>
          <u who="tina_ehn_94fa72" xml:id="i-ba978f97cdd25f1a-0" n="274f528d">
            <seg n="a3a387ca">
              Fru talman! Jag tackar infrastrukturministern för svaret. Järnvägen
              har debatterats mycket i Sverige den senaste tiden. Trycket på
              järnvägen är enormt. Allt fler åker tåg, vilket är glädjande.
              Byter man transportsätt från flyg och bil till tåg bidrar man
              till en mindre klimatpåverkan. Av samma orsak är det angeläget
              för många företag och industrier att kunna använda järnvägen för
              att transportera gods och varor.
            </seg>
            <seg n="3a190dbb">
              Trots sin popularitet och de möjligheter järnvägen ger finns
              det banor som är undertrafikerade och till och med otrafikerade.
              Det är ett faktum för den bana som jag interpellerat om och som
              vi nu debatterar. Det handlar om Lysekilsbanan som är en del av
              och gör en avstickare från Bohusbanan.
            </seg>
            <seg n="46297f63">
              Även om banorna inte är i bruk är de beroende av underhåll. Om
              underhållet tas bort återstår endast några år innan en bana kan
              läggas ned helt och definitivt, om jag har förstått det hela rätt.
              Detta är något som hotar Lysekilsbanan, och man säger att det
              skulle kunna inträffa.
            </seg>
            <seg n="cd66d402">
              Järnvägen hör till framtiden. Vi tycker allihop att det är ett
              smart sätt att transportera sig på. Vi hyllar den från alla håll
              och kanter.
            </seg>
            <seg n="333dd7f2">
              Lysekilsbanan, som ju är en del av Bohusbanan, ligger i ett mycket
              turisttätt område där turismen kommer att öka explosionsartat
              framöver. Bansträckan har varit i gång i många år, men för ungefär
              ett och ett halvt år sedan slutade man med all trafik.
            </seg>
            <seg n="2de06a4f">
              Tidigare fanns det både persontrafik och godstrafik. Senare år
              har det bara varit godstrafik som har gått från hamnen i Lysekil
              och via Uddevalla. Sedan bytte Stora Enso sitt fraktsystem. Det
              gjorde att det fanns vissa hinder som man inte kunde ta sig förbi,
              det vill säga tunnlarna norr om Uddevalla. Effekten har blivit
              att banan har tappat en stor del av godset. Därmed har alla transporter
              slutat att gå.
            </seg>
            <seg n="fbae6595">
              Nu har det uppstått oklarheter runt Lysekilsbanan. Vi är många
              som är väldigt oroliga. Jag kommer själv från Bohuslän och har
              åkt den här banan flera gånger. Jag har träffat Järnvägsfrämjandet
              och många som är aktiva i den här frågan. Jag tycker inte att
              vi i Sverige ska behöva höra talas om att en elektrifierad järnväg
              över huvud taget ska hotas och kanske rivas upp, med tanke på
              de stora utmaningar vi har med både att hitta smarta transportlösningar
              och klimatutmaningarna.
            </seg>
            <seg n="e267dcb9">
              Vi vet också, eftersom man har varit ambitiös och tagit reda
              på det, att det faktiskt i dag går att direkt köra persontrafik
              i 70 kilometer i timmen, vilket gör att det ändå är okej att kunna
              ta sig fram den vägen när man ska konkurrera med att sitta i bilköer,
              som många gånger händer på sommaren på de här vägarna.
            </seg>
            <seg n="d02c5661">
              Från regionens sida det är ju det som det hänvisas mycket till
              i svaret, att det här är en fråga som många gånger sköts i regionen
              har Miljöpartiet varit med för att se till att frågan om persontransporter
              kommer att tas upp i framtiden.
            </seg>
            <seg n="d6dba301">
              Jag skulle vilja få svar på hur det ser ut med de undertrafikerade
              järnvägarna från regeringens sida. Jag skulle också vilja ha ett
              säkrat svar på att man inte kommer att dra undan möjligheterna
              för dessa banors framtid.
            </seg>
          </u>
          <note type="speaker" n="fd6afc75">
            Anf. 131 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-22" n="cc113ab4">
            <seg n="90c52d5e">
              Fru talman! Jag tror att Siv Holmas frågor hänger väl ihop också
              med Tina Ehns så låt mig börja med att besvara frågorna.
            </seg>
            <seg n="5ef91558">
              Den ena var: Var i processen befinner sig Västerdalsbanan och
              Lysekilsbanan? Jag tar dem ihop. Trafikverket jobbar på eget initiativ
              internt med fyra steg just utifrån frågan var de lågtrafikerade
              banorna kan finnas i systemet.
            </seg>
            <seg n="e8940b27">
              Det första är att de tittar på vilka banor som ska utredas.
            </seg>
            <seg n="7ebb9d1a">
              Sedan ska man beskriva dagens trafik och framtida potential.
              Det kan vara nog så viktigt, inte minst utifrån det båda interpellanterna
              säger, att fler faktiskt vill åka på järnvägen eller transportera
              på järnvägen.
            </seg>
            <seg n="615ed3be">
              Det tredje steget är att man tittar på banans prestanda och behov
              av åtgärder. Nästan samtliga våra lågtrafikerade banor, inte minst
              Västerdalsbanan och Lysekilsbanan, är i stort behov av rejäla
              åtgärder.
            </seg>
            <seg n="dfc146d8">
              Det fjärde är att titta på och utveckla en metod för samhällsekonomisk
              beräkning. Det var lite grann av den frågeställning som också
              Siv Holma var inne på. Det är precis det man ska räkna med. Det
              ingår också i det uppdrag som Trafikverket har, där man tittar
              på hur man kan öka kapaciteten i järnvägssystemet.
            </seg>
            <seg n="6931eac8">
              Västerdalsbanan ingår i ett pilotprojekt som man har tittat särskilt
              på. Där har man egentligen klarat av tre av de första stegen.
              Om jag har förstått det rätt kommer man inom en ganska snar tid
              att visa på hur man ska kvalitetssäkra de olika stegen när det
              gäller hur långt man har kommit i processen. Då får vi säkert
              mer svar på de olika frågorna.
            </seg>
            <seg n="80139e18">
              Lysekils bana har man precis börjat titta på internt. Det är
              klart att det då finns en prioritering. Det stämmer som Tina Ehn
              säger att trafiken i dag har upphört. Då blir det naturligtvis
              en diskussion om i fall vi ska använda pengarna för drift och
              underhåll någon annanstans där vi har betydligt mer trafikerade
              banor.
            </seg>
            <seg n="3b394491">
              Det steg som man nu ska gå vidare med är externt samråd. Då kommer
              ju regionen in och det lokala. Jag vet till exempel att Lysekils
              kommun vill gå in och diskutera ett delprojekt som handlar om
              att utreda om man kan göra en omlastningsstation i Halliden. Ska
              man på Lysekilsbanan skapa möjlighet för inte minst godstrafiken
              behöver man bredda ett antal tunnlar, främst norr om Uddevalla
              som egentligen är på Bohusbanan, för att få både bättre bärighet
              och framför allt framkomlighet.
            </seg>
            <seg n="93918ce1">
              Naturligtvis diskuteras inte bara godssidan, även om det framför
              allt är till godset man har använt banan. Det förekommer även
              att Tåg i Bergslagen kör tre tåg per dygn i vardera riktningen,
              tror jag att det är, på Västerdalsbanan. Där har man i och för
              sig också tittat på trafikhuvudmannen är ju landstinget eller
              regionen om man ska köra mer tåg för persontrafik.
            </seg>
            <seg n="40b95441">
              Man har regionalt prövat ett nytt signalsystem, ERTMS regionalt,
              som egentligen har ökat kapaciteten på godstågssidan. Men det
              är inte säkert att de som kör persontågen är intresserade av att
              införskaffa den här tekniken därför att det är för få som reser.
              I och för sig kan man vända på resonemanget: Gick det fler tåg
              kanske fler skulle åka. Där för landstinget självt en diskussion
              om ifall man ska fortsätta med bussar i stället för tåg. Det är
              deras uppdrag att avgöra på vilket sätt de vill upphandla sin
              kollektivtrafik.
            </seg>
            <seg n="50e5959e">
              I grunden handlar det naturligtvis om prioriteringar. Var behövs
              resurserna mest? Är det på de mer trafikerade banorna där vi har
              ett stort behov eller är det på de mindre trafikerade? Det är
              precis det Trafikverket tittar på just nu.
            </seg>
          </u>
          <note type="speaker" n="789573d7">
            Anf. 132 SIV HOLMA (V):
          </note>
          <u who="siv_holma_f5027c" xml:id="i-e81dca099765d4e0-1" n="22d78e50">
            <seg n="7d12ed25">
              Fru talman! Lysekilsbanan skulle man vad jag har förstått kunna
              rusta upp till en relativt sett liten kostnad. Man beräknar 200300
              miljoner. Det i sin tur skulle resultera i minskade framtida underhållskostnader.
              Med rätt standard på järnvägen skulle man kunna köra persontåg
              i 120 kilometer i timmen och få en restid mellan Lysekil och Göteborg
              på en och en halv timme.
            </seg>
            <seg n="31d923db">
              Godstrafik skulle trafikera Lysekils hamn. Hamnen har ett perfekt
              läge mot Nordsjön med en rak och lätt insegling. Hamnen jagar
              transporter. Det gäller att få volymer så att det blir intressant
              att köra på järnvägen. I ett framtidsperspektiv behöver järnvägen
              uppgraderas. Ska vi utveckla järnvägen måste också Lysekilsbanan
              och, för den delen, Västerdalsbanan få tillgång till förebyggande
              underhåll.
            </seg>
            <seg n="073ed3ec">
              Man kan ju fundera på följande frågeställning: Har den moderatledda
              regeringen råd att satsa 28 miljarder på Förbifart Helsingfors
              borde man också ha råd att satsa drygt 1 miljard per år på att
              rusta upp låg- och undertrafikerade banor.
            </seg>
            <seg n="cc0fb93f">
              Fru talman! Den 28 maj anordnades en manifestation för att förmå
              just infrastrukturministern och hennes regering att satsa på Västerdalsbanan.
              Man hade specialchartrat tåg och omkring 150 personer deltog på
              torget i Helsingfors, där flera tal hölls. Det var ett riktigt
              Västerdalsbaneupprop. Drygt 3 500 namnunderskrifter med budskapet
              att satsa på Västerdalsbanan överlämnades till infrastrukturministern
              via hennes tjänstemän. Jag hoppas att ministern har noterat denna
              manifestation och namnlistorna.
            </seg>
            <seg n="4b488d0c">
              Västerdalsbanan är en testbana för det som infrastrukturministern
              också nämnde, ett nytt signalsystem. Samtidigt har jag förstått
              att när man har fått det här specialuppdraget håller banan inte
              riktigt måttet. Från kommunerna runt Västerdalsbanan har man minskat
              turtätheten för att hålla uppe banan i avvaktan på att den ska
              rustas upp och så småningom även uppgraderas.
            </seg>
            <seg n="61a7ee36">
              Banan har stor betydelse för näringslivet och för arbetspendlingen.
              Jag behöver väl knappt nämna att området har Skandinaviens största
              vinteranläggning i Sälen med drygt två miljoner besökare. Där
              finns 70 000 bäddar och 6 500 fritidshus. För regionen planeras
              för 100 000 bäddar i södra fjällregionen och man räknar med ca
              2 000 arbetstillfällen i samband med utökningarna.
            </seg>
            <seg n="e6d25a0a">
              Dessutom finns i området ett stort sågverk med cirka hundra anställda
              i Fiskarheden. Det genererar för närvarande ett hårt tryck på
              vägarna där drygt 60 lastbilar från och 60 till sågverket går
              varje dygn. När Västerdalsbanan används utifrån det potentiella
              behovet kan den gå från att vara en undertrafikerad bana till
              att bli en högtrafikerad bana.
            </seg>
            <seg n="f1ccf3da">
              Bansträckningen från Rågsveden upp till Malung har väldigt dålig
              kvalitet så även här kan infrastrukturministern göra investeringar.
              Utifrån en relativt låg nivå skulle man kunna generera vinster
              i framtiden både samhällsekonomiskt och företagsekonomiskt, inte
              minst miljö- och klimatmässigt. Ibland kanske man luras av att
              snålheten bedrar visheten. Jag vädjar till infrastrukturministern
              att göra precis tvärtom. Var klok nu för att göra vinster i framtiden!
            </seg>
          </u>
          <note type="speaker" n="509c9a7a">
            Anf. 133 TINA EHN (MP):
          </note>
          <u who="tina_ehn_94fa72" xml:id="i-ba978f97cdd25f1a-1" n="274f528d">
            <seg n="9339d0d6">
              Fru talman! Jag är glad för det intresse som finns från infrastrukturministern,
              liksom kunskapen om dessa banor. Det är jättekul att det finns
              så mycket detaljkunskap om dem för det är inte alltid rätt att
              hålla reda på alla banor.
            </seg>
            <seg n="297896fa">
              Det finns ju politiker på olika nivåer, och det är viktigt att
              man har en helhetssyn i sin politik. När jag debatterat de här
              frågorna i min egen valkrets har jag anklagat en del av de lokala
              politikerna för att de inte driver den här frågan lika hårt som
              de till exempel driver frågan om att bygga broar som kostar ett
              antal miljarder kronor. Det finns förslag från politiker i Lysekils
              kommun om att satsa på en bro över Gullmarsfjorden. Det skulle
              gå åt rätt mycket pengar som man i stället kunde ha nytta av i
              järnvägssatsningarna. Det skulle komma till nytta för betydligt
              fler invånare.
            </seg>
            <seg n="5880970b">
              Behoven är jättestora när det gäller järnvägssatsningar. Det
              är stora behov överallt. När vi tittar på hur mycket pengar som
              läggs i en budget ser vi att det från regeringens sida läggs mer
              pengar på väg än på järnväg. Jag skulle vilja lyfta upp att vi
              i det rödgröna budgetförslag som vi lade fram i höstas hade 100
              miljarder mer till 2021. Där hade vi plockat ut 9 miljarder mer
              till lågtrafikerade banor på landsbygden och till kollektivtrafiken.
              Jag undrar om det finns något sådant i regeringens politik, för
              i så fall blir det en riktad satsning på sådant som man tycker
              kan vara viktigt.
            </seg>
            <seg n="2dabf438">
              Jag blir lite orolig när jag hör talas om att man ska utreda
              var behoven finns och vad som är samhällsekonomiskt lönsamt. Där
              det finns glest med åretruntboende är det inte alltid samhällsekonomiskt
              lönsamt när man räknar på antalet årsboende. Men om vi ser på
              den potential som till exempel Bohuslän har, med den utveckling
              av turism som vi får räkna med kommer att ske och som vi också
              är beroende av, vill vi att det ska finnas en hållbar möjlighet
              att transportera sig.
            </seg>
            <seg n="0b42c5ce">
              En gång i tiden fick vi en motorväg som nu kommer att bli klar.
              Det har tagit många år. Jag och de flesta miljöpartister var inte
              intresserade av motorvägen, och det fanns även centerpartister
              som protesterade mot den. Nu är den på plats, men järnvägen är
              ändå den energieffektivaste och mest hållbara transportlösningen.
              Därför krävs det att man ser den som en utvecklingsmöjlighet i
              framtiden och inte bara tänker sig att satsa resurserna där det
              finns flest människor. Den diskussionen är viktig också när det
              gäller Lysekilsbanan. Det kan tyckas att den redan har utarmats
              ganska mycket och att den så småningom inte kommer att kunna överleva.
              Det är därför vi i dag lyfter upp den frågan från flera håll.
            </seg>
            <seg n="eaa7bb7d">
              Lagt spår, spår som en gång lagts, ligger ganska bra där det
              ligger, och det vore intressant om vi fick möjlighet att utveckla
              Lysekilsbanan för framtida turistsatsningar och för transporter
              av både gods och människor.
            </seg>
          </u>
          <note type="speaker" n="832796b6">
            Anf. 134 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-23" n="cc113ab4">
            <seg n="4a9ba600">
              Fru talman! När det gäller hur mycket pengar som egentligen behöver
              satsas för att kunna använda exempelvis Västerdalsbanan eller
              Lysekilsbanan är frågan samtidigt vad man vill uppnå. Om vi tar
              Lysekilsbanan är högsta tillåtna hastighet i dag 40 kilometer
              i timmen. Ska man komma upp i det som Tina Ehn säger, 70 kilometer
              i timmen, lär det behövas mer av underhållsåtgärder. Ska man kombinera
              persontrafik och godstrafik på till exempel Västerdalsbanan kan
              det behövas flera hundra miljoner för att både persontåg och godståg
              ska fungera. Den banan behöver dessutom elektrifieras, och ska
              även det göras är vi uppe i över 1 miljard.
            </seg>
            <seg n="c1ba9743">
              Jag förstår ambitionen och viljan, och om det ligger en bana
              på plats är det naturligtvis bättre att använda den än att inte
              använda den, om den är i ett sådant skick att den går att använda
              utan för mycket insatser. Hur tråkigt det än låter är vi när det
              gäller hela järnvägen i en sådan situation att vi måste se på
              var vi får ut mesta och bästa nytta av varje krona som satsas,
              oavsett om vi har olika prislappar på hur mycket vi är beredda
              att satsa.
            </seg>
            <seg n="f11a4e7a">
              Att man kan prioritera förstår jag. Siv Holma frågar varför man
              ska satsa 28 miljarder på Förbifart Helsingfors men inte kunna
              anslå åtminstone 1 miljard till de lågtrafikerade banorna. Det
              har sin förklaring i att vi har en storstadsregion med mycket
              vatten runt. Det går knappt att komma mellan de olika delarna
              i Helsingfors; vattnet klyver hela regionen.
            </seg>
            <seg n="d3e71edd">
              Tina Ehn säger att det finns de där hemma som hellre vill bygga
              broar för massor av pengar. Vi kommer naturligtvis alltid att
              få höra att det finns behov överallt. Till Tina Ehn skulle jag
              även vilja säga att det inte riktigt är så att det i den åtgärdsplan
              som har beslutats finns mer pengar till väg än till järnväg. Tittar
              vi på nya investeringar är det 49 miljarder under de kommande
              tolv åren på väg och 64 miljarder på järnväg. Förvisso kan det
              se ut som att det är mer pengar till vägarnas drift och underhåll
              än till järnvägens, men det finns tio gånger mer mil väg än järnväg.
              Därför ska det förhållandet finnas med där.
            </seg>
            <seg n="75c694bd">
              Man kan också fundera, fru talman, om det är rätt eller fel att
              satsa resurserna där det bor flest människor. I en tidigare debatt
              i kväll kunde vi konstatera att i storstadsregionerna där bland
              annat Göteborg ingår, med den kapacitetsbrist och den sårbarhet
              som finns, liksom de flaskhalsar som i dag finns i järnvägssystemet,
              har vi samhällsekonomiska kostnader på närmare 11 ½ miljarder
              som är negativa. Det är inte heller rätt använda pengar.
            </seg>
            <seg n="f7ed0e3c">
              Jag tror att i det arbete som Trafikverket tittar på finns insikten
              om att de lågtrafikerade banorna är matarlinjer till större stråk
              men kan också användas för godstrafik eller för persontrafik.
              Den diskussionen finns med för att se vad vi ska satsa på, när
              vi kan göra det och vad det kommer att kosta. Sedan ställer vi
              det mot hela järnvägssystemet där det gör mest och bäst nytta.
              Jag tror att det är en rimlig väg att gå.
            </seg>
          </u>
          <note type="speaker" n="34944093">
            Anf. 135 SIV HOLMA (V):
          </note>
          <u who="siv_holma_f5027c" xml:id="i-e81dca099765d4e0-2" n="22d78e50">
            <seg n="0cfad121">
              Fru talman! Infrastrukturministern säger att man måste ha ambitionen
              att använda varje krona där den så att säga ger mest. Jag tycker
              att det är viktigt att man investerar på ett sådant sätt att det
              skapar förutsättningar för att vi ska få en klimatmässigt bra
              utveckling. Det är också viktigt att satsa pengar på en regionalpolitik
              över hela landet där det finns jobb, inte att bara satsa på storstäderna,
              något som jag tycker finns i infrastrukturministerns undertext.
              Ska man satsa på det som man kallar för arbetslinjen är det oftast
              möjligt genom att man satsar på kommunikationerna så att människor
              kan arbetspendla till de jobb som finns och genom att man för
              över gods från väg till järnväg. Då behövs de banor som jag har
              nämnt, det vill säga Västerdalsbanan och Lysekilsbanan. De har
              lite olika förutsättningar, men de är oerhört viktiga i sitt respektive
              sammanhang.
            </seg>
            <seg n="c188b0c2">
              Jag hoppas, avslutningsvis, att den här diskussionen och de synpunkter
              som har kommit fram från oss interpellanter också kommer att synas
              i den fortsatta planeringsprocessen. Det ska bli väldigt roligt
              att åter besöka Lysekil och se att allting nu fungerar mycket
              bättre än när jag var där senast.
            </seg>
          </u>
          <note type="speaker" n="215d465d">
            Anf. 136 TINA EHN (MP):
          </note>
          <u who="tina_ehn_94fa72" xml:id="i-ba978f97cdd25f1a-2" n="274f528d">
            <seg n="e7db6092">
              Fru talman! Det här att man inte kan köra på Lysekilsbanan i
              dag stämmer inte riktigt. Det har de arbetsgrupper som har jobbat
              med Bohusbanans framtid tagit reda på. Det går faktiskt i dag
              att köra 70 kilometer i timmen om man kör persontrafik med de
              moderna Reginatågen. Det är också på grund av det som man har
              drivit frågan i regionen, och därför har Miljöpartiet i regionledningen
              i Västra Götaland sett till att en enig regionutvecklingsnämnd
              har ställt sig bakom att utreda persontrafiken, i första hand
              sommartrafiken.
            </seg>
            <seg n="0b9a4ca4">
              Hoppet är inte alls ute, men det krävs att fler jobbar för frågan
              och att man är medveten om att banans framtid också avgörs av
              om det finns resurser. Det är väldigt viktigt att vi satsar ordentligt.
            </seg>
            <seg n="0c04d942">
              Jag skulle vilja återkomma till detta att det handlar om prioriteringar.
              Precis som flera av oss har sagt finns det hela tiden ett omättligt
              behov av underhåll och satsningar. Men om man ska få den här klimateffektiva
              och miljövänliga transporten att fungera i framtiden är det nog
              avgörande att man verkligen satsar de här resurserna nu, och det
              är hårda prioriteringar för att det ska bli en hållbar utveckling.
            </seg>
          </u>
          <note type="speaker" n="3dfc5603">
            Anf. 137 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-24" n="cc113ab4">
            <seg n="1984559a">
              Fru talman! Jag tycker också att det är viktigt att investera
              för framtiden och att investera klimatsmart. Vi ser att trycket
              har ökat enormt bland människor som vill resa med tåg och transportera
              gods med tåg. Men vi är medvetna om att det är ett enormt arbete
              att se till att vi får tillförlitlighet och en mycket bättre robusthet
              i det järnvägssystem som vi har. Och vi behöver ha mycket mer
              av kapacitet både på kort och på lång sikt. Därför har Trafikverket
              fått det här uppdraget.
            </seg>
            <seg n="c65e6ef0">
              När det gäller det regionalpolitiska, att det inte bara ska vara
              storstäderna, är det självklart även om det kan låta som att jag
              ofta pratar om storstäderna och även har givit Trafikanalys i
              uppdrag att titta på arbetspendlingen i storstadsområdena. Där
              görs långt mer än hälften av alla arbetspendlingsresor, och problem
              där kan få sårbara effekter för landet som helhet. Arbetspendlingen
              är viktig liksom att transporterna kan ske på ett tillförlitligt
              sätt.
            </seg>
            <seg n="223c8fbd">
              När det gäller Lysekilsbanan är det som Tina Ehn nämnde en uppgift
              som jag inte har, att det går att åka 70 kilometer i timmen där.
              Det är bra att man tittar på det. Då är det kanske ännu bättre
              att nästa steg i Trafikverkets process är att ha det externa samrådet.
              Det har redan påbörjats inte minst, som jag nämnde tidigare, i
              Lysekils kommun.
            </seg>
            <seg n="d90a29c3">
              Jag skulle bara avslutningsvis, fru talman, vilja säga om den
              uppvaktning lördagen den 28 maj som Siv Holma nämnde att jag tyvärr
              inte hade möjlighet att vara med den dagen. Men enligt den återrapport
              som jag fick var det ett väldigt bra möte och trevlig stämning.
              Själva ansatsen att komma ned har också framförts till mig, så
              jag har fått en genomgång. Jag får tacka för påminnelsen.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="a34ade48">
            21 § Svar på interpellation 2010/11:376 om fyrstegsprincipen
            i EU
          </note>
          <note type="speaker" n="a42910b9">
            Anf. 138 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-25" n="cc113ab4">
            <seg n="87eda276">
              Fru talman! Annika Lillemets har frågat mig hur jag arbetar för
              att fyrstegsprincipen ska få genomslag på EU-nivå.
            </seg>
            <seg n="cbdd1afd">
              Bakgrunden till frågan är bland annat att det enligt Annika Lillemets
              i EU-kommissionens vitbok om transporter slås fast att minskad
              rörlighet inte är något alternativ och att det inte föreslås några
              åtgärder för att minska behovet av transporter.
            </seg>
            <seg n="09748258">
              Min utgångspunkt är att resor och transporter bidrar till en
              positiv samhällsutveckling, bland annat en ökad frihet att bo
              och leva där man vill och samtidigt ha tillgång till en god arbetsmarknad.
              Transportsystemet kan ses som samhällets blodomlopp, och det behövs
              för att det internationella utbytet av varor och tjänster som
              byggt vårt välstånd ska fungera effektivt. Det är därför inget
              mål i sig att minska resandet eller transportarbetet. Klimatutmaningen
              som mänskligheten står inför måste emellertid tas på största allvar,
              och transportsystemet behöver hantera denna utmaning samtidigt
              som det bidrar till en samhällsutveckling med hållbar tillväxt.
            </seg>
            <seg n="9b47bb2d">
              Det förhållningssätt som den så kallade fyrstegsprincipen representerar,
              det vill säga att man innan man använder resurser för att bygga
              nytt undersöker om man kan effektivisera användningen av det befintliga,
              är en viktig utgångspunkt för alla oss som anser att såväl effektivitet
              och rationalitet som sunt förnuft ska gälla vid planering av i
              alla dimensioner hållbar transportinfrastruktur. I EU-arbetet
              har jag med mig detta förhållningssätt. Jag har också med mig
              de principer som den svenska transportpolitiken sedan länge bygger
              på, det vill säga att transporter i huvudsak är marknadsstyrda
              med ett decentraliserat beslutsfattande hos enskilda individer,
              hushåll och företag och att efterfrågan på transporter bestämmer
              utbudet av olika transportlösningar, givet en samhällsekonomiskt
              effektiv prissättning av utnyttjandet av infrastrukturen samt
              en samhällsekonomiskt effektiv skötsel och utveckling av densamma.
            </seg>
            <seg n="d6cb1385">
              Åtgärder för att förändra och effektivisera hur gods transporteras
              och människor reser i syfte att öka konkurrenskraften och skapa
              fler jobb samtidigt som utsläppen minskar är centralt i det europeiska
              arbetet inom transportområdet. Regeringen välkomnar att EU-kommissionen
              lagt fram en ny vitbok om den framtida transportpolitiken och
              delar synen att det övergripande målet för europeisk transportpolitik
              är att bidra till att få till stånd ett system som stöder ekonomiska
              framsteg, ökar konkurrenskraften och erbjuder transporttjänster
              med hög kvalitet samtidigt som resurserna används effektivare.
              Det är viktigt med en politik för en konkurrenskraftig transportsektor
              som ökar rörligheten och minskar utsläppen. De ambitiösa målen
              med åtgärder för att minska oljeberoendet och minska utsläppen
              av växthusgaser med 60 procent stöder detta.
            </seg>
          </u>
          <note type="speaker" n="f0c65d41">
            Anf. 139 ANNIKA LILLEMETS (MP):
          </note>
          <u who="annika_lillemets_d743a3" xml:id="i-4bee549e58bf52bf-0" n="211d68a2">
            <seg n="2949b005">
              Fru talman! Först vill jag tacka infrastrukturministern för svaret
              på min interpellation.
            </seg>
            <seg n="221b0853">
              Ett långsiktigt hållbart samhälle ställer nya krav på planeringen
              inom trafik- och transportsystemet. Fyrstegsprincipen är en planeringsmetod
              för att hushålla med resurser och minska vägtransportsystemets
              miljöpåverkan. Den går ut på att steg för steg analysera hur ett
              trafikproblem bäst kan lösas, i första hand genom att minska behovet
              av transporter och valet av transportsätt, i andra hand genom
              åtgärder som ger effektivare utnyttjande av befintlig infrastruktur
              och fordon, i tredje hand genom begränsade ombyggnadsåtgärder
              och i sista hand genom stora nybyggen eller större ombyggnadsåtgärder.
            </seg>
            <seg n="cc626425">
              En viktig förutsättning för hållbart resande är alltså en aktiv
              och genomtänkt samhällsplanering så att onödiga resor kan undvikas.
              Det handlar också om att föra över transporter till mindre utrymmeskrävande,
              säkrare och miljövänligare färdmedel, i klartext till tåg från
              bil och flyg.
            </seg>
            <seg n="58ab9cb0">
              I Sverige ska fyrstegsprincipen ligga till grund för trafikplaneringen.
              Detta slås fast bland annat i regeringens direktiv till trafikverken
              inför framtagandet av Nationell plan för transportsystemet 20102021
              och uttrycks så här i budgetpropositionen för 2011:
            </seg>
            <seg n="5c047ca4">
              En viktig utgångspunkt vid planering av transportinfrastruktur
              är att det förhållningssätt som den s.k. fyrstegsprincipen (stegvis
              prövning av möjliga åtgärder i transportsystemet) representerar
              ska vara lika självklart som att de transportpolitiska målen ska
              uppnås.
            </seg>
            <seg n="72183c55">
              Gott så, men i praktiken är det fortfarande fler vägar och mer
              biltrafik som gäller.
            </seg>
            <seg n="b98d64fc">
              Jordens Vänner har överklagat den nationella transportplanen
              till Regeringsrätten, bland annat därför att den inte leder till
              minskade utsläpp av vägtrafiken och att det ofta saknas alternativ,
              vilket är just det som fyrstegsprincipens första steg handlar
              om. Massiva satsningar på nya bilvägar kommer att bidra till ökade
              koldioxidutsläpp. Det värsta aktuella exemplet är den sexfiliga
              motorvägen Förbifart Helsingfors. Även ute i kommuner och regioner
              är man fast i ett föråldrat tänkande där nya bilvägar fortsatt
              ges högsta prioritet.
            </seg>
            <seg n="08ccf288">
              I EU-kommissionens aktuella vitbok om den framtida europeiska
              transportpolitiken finns inslag som stämmer med fyrstegsprincipen.
              Det konkreta målet att överföra transporter från väg till mer
              klimatsmarta transportlösningar tycker vi i Miljöpartiet, till
              skillnad mot regeringen, är utmärkt. Det är också bra att man
              framhåller vikten av att göra fordon mer energieffektiva och att
              övergå till förnybara bränslen. Däremot är det allvarligt att
              kommissionen okritiskt förespråkar ökad trafik utan hänsyn till
              klimatpåverkan och oavsett om den är till glädje och nytta för
              människor eller ej.
            </seg>
            <seg n="e2e8fb31">
              Det är nämligen nödvändigt att snabbt och dramatiskt minska trafikens
              klimatpåverkan om vi ska klara utmaningen att minska utsläppen
              av växthusgaser och koldioxid så mycket som krävs för att begränsa
              den globala temperaturökningen till under två grader. Det räcker
              inte med teknisk utveckling, utan vägtrafiken behöver också minskas,
              enligt forskningen.
            </seg>
            <seg n="688ad1cb">
              Vitboken ger uttryck för åsikten att ökade transporter är gott
              i sig. Minskad rörlighet är inget alternativ, heter det. Ministern
              säger också i sitt svar att minskade transporter inte är något
              mål i sig och även att det är viktigt med en politik som ökar
              rörligheten och minskar utsläppen. Men det går inte ihop. Om rörligheten
              ska öka och utsläppen minska, vad är det då för trollformel som
              ministern och EU-kommissionen har som inte vetenskapen har?
            </seg>
          </u>
          <note type="speaker" n="4343092c">
            Anf. 140 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-26" n="cc113ab4">
            <seg n="8c2b88ce">
              Fru talman! Även om jag och Annika Lillemets har samma tanke
              i att fyrstegsprincipen är något bra kan jag ändå urskilja något
              där vi möjligtvis inte delar uppfattning. Det kan man belysa genom
              frågeställningen: Behövs transporter eller inte? Är det bra med
              rörlighet eller inte?
            </seg>
            <seg n="df04c78b">
              Jag är väldigt tydlig med att jag verkligen tror att transporter
              och rörlighet är oerhört avgörande, inte minst i ett land som
              Sverige, som är avlångt med långa avstånd och möjlighet att ta
              sig till och från jobb eller transportera varor, men även när
              man tänker sig utanför Sveriges lands gränser, med hela den handel
              och den rörlighet människor emellan som behövs internationellt.
            </seg>
            <seg n="0ad0c3bf">
              För mig är det viktigt att tänka att de problem som man ser med
              transporter också kan vändas till möjligheter. Då måste vi vara
              mycket mer smarta. Målet i sig är egentligen inte att minska transporterna,
              om det inte finns ett behov av att minska transporterna. Då måste
              varje trafikslag för sig oavsett om det är med flyg, på väg, på
              räls eller via sjön fungera så effektivt, säkert och miljömässigt
              som möjligt.
            </seg>
            <seg n="b89177e6">
              Hur skulle man då kunna göra detta? Ja, vi kan bara ställa oss
              själva frågan: Hur kommer en vara fram till en affär eller från
              dörr till dörr? Det kan inte bara gå via järnväg. Vi kommer alltid
              att behöva bilen, lastbilen eller båten. Inte minst i våra städer
              handlar det om hur vi kan bygga en mycket mer effektiv citylogistik,
              hur vi kan ha terminaler och depåer för att lasta om på ett smidigt
              sätt i den konkurrens om våra utrymmen som finns.
            </seg>
            <seg n="cc04a7a2">
              Vad görs då exempelvis från Sverige som drivs även på EU-nivå?
              Det är till exempel gröna korridorer även när det gäller flyget,
              med så raka flyglinjer som möjligt. Man kan tänka sig järnvägen
              där man oavsett vilket land man passerar har mycket bättre management,
              att vi harmoniserar standarder, har korta ledtider och minskar
              stoppen, rent ut sagt förenklar för att göra det så smidigt som
              möjligt. Det gäller även exempelvis lastbilar, som vi vet kommer
              att behövas. Men vi måste vara mycket bättre på att ha längre
              lastbilar som kan vara färre än att ha många fler korta lastbilar.
              Det är också ett sätt att tänka mer effektivt. Det handlar också
              om vilka typer av bränslen som vi har.
            </seg>
            <seg n="5d39884b">
              Allt kanske inte fungerar bara med tekniken, som Annika Lillemets
              sade. Men vi har väldigt mycket mer som är på gång när det gäller
              att minska effekterna av till exempel partiklar, buller och annat.
              Det handlar mycket om kunskap.
            </seg>
            <seg n="62fb336f">
              Om man har insikten och tanken i maggropen att transporter i
              grunden kan vara bra där de behövs är nästa steg att göra det
              så enkelt som möjligt för människor och företag att göra ett val
              av vilken transport som ska användas. Hellre än att säga att vi
              ska flytta över transporter från ett trafikslag till ett annat
              tycker jag att vi ska tänka på hur transporterna kan samarbeta
              hela vägen på det mest effektiva och miljövänliga sättet.
            </seg>
          </u>
          <note type="speaker" n="515d0607">
            Anf. 141 ANNIKA LILLEMETS (MP):
          </note>
          <u who="annika_lillemets_d743a3" xml:id="i-4bee549e58bf52bf-1" n="211d68a2">
            <seg n="4f67c7ab">
              Fru talman! Ökad tillgänglighet är ett bättre mål än ökad rörlighet.
              Transporter är medel inte mål för på vilket sätt är det bättre
              för människor att arbetspendla timtals varje dag än att fler finner
              jobb nära hemmet, med en genomtänkt stadsplanering som blandar
              lämpliga arbetsplatser och bostäder? På vilket sätt blir livet
              bättre för människor när allt fler tvingas åka bil till avlägsna
              köpcentrum för att handla mat, när små butiker i bostadsområdena
              konkurreras ut? Nog vore många gladare om de hade tillgång till
              en butik nära hemmet än att få det tveksamma nöjet att öka sin
              rörlighet genom påtvingade bilresor.
            </seg>
            <seg n="38ee28ea">
              Inte heller finns det något värde i att varor transporteras i
              onödan. För att uttrycka det lite hårdraget: Varför skicka kakor
              mellan länder när man kan byta recept?
            </seg>
            <seg n="2767941e">
              Ministern säger alltså att det är inget mål i sig att minska
              resandet eller transportarbetet och vidare att klimatutmaningen
              måste tas på största allvar, och tranportsystemet behöver hantera
              denna utmaning samtidigt som det bidrar till en samhällsutveckling
              med hållbar tillväxt. Hur ska detta gå till om ökat resande överordnas
              allt annat?
            </seg>
            <seg n="2f648878">
              Det är inte bara jag som undrar. Professor Lars-Göran Mattsson
              vid institutionen för transportvetenskap, skolan för arkitektur
              och samhällsbyggnad, ifrågasätter i KTH:s yttrande över EU-kommissionens
              vitbok den låga ambitionen för transportsektorn vad gäller utsläppsminskningar.
              För att klara tvågradersmålet måste alla samhällssektorer i EU
              minska sina utsläpp till 2050 med 8590 procent. Men i vitboken
              är målet endast 60 procent för transportsektorn, vilket ministern
              menar är ambitiöst. Dessutom vill EU tillåta att utsläppen av
              växthusgaser först ökar med 8 procent till år 2030.
            </seg>
            <seg n="d736a1d3">
              KTH menar i sitt yttrande att en sådan strategi inte är trovärdig
              och att det i praktiken torde vara omöjligt eller i alla fall
              mycket kostsamt för kommande generationer att så snabbt minska
              utsläppen så mycket. Professor Mattsson påpekar också att en samlad
              bedömning av forskningen talar för att ökningen av de totala transportvolymerna
              måste stoppas och helst att transporterna ska minskas. Det räcker
              inte med teknisk utveckling och överflyttning av trafik till mer
              klimatvänliga transportslag för klimatets skull.
            </seg>
            <seg n="71c6d84e">
              Ministern säger också i sitt svar angående hur hon agerar i EU:
              Jag har också med mig de principer som den svenska transportpolitiken
              sedan länge bygger på, det vill säga att transporter i huvudsak
              är marknadsstyrda med ett decentraliserat beslutsfattande hos
              enskilda individer, hushåll och företag och att efterfrågan på
              transporter bestämmer utbudet av olika transportlösningar, givet
              en samhällsekonomiskt effektiv prissättning av utnyttjandet av
              infrastrukturen samt en samhällsekonomiskt effektiv skötsel och
              utveckling av densamma.
            </seg>
            <seg n="7071647e">
              Detta skulle jag gärna vilja att ministern utvecklar. Vad betyder
              det i praktiken? Det var lite krångligt! Hur samverkar detta med
              fyrstegsprincipen eller motverkar den? Och jag undrar fortfarande
              på vilket sätt ministern arbetar konkret för att fyrstegsprincipen
              ska få genomslag i EU.
            </seg>
          </u>
          <note type="speaker" n="e119b2fc">
            Anf. 142 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-27" n="cc113ab4">
            <seg n="8b414081">
              Fru talman! Förvisso skulle jag kunna hålla med Annika Lillemets
              om att tillgänglighet är ett bättre uttryck än rörlighet. Vad
              man söker är ju någon form av tillgänglighet, och för det behöver
              man använda sig av medlet att kunna röra sig, ta sig fram, där
              infrastrukturen bidrar till att leva upp till det som människor
              och företag behöver.
            </seg>
            <seg n="a83ec58c">
              Däremot känner jag lite grann att verkligheten nog har förändrats
              något. Vi kan gå tillbaka till 50- och 60-talet i Sverige, när
              vi byggde de första ABC-områdena. Jag tror att Vällingby var det
              första som invigdes, där man hade både arbete, bostäder och centrum
              på samma ställe. Så ser verkligheten långt ifrån ut i dag, och
              jag vet inte ens om vi egentligen skulle vilja gå tillbaka till
              detta. Men det låter lite så när jag lyssnar på Annika Lillemets.
            </seg>
            <seg n="028d0515">
              Företagens behov av kompetens kan vara vidsträckt när det gäller
              vilka människor man behöver ha tag på. Det kan till och med vara
              internationell kompetens som man behöver ha tag på. Likadant är
              det med behovet av varor som inte finns inom det egna området.
              Vad skulle till exempel LKAB göra om företaget inte fick transportera
              bort alla sina råvaror, där nästan allt behövs i övriga Europa
              eller i andra delar av världen?
            </seg>
            <seg n="b62a5f58">
              Fyrstegsprincipen på till exempel EU-nivå kan gälla arbetet med
              de transeuropeiska nätverken, när det ska byggas vägar, som är
              ett sätt att transportera kollektivt, med teknikvänliga lastbilar
              eller miljövänliga bilar. Det handlar om hur man tänker sig hela
              vägen från punkt A till punkt B, att det håller ihop, att pengar
              som ska användas EU-gemensamt följer hela korridorer.
            </seg>
            <seg n="d2f528b8">
              Men det kan vara lika viktigt att man tänker sig sjövägen. Hur
              ser landanslutningen ut från den svenska sidan när man använder
              till exempel Östersjön som en farled för att komma över på polska
              sidan och sedan fortsätta vidare ut i Europa? Det kan vara viktigt,
              så att vi inte använder pengar på fel saker.
            </seg>
            <seg n="dd240def">
              Det kan vara ett sätt i det här, och det är ett arbete där man
              även har tagit till sig inte minst av kommissionen nu när man
              ser över de nya finansiella ekonomiska perspektiven framöver.
            </seg>
            <seg n="7f599148">
              Men sedan hör jag lite grann, fru talman, att Annika Lillemets
              i grunden inte tycker att det är bra att vi kanske bygger vägar.
              Vi hörde återigen diskussionen om Förbifart Helsingfors. Det är
              här som jag menar att varje trafikslag för sig måste kunna fungera
              så säkert, smidigt, robust och miljömässigt bra som möjligt. Men
              det är också kombinationen av det andra i till exempel en storstadsregion
              som Helsingfors. Det handlar om behovet av mer och bättre kollektivtrafik.
              Det är 170 000 fordon som åker på till exempel Essingeleden i
              dag. Det skulle inte fungera om de skulle in i dagens kollektivtrafik.
              Vi behöver alltså ha både och. Jag tror att vi skiljer oss i den
              diskussionen.
            </seg>
            <seg n="b85e35bb">
              Men i det arbete som vi har med fyrstegsprincipen i Sverige gäller
              det att först titta på hur man kan använda de färdsätt och de
              investeringar som redan i dag finns så effektivt som möjligt.
              Vad kan vi justera i människors beteenden i nästa steg? Det sista
              steget är egentligen att bygga nytt, så att vi tänker på att vi
              använder rätt saker. Den utgångspunkten har vi jobbat med i Sverige.
              Jag tycker att det är bra att i ambitionen att inte minska transporter
              i Europa utan snarare öka dem också ha med sig den principen.
            </seg>
          </u>
          <note type="speaker" n="29846e41">
            Anf. 143 ANNIKA LILLEMETS (MP):
          </note>
          <u who="annika_lillemets_d743a3" xml:id="i-4bee549e58bf52bf-2" n="211d68a2">
            <seg n="995ba330">
              Fru talman! Ja, det här var spännande. Jag vill påminna om att
              om man bygger väg ökar bilismen, men lägger man räls åker folk
              mer tåg. Det har erfarenheterna visat, och det gäller även i Sverige,
              i Helsingfors och i EU. Därför är det ingen bra idé att bygga
              nya motorvägar om man vill minska klimatpåverkan och om man vill
              att folk ska åka mer kollektivt. Det finns inte oändligt med pengar
              heller. Använder man pengarna till att bygga motorväg blir det
              sannolikt, tyvärr, inte så mycket kvar att bygga räls för.
            </seg>
            <seg n="d2227976">
              Jag vill påminna om att man inte ska skilja på trafikslagen.
              Man måste se dem tillsammans. Man kan inte säga att var och en
              ska sköta sitt. Detta säger både EU i sin vitbok och forskningen.
            </seg>
            <seg n="7c760852">
              Naturligtvis är det bra med samordning av transporter, men jag
              vill som sagt påminna om att det inte räcker, enligt forskarna.
              Vad gäller klimat- och miljöpåverkan är, som jag tidigare påpekade,
              ökad rörlighet som mål både orealistiskt och faktiskt väldigt
              skadligt. Även om resorna görs energieffektivare äts besparingen
              upp av den ökade trafikvolymen. Det har också erfarenheten visat.
            </seg>
            <seg n="263997da">
              Hur ska exempelvis fördubblat flygande till 2050, som förutspås
              i vitboken, klaras utan ökad belastning på klimatet? Somligt resande
              som man tvingas till på grund av dålig samhällsplanering minskar
              faktiskt människors livskvalitet. Att minimera eller rent av eliminera
              tiden människor förspiller i bilköer på väg till jobbet långt
              bort, dit det inte går spårvagn eller buss, är verkligen angeläget.
              Det är framtidens lösningar, inte 60-talets, vill jag påstå. Då
              frigörs också mer utrymme, både fysiskt utrymme och miljöutrymme,
              för verkligt nödvändiga och/eller roliga resor. Vi har alltså
              verkligen allt att vinna på att på allvar, på riktigt, börja tillämpa
              fyrstegsprincipens två första steg för att undvika att slösa pengarna
              på dyrbara och klimatskadliga investeringar både i Sverige och
              i EU. Det är sunt förnuft och god hushållning med resurser.
            </seg>
            <seg n="8e581615">
              Mot bakgrund av detta hoppas jag verkligen att ministern kommer
              att förespråka fyrstegsprincipen i EU framöver.
            </seg>
          </u>
          <note type="speaker" n="177be12e">
            Anf. 144 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-28" n="cc113ab4">
            <seg n="90ad32b9">
              Fru talman! Annika Lillemets kunde nog inte låta bli att ta upp
              flyget som en stor bov när det gäller utsläpp, inte minst av koldioxid.
            </seg>
            <seg n="0dcf31d5">
              Nu kommer vi ganska snart att få handel med utsläppsrätter som
              gäller även flyget, vilket jag tror är bra. Men även här går Sverige
              i bräschen när det gäller hur man kan jobba med mycket rakare
              flygningar och hur man kan jobba med gröna inflygningar, som vi
              vet minskar både bränsleförbrukningen och i sin tur också CO2-utsläppet.
              Jag tror att det handlar om att se att till exempel transportslaget
              flyg kommer att behövas. Frågan är: Vad gör vi för att minska
              den skadliga effekten av utsläppen? Där ligger Sverige före.
            </seg>
            <seg n="744216a9">
              Det är ganska riktigt i och för sig, och det kanske finns en
              logisk förklaring, som Annika Lillemets säger. Bygger man väg
              ökar bilismen. Det är riktigt. Bygger vi järnväg ökar tågresandet.
              Ja, det är också riktigt. Vi behöver ha både och.
            </seg>
            <seg n="16d04cfe">
              Det bästa måste naturligtvis vara att hitta den rätta kombinationen
              för människor när de ska ta sig från dörr till dörr men också
              för företagen. Det handlar om att de ska kunna göra ett val för
              hela resan från punkt A till punkt B på det smidigaste sättet.
              Där ska de också ha förutsägbarhet i både tid och kostnad och
              framför allt tillförlitlighet. Då behövs kombinationen av alla
              olika trafikslag.
            </seg>
            <seg n="ff35e897">
              Just därför har vi Trafikverket, som är en ny myndighet som jobbar
              just trafikslagsövergripande och som vid varje tillfälle kan göra
              analyser när man gör en investering: På vilket sätt påverkar det
              människors beteende, och vad får det för konsekvenser? Då kan
              vi också fatta ett beslut om vilken investering som är den bästa.
            </seg>
            <seg n="fe95997d">
              Jag är glad över att Annika Lillemets också i grunden tycker
              att fyrstegsprincipen, som vi har börjat med här, är bra, även
              om vi uppenbarligen har olika uppfattningar om huruvida transporterna
              ska vara fler eller färre.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="7e278c16">
            22 § Svar på interpellationerna 2010/11:386 och 387 om flygförbindelsen
            ÖstersundUmeå och tillgång till specialistsjukvård
          </note>
          <note type="speaker" n="96db1e1e">
            Anf. 145 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4f2db41215778bb4-2" n="cc113ab4">
            <seg n="692f3fa6">
              Fru talman! Marie Nordén har frågat mig på vilka grunder jag
              tagit ställning till att rätten till fungerande flygresor till
              och från regionsjukhuset i Umeå inte är nödvändig längre. Isak
              From har frågat mig på vilka grunder jag har verkat för förändringar
              som går tvärtemot tidigare fattade riksdagsbeslut avseende flygtrafiken
              mellan Östersund och Umeå. Jag besvarar de här två interpellationerna
              gemensamt.
            </seg>
            <seg n="5a014b0e">
              Anslaget för trafikavtal, alltså före detta Rikstrafiken, gör
              mycket nytta runt om i landet. Pengarna möjliggör ett större utbud
              av interregional kollektivtrafik än vad som annars skulle ha varit
              fallet. I Norrlands inland är den upphandlade flygtrafiken betydelsefull
              för befolkning, näringsliv och offentliga förvaltningar på grund
              av de långa avstånden. Trafiken möjliggör påtagligt kortare restider
              än vad som annars skulle ha varit fallet.
            </seg>
          </u>
          <note n="933d0929">
            Riksdagen beslutade 1980 att Jämtlands län skulle ingå i norra
            sjukvårdsregionen, vars regionsjukhus är Norrlands universitetssjukhus
            i Umeå. Socialutskottet anförde i sitt betänkande angående förslaget
            till förändring att en förutsättning för utökningen av Umeåregionen
            med Jämtlands län var att resmöjligheterna förbättrades för patienter
            från länet som skulle få regionsjukvård i Umeå. Riksdagen beslutade
            1993 att staten skulle trygga en grundläggande flygtrafik mellan
            Östersund och Umeå och tillskjuta medel för att möjliggöra en
            upphandling av flygtrafik.
          </note>
          <u who="unknown" xml:id="i-6199c65479cd7df0-2" n="cc113ab4">
            <seg n="372c212d">
              Resvaneundersökningar visar att användningen av flyglinjen har
              förändrats på så sätt att det nu är få patienter som reser med
              den. Av den anledningen menar jag att riksdagen bör fatta beslut
              om att den berörda flyglinjen inte längre ska särbehandlas jämfört
              med övriga linjer.
            </seg>
            <seg n="95f106c7">
              Förslaget i vårändringsbudgeten innebär inte att regeringen tagit
              ställning till att det är omotiverat att upphandla flyglinjen
              ÖstersundUmeå ytterligare minst en avtalsperiod. Tvärtom har regeringen
              möjliggjort en fortsatt upphandling genom att i slutet av förra
              året fatta beslut om en så kallad allmän trafikplikt för sträckan.
              Därmed har Trafikverket kunnat genomföra ett konkurrensutsatt
              anbudsförfarande i syfte att teckna avtal med ett flygföretag.
              Myndighetens ambition är att inom kort teckna avtal med ett företag
              för att bedriva trafik på sträckan. Givetvis måste den totala
              kostnaden för Trafikverkets trafikavtal rymmas inom den bemyndiganderam
              som riksdagen beslutat ska gälla för anslaget för trafikavtal.
            </seg>
            <seg n="d8b07652">
              Regeringens förslag i vårändringsbudgeten om att åtagandet att
              upprätthålla flygtrafik mellan Östersund och Umeå bör upphöra
              handlar alltså om att besluten om trafikavtal ska tas på rätt
              nivå. Riksdagen fattar normalt beslut endast om anslaget för trafikavtals
              storlek och ändamål men låter regeringen eller dess myndighet
              ta ställning till den exakta användningen av medlen. Jag menar
              att regeringens förslag är i linje med tidigare riksdagsbeslut
              på så sätt att riksdagen inte bör fatta beslut om användningen
              av anslaget för trafikavtal linje för linje.
            </seg>
            <seg n="f5abee6f">
              Fru talman! Jag får tacka ministern för svaret även om det inte
              var det jag hoppades på.
            </seg>
            <seg n="60af1591">
              Vi debatterade just den här frågan om tillgång till specialistsjukvård
              på lika villkor med socialminister Hägglund tidigare i vår, då
              vi fick de första signalerna om att Rikstrafiken och nu Trafikverket
              förordade en omprioritering, eller ska vi säga nedprioritering,
              vad gäller upphandlingen av flyget mellan Östersund och Umeå.
            </seg>
            <seg n="3f46a8a4">
              Jag måste säga att det under debatten blev smärtsamt uppenbart
              för oss att socialministern inte riktigt förstod vad vi pratade
              om eller att det inte fanns de kunskaper man hade önskat med tanke
              på att han har ansvar just för frågan om rättvis och tillgänglig
              sjukvård för alla i hela landet.
            </seg>
            <seg n="ead1aae8">
              Jag fick inget direkt svar av socialministern under debatten,
              men jag hade ändå en förhoppning om att han skulle ta med sig
              frågan till infrastrukturministern och resten av regeringen. Naturligtvis
              hade jag också hoppats att det här skulle slippa komma upp i vårändringsbudgeten,
              men tyvärr fick vi beskedet nu, och det var helt motsatt mot vad
              vi försökte uppnå med vår tidigare interpellation.
            </seg>
            <seg n="60a60c7a">
              Jag måste därför tyvärr återigen konstatera att regeringen inte
              riktigt vill se hur olika förutsättningarna och villkoren ser
              ut i landet och att vi i Norrlands inland drar det korta strået
              igen.
            </seg>
            <seg n="f280fd7d">
              Ministern beskriver helt korrekt bakgrunden till varför vi har
              haft eller har ett statligt ansvar och ett riksdagsbeslut för
              en fungerande flygförbindelse mellan Östersund och Umeå. Varken
              förutsättningarna, orsaken eller behovet har dock förändrats,
              och jag vill börja med att kommentera den resvaneundersökning
              som ministern hänvisar till. Den har genomförts som enkäter till
              resande under 15 dagar med totalt 213 svar från resande mellan
              Östersund och Umeå, det vill säga 1 procent av det upphandlade
              antalet platser som är 19 500.
            </seg>
            <seg n="d3c8af92">
              Jag tycker att det är häpnadsväckande att regeringen kan grunda
              sitt förslag på ett så undermåligt och definitivt osäkert beslutsunderlag
              och att man över huvud taget drar några långtgående slutsatser
              utifrån 1 procent av totalen. Det visar på något sätt att regeringen
              inte riktigt tar frågan på allvar, och jag tycker att man borde
              ställa högre krav på beslutsunderlag. Om jag hade varit minister
              hade jag sagt att detta inte duger vi kan inte grunda våra slutsatser
              på ett så litet underlag som 213 enkätsvar, varav 11 resande har
              svarat att man är patienter. 11 personer är alltså grunden för
              att ministern säger att underlaget är för bräckligt. Jag tycker
              att ministern borde säga att det här inte duger!
            </seg>
            <seg n="0d097e6c">
              Visst har resandet för patienter förändrats sedan 80- och 90-talet
              då vi tog beslutet, men det betyder inte på något sätt att vi
              inte fortfarande har behov av en flyglinje som staten säkrar mellan
              Östersund och Umeå för att få en fungerande specialistsjukvård.
              Det är just det som är en av orsakerna till att vi tycker att
              enkätsvaret är odugligt, för man har inte tagit reda på vilka
              som reser i tjänsten.
            </seg>
            <seg n="77538377">
              Det är ju så att sjukvården och samarbetet mellan sjukhusen har
              förändrats under de år som gått, allt för att förbättra för patienterna,
              effektivisera vården och öka kompetensen hos personalen. Det innebär
              till exempel att i stället för att patienter ska resa till Umeå
              varje gång de behöver träffa en specialist så reser specialisten
              till Östersunds sjukhus då det är möjligt. Det gäller till exempel
              onkologen, som är där två dagar i veckan för att gå igenom eftervård.
            </seg>
            <seg n="ceb2589c">
              Jag tycker att det finns anledning för ministern att fundera
              på hur man kan fatta ett beslut grundat på ett så undermåligt
              underlag. Tycker verkligen ministern att det räcker, och är färre
              resande grundorsaken till att man ska dra in flyglinjen?
            </seg>
          </u>
          <note n="86cf9acf">
            Anf. 146 MARIE NORDÉN (S):
          </note>
          <note type="speaker" n="4e11a2e3">
            Anf. 147 ISAK FROM (S):
          </note>
          <u who="isak_from_c7c532" xml:id="i-fdacdd824cd6c70e-3" n="0adbc820">
            <seg n="8f426298">
              Fru talman! Marie Nordén har föredragit bakgrunden alldeles förträffligt
              bra. Orsaken till att vi står här i kväll i denna sena timme är
              regeringens vårändringsbudget för 2011, där det föreslås att statens
              åtagande att upprätthålla flygtrafiken mellan Östersund och Umeå
              upphör. Precis som Marie Nordén debatterade även jag denna fråga
              med socialministern, och i debatten framkom inget annat än okunskap
              om förutsättningarna för specialistsjukvården i norra sjukvårdsregionen.
            </seg>
            <seg n="12cec8be">
              Nu vet jag att företrädare för norra sjukvårdsregionen och landstingen
              har uppvaktat infrastrukturministern, så hon är ju väl insatt
              i ärendet. Jag får tacka statsrådet för svaret, för jag ser i
              svaret att infrastrukturminister Catharina Elmsäter-Svärd ändå
              ser en stor nytta med det statliga ansvaret för bland annat flyget
              i Norrland. Sedan ser hon inte behovet av att politiskt prioritera,
              men det är ändå rätt som statsrådet lyfter fram att politiken
              inte ska gå in och detaljstyra enskilda linjer.
            </seg>
            <seg n="4b1ed90a">
              Men politiken har väl ändå ett ansvar, fru talman, för att möjliggöra
              likvärdiga förutsättningar i landet och för att ta ansvar för
              strukturerna? Om nu staten tidigare har pekat ut ett speciellt
              område för samarbete inom specialistsjukvården får det beslutet
              i sig konsekvenser. Det beslutet kom 1980 och innebar att Jämtlands
              län tillhör norra sjukvårdsregionen med upptagningsområde för
              Norrlands universitetssjukhus i Umeå. År 1993 togs ytterligare
              ett riksdagsbeslut som bestämde att staten ekonomiskt skulle trygga
              flygtrafiken mellan Östersund och Umeå för att garantera patienterna
              rimliga resmöjligheter till Norrlands universitetssjukhus. Beslutet
              har senare förtydligats ett antal gånger av tidigare regeringar.
            </seg>
            <seg n="dbc02bdc">
              Beslutet innebär att det ska, säger man, finnas fungerande förbindelser
              med flyg eller järnväg. Järnväg kan ju vara ett alternativ framöver,
              men just nu med den sittande regeringen syns inte en snabbtågsjärnväg
              från Östersund till Umeå särskilt nära i tiden. Framgent kanske
              det är så, kan vi hoppas. Med nya politiker vid styret kan det
              bli så.
            </seg>
            <seg n="d475a797">
              Fru talman! Det här kommer upp till votering. Vi kommer dock
              inte att votera om infrastrukturministerns interpellationssvar,
              utan vi kommer att votera kring det som står i vårändringsbudgeten.
              Där står det tydligt att statens åtagande att upprätthålla flygtrafiken
              mellan Östersund och Umeå upphör. Är det då så att regeringen
              med sitt agerande i förslaget till vårändringsbudget vill dra
              in den här linjen så får det konsekvenser. Blir beslutet nedläggning
              så bryts en kommunikationslinje uppe i norra Sverige som i dag
              överbryggar långa avstånd, möjliggör regional samverkan och kompetensutbyte
              inom inte bara sjukvården utan även läkarutbildningen, universitetet
              och det övriga näringslivet.
            </seg>
            <seg n="6bb51971">
              Snälla nån! Statsrådet vet behovet och nyttan av att upprätthålla
              flygtrafiken på de svaga linjerna. Hon säger sig också förstå
              vikten av det statliga ansvaret för flyget till dessa orter. Då
              kan vi fundera över vad som krävs. Kan infrastrukturministern
              förklara det för oss? Vad krävs för att regeringen ska ändra sig
              och prioritera denna linje?
            </seg>
          </u>
          <note type="speaker" n="a12134a3">
            Anf. 148 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-2424bfbc38c252f2-0" n="50d33bf9">
            <seg n="905adae9">
              Fru talman! Tack till statsrådet för svaret! Vi talar här om
              den mest glesbefolkade delen av Sverige. Vi pratar om över halva
              Sverige som har sin sjukvård i Umeå för vissa former av specialistvård.
            </seg>
            <seg n="b4923e50">
              Alternativet till att flyga mellan Östersund och Umeå, om man
              ska åka med någon sorts kollektiv trafik, är en bussresa på upp
              mot sex timmar. Då ska man ha turen att bo i Östersund. Jämtlands
              län är ett av våra större län. De som bor längre bort i länet
              kanske har en bussresa på åtta timmar till Umeå. I restid pratar
              vi alltså om en stockholmare som ska åka tåg inte bara till Köpenhamn,
              utan nästan till Hamburg för att komma till sjukhuset. Det finns
              särskilda skäl att ge speciellt stöd till den här delen av landet
              på grund av de extremt långa avstånden. I grunden handlar det
              om att garantera människor en likvärdig tillgång till god hälso-
              och sjukvård.
            </seg>
            <seg n="2c015a55">
              Man kan tolka statsrådets svar på olika sätt. I svaret står det
              att det inte innebär att regeringen har tagit ställning till att
              det är omotiverat att upphandla flyglinjen ÖstersundUmeå ytterligare
              en avtalsperiod. Tvärtom har regeringen möjliggjort en fortsatt
              upphandling.
            </seg>
            <seg n="ca913fa9">
              Man kan av svaret få intrycket att allt kommer att fortsätta
              som förut och att det finns en garanti för att linjen kommer att
              upphandlas. Min fråga till statsrådet är: Är det en garanti? Står
              statsrådet här och lovar att flyglinjen kommer att fortsätta?
              Eller är det en så kallad slamkrypare och något som man kan tolka
              lite hur som helst? Är det en tänjbar formulering?
            </seg>
            <seg n="830b681c">
              Jag är varm anhängare av järnvägstrafik. Järnvägstrafiken är
              ju gravt eftersatt i norra Sverige. Vi kunde se det i somras när
              det var en olycka i Bräcke, tror jag. Då klipptes halva Sverige
              av på grund av att det bara är enkelspår mellan norra och södra
              Sverige. Det fick stora ekonomiska konsekvenser.
            </seg>
            <seg n="ae5e49c0">
              Det innebär inte att tågtrafiken saknar potential i norra Sverige.
              När Botniabanan kommer i full drift senare i år blir det möjligt
              att pressa restiden mellan Östersund och Umeå, då man byter i
              Sundsvall, till ned mot fem timmar. Det är fortfarande mycket
              lång restid för lång, skulle jag vilja säga.
            </seg>
            <seg n="af451065">
              Man skulle kunna ha direkt tågtrafik mellan Umeå och Östersund,
              men det kräver en upprustning av den del av Ådalsbanan som går
              till Långsele. Den är i dag eftersatt när det gäller underhåll
              och inte möjlig att bedriva persontrafik på. Då skulle man kunna
              ha betydligt snabbare och effektivare tågtrafik mellan Umeå och
              Östersund. Det är något som vi skulle vilja se. Det skulle kunna
              komplettera och delvis ersätta flygtrafiken på längre sikt.
            </seg>
            <seg n="6bc1de84">
              I dag finns inte det alternativet. Vad jag vet har inte regeringen
              några planer på att satsa på direkt persontågstrafik mellan Umeå
              och Östersund. Jag vill ändå fråga om regeringen planerar för
              en direkt tågtrafik mellan Östersund och Umeå. Har man som politisk
              målsättning att en sådan tågtrafik ska starta? En sådan upprustning
              kommer i och för sig att ta flera år.
            </seg>
            <seg n="52c2bf45">
              Om inte heller det är fallet är det här enbart en direkt försämring
              av möjligheten till kommunikationer i övre Norrland. Jag tror
              att det är skadligt för de patienter som behöver en bekväm och
              snabb resa för att få sjukvård. Det är också skadligt för samarbetet
              i övre Norrland och möjligheten att binda ihop oss och inleda
              ett närmare regionalt samarbete.
            </seg>
            <seg n="9277dd14">
              Jag vill ha svar på de två frågorna. Garanterar regeringen fortsatt
              trafik, och vilka planer har man för järnvägstrafiken mellan Jämtlands
              län och Västerbotten?
            </seg>
          </u>
          <note type="speaker" n="7c8b1216">
            Anf. 149 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4f2db41215778bb4-3" n="cc113ab4">
            <seg n="9a6de42f">
              Fru talman! Tack för bra frågor från samtliga i debatten.
            </seg>
            <seg n="82b9abc1">
              Marie Nordén är inne på att regeringen inte vill se skillnaderna
              i landet. Jag tycker att det är lite tveksamt att tolka det så
              snävt. I så fall skulle vi ju inte ha trafikavtal som är till
              för att se till att täcka upp där det kommersiella inte fungerar.
            </seg>
            <seg n="711f2da0">
              Marie Nordén säger att underlaget inte har förändrats. Visst
              har resandet förändrats. Jämtlands läns landsting för statistik
              eftersom man betalar för sjukresor. De har inte i sina argument
              nämnt kopplingen till patienter. Det antal patienter som reser
              har minskat kraftigt. Däremot är det, som Marie Nordén var inne
              på, personalen och näringslivet som nyttjar kommunikationen.
            </seg>
            <seg n="f18045eb">
              I diskussionen ingår att lösa upp det ursprungliga beslutet när
              man gjorde sjukvårdsregionerna. Det syftade till patienterna.
              Vi har ändå sett att det finns andra skäl att fortsatt upphandla.
              Det var därför man förra året fattade beslut om att det skulle
              vara allmän trafikplikt.
            </seg>
            <seg n="10e3f057">
              Diskussionen om huruvida det ska upphandlas eller inte pågår
              just nu.
            </seg>
            <seg n="6a827d23">
              Det kommer nog att vara bara några få dagar kvar innan vi ser
              resultatet av det när generaldirektören på Trafikverket fattar
              det slutliga beslutet.
            </seg>
            <seg n="ce5f4904">
              Isak From sade att jag trots allt borde vara lite bekant med
              hur situationen är där uppe eftersom jag också har blivit uppvaktad
              av de olika Norrlandslandstingen. Jag kan i sammanhanget nämna
              att det egentligen inte rörde denna linje utan framför allt möjligheten
              att ha beredskap på de olika flygplatserna i norr, inte minst
              för akutflyget. Då kan jag avslöja lite fint i denna kammare för
              er som är här inne att vi har en ambition att hitta en långsiktig
              lösning på det också. Det kommer att finnas med i budgeten till
              hösten.
            </seg>
            <seg n="bffe7a09">
              Vad krävs då för att regeringen ska prioritera denna linje? Som
              jag har sagt har regeringen sagt, vilket också står i svaret,
              att det är motiverat att upphandla trafiken mellan Umeå och Östersund
              minst en avtalsperiod ytterligare. Trafikverket är i gång med
              att genomföra ett konkurrensutsatt anbudsförfarande. Syftet är
              att teckna ett avtal.
            </seg>
            <seg n="06a7c1fc">
              Det som jag tycker är viktigt är att hålla fast vid det som gäller
              för alla andra linjer jag utgår nämligen från att man inte vill
              särskilja sig från de andra som har trafikavtal nämligen att det
              är riksdagen som fattar det övergripande beslutet om ändamål och
              storlek på själva anslaget. Sedan är det regeringen eller den
              myndighet som vi säger ska göra det som beslutar vilka linjer
              som ska upphandlas. Det innebär egentligen att förslaget som ligger
              i vårbudgeten handlar mer om att det inte ska behöva krävas några
              speciella riksdagsbeslut utan att det ska ske på lika sätt som
              gäller i övrigt med de flyglinjer som ingår i själva upphandlingen
              av trafikavtal.
            </seg>
          </u>
          <note n="3bc3d10c">
            Anf. 150 MARIE NORDÉN (S):
          </note>
          <u who="unknown" xml:id="i-6199c65479cd7df0-3" n="cc113ab4">
            <seg n="d06c455d">
              Fru talman! I grund och botten handlar denna debatt om rätten
              till jämlik vård på lika villkor.
            </seg>
            <seg n="fc26b6b9">
              Jag vill börja med att korrigera lite grann av det som ministern
              säger. Jag menar att förutsättningarna för, behovet av och orsaken
              till den särställning som denna linje har inte har förändrats.
            </seg>
            <seg n="706b53ec">
              Utifrån en resvaneundersökning är kunskapen alldeles för dålig
              för att man ska kunna dra så långtgående slutsatser. Jag menar
              att vi vet för lite om hur resandet ser ut. Jämtlands läns landsting
              kritiserar också med all rätt resvaneundersökningen. Vi vet att
              det är lite färre patienter som reser i dag än tidigare. Men vi
              vet också att det är fler personal som reser på grund av att man
              har ändrat sättet att jobba. Man har också tänkt på personalen
              och patienterna när man har en buss som går i stället för att
              man alltid reser med flyget.
            </seg>
            <seg n="c89c84d0">
              Jag menar att denna linje har en särställning, och jag tycker
              att den ska fortsätta ha det utifrån att då vi tog beslutet om
              att öka underlaget till Norrlands universitetssjukhus med patienter
              från Jämtlands län var det villkorat att det skulle finnas en
              bra och väl fungerande kommunikation genom ett upphandlat flyg
              och att staten skulle vara garant för det. Det är också därför
              som vi har ett riksdagsbeslut om detta. Då ska vi inte straffas
              för att vården har utvecklats och att det inte alltid är patienter
              som reser utan personal för att det är bättre. Det är fråga om
              huruvida flyget behövs.
            </seg>
            <seg n="1fd13e2b">
              Ministern säger att det handlar om att beslutet ska ligga på
              rätt nivå. Det menar jag att det faktiskt gör i dag.
            </seg>
            <seg n="82746c5b">
              Precis som Jonas Sjöstedt säger finns det anledning att vara
              orolig. Även om ministern vill garantera att upphandlingen ska
              fortsätta känns det ändå som att det är alldeles för skakiga grunder
              med tanke på att man kan dra dessa slutsatser utifrån ett så dåligt
              och undermåligt underlag.
            </seg>
            <seg n="7719f844">
              Det som jag blir mest upprörd över är att det sägs att det är
              för få som reser med flyget och att det skulle vara grunden för
              att man inte ska särbehandlas jämfört med andra linjer. Förutom
              att resvaneundersökningen inte alls är tillförlitlig anser jag
              att resonemanget att det är för få resande och att det skulle
              göra linjen mindre viktig är helt felaktigt. Jag skulle hålla
              med om detta om resandet handlade om andra saker och om orsaken
              till resandet skulle vara någonting annat än att ta sig till sitt
              regionsjukhus för att få specialistsjukvård. Det är inga nöjesresor
              som vi talar om i detta fall. Det finns anledning att faktiskt
              se detta utifrån ett annat perspektiv. Varför reser man?
            </seg>
            <seg n="5e96452e">
              Sedan är det ett problem att man i dag har en kriterielista över
              vad man klassar. Det gäller den tillgänglighetsanalys som finns
              i dag, som man använde sig av på Rikstrafiken och nu använder
              på Trafikverket, där resor till regionsjukvård ligger på femte
              plats. Före går alltså resor till Helsingfors, resor från Helsingfors
              och nöjesresor. Det finns alltså en lista där internationella
              resor går före. Kultur, service och speciella inköp går också
              före resor för att ta sig till sitt specialistsjukhus eller regionsjukhus.
            </seg>
            <seg n="7c1d1680">
              Detta tycker jag att det finns anledning att faktiskt föra ett
              resonemang om. Det genomsyrar nämligen också möjligheten att avfärda
              behovet av att ha en särställning när det gäller resorna till
              regionsjukhuset. Det skulle jag alltså vilja att ministern förde
              ett resonemang om: Hur ser hon på kriterielistan, och tycker ministern
              att det är rimligt att internationella resor, kultur och service
              går före resor till regionsjukhuset?
            </seg>
          </u>
          <note type="speaker" n="ae7cb38d">
            Anf. 151 ISAK FROM (S):
          </note>
          <u who="isak_from_c7c532" xml:id="i-fdacdd824cd6c70e-4" n="0adbc820">
            <seg n="e97163cd">
              Fru talman! Jag tycker ändå att det låter som att ministern i
              stort sett lovar en fortsatt trafik. Samtidigt ger ministern svar
              på nya frågor, och det kan vi vara tacksamma för. Jag har även
              interpellerat i frågan om flygplatsberedskap, så jag ser positivt
              på detta löfte från ministern. Vi får se om jag får anledning
              att återkomma i höst kring denna viktiga fråga.
            </seg>
            <seg n="361ba68e">
              Jag vill också hänvisa lite grann till det Marie Nordén var inne
              på, nämligen resvaneundersökningen. Den är väldigt dåligt underbyggd.
              Oavsett vilket beslut man går på är just denna resvaneundersökning
              sällsynt dålig. Under 15 dagar har man haft 213 enkätsvar från
              resande, och det tycker jag inte att man kan bygga en sådan här
              rapport på. Svarsfrekvensen var dessutom 70 procent. Jag tycker
              att vi bör hjälpas åt för att se till att det blir bättre.
            </seg>
            <seg n="e77002d0">
              Utvecklingen av hälso- och sjukvården går mot alltmer samarbete,
              och teknikutvecklingen gör också att patienterna slipper resa
              i allt större utsträckning. Samtidigt är det precis som Marie
              har varit inne på så att kontakterna ökar mellan sjukvårdspersonalen
              i Östersund, men även i Luleå och Umeå. Vad man måste komma ihåg
              i diskussionen är nämligen att denna flygtrafik, denna linje,
              fortsätter upp till Luleå. Det ska alltså ses som en helhet. Även
              Norrbottens del av norra sjukvårdsregionens samarbete är faktiskt
              beroende av detta.
            </seg>
            <seg n="96b60ff8">
              De tjänsteköp som sker mellan Norrlands universitetssjukhus och
              de övriga länssjukhusen innebär ofta att läkare åker från Umeå
              och bemannar funktioner i Östersund eller i Sundebyn i Norrbotten.
              Man bemannar tjänster som onkologi, medicinska konsulter, barn-
              och neonatalvård, neofysiklabb, labbtjänster och så vidare.
            </seg>
            <seg n="dd072f4d">
              När läkarna vidareutbildar sig krävs det också att de fullgör
              sin praktik på andra sjukhus, helst universitetssjukhus. Norrbottens
              och Jämtlands läns läkare gör i regel detta på Nus. Inom norra
              sjukvårdsregionen pågår det hela tiden samarbeten inom respektive
              specialistområde som ger kompetensutveckling för alla anställda
              med bland annat erfarenhetsutbyten och regionmöten.
            </seg>
            <seg n="d4660a34">
              Eftersom fungerande kommunikationer är helt nödvändiga för samarbete
              vill jag avslutningsvis veta vad statsrådet avser att göra för
              att bibehålla tillgängligheten och utveckla samarbetet inom specialistsjukvården.
            </seg>
          </u>
          <note type="speaker" n="991a5b1a">
            Anf. 152 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-2424bfbc38c252f2-1" n="50d33bf9">
            <seg n="c7b1b59b">
              Fru talman! Jag skulle återkomma till vad statsrådets besked
              egentligen innebär för flygtrafiken. Jag uppfattade det som att
              man nu skjuter ansvaret till Trafikverket. Syftet är att teckna
              ett avtal, men garantier finns inte. Jag menar att det här inte
              är gott nog. Även om det skulle bli ett avtal i år vet vi inte
              hur det blir nästa år eller året därefter, och då har man skjutit
              ansvaret någon annanstans.
            </seg>
            <seg n="b58cd0cd">
              Statsrådet frågar oss, kanske retoriskt, om vi anser att man
              ska särskilja den här flyglinjen från andra. Svaret är: Ja, vi
              anser det. Vi anser att det finns särskilda skäl av hänsyn till
              patienter som ska till sjukhuset till Umeå. Man har förespeglats
              möjligheten att få flyga. Just därför är den här flyglinjen värd
              en egen post.
            </seg>
            <seg n="a59b4bfe">
              Jag skulle vilja be statsrådet att med några ord kommentera utvecklingspotentialen
              för tågtrafiken över Norrland mellan Västerbotten och Jämtland.
              Jag vill inte sätta den i motsatsställning till flygtrafiken,
              men jag menar att det finns stora möjligheter att förbättra kommunikationerna,
              antingen med tågtrafik över Långsele eller kanske direkttåg över
              Sundsvall eller något annat. Vad är regeringens tankar om hur
              man ska förbättra den svårt eftersatta tågtrafiken?
            </seg>
            <seg n="1615c377">
              Jag tycker att man ska se detta i ett vidare perspektiv. Det
              pågår i övre Norrland en diskussion om hur vi ska organisera vårt
              framtida samarbete, möjligen i en sorts storregion över Norrland.
              Det finns en betydande skepsis på många håll, inte minst i Jämtland,
              mot en storregion. Man fruktar att allting kommer att hamna vid
              kusten, att det kommer att hamna i Umeå, att man själv inte kommer
              att få ta del av det, att kommunikationerna kommer att vara dåliga.
            </seg>
            <seg n="0ba5b128">
              Själv är jag försiktigt positiv till en storregion. Jag tror
              att vi behöver samarbeta mycket mer över Norrland, men det förutsätter
              goda kommunikationer. Det förstärker bilden av att man kommer
              att erbjuda service till några men inte till alla. Det tror jag
              hämmar våra möjligheter att utveckla det regionala samarbetet.
            </seg>
          </u>
          <note type="speaker" n="52d66ff4">
            Anf. 153 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4f2db41215778bb4-4" n="cc113ab4">
            <seg n="47bd94ed">
              Fru talman! Kriterielistan för trafikavtal har funnits väldigt
              länge. Någonting som har kommit upp i sammanhanget på senare tid
              är på vilket sätt man ska förhålla sig inte minst till hela den
              stora framväxande turistnäringen, som är i behov av transporter
              som bidrar till tillväxt. Nu lägger Marie Nordén till diskussionen
              om sjukvården i sammanhanget. Jag kan i dag bara säga att vi har
              kriterier som gäller just nu, men det är klart att det ständigt
              kommer upp diskussioner om vad som egentligen ska ingå.
            </seg>
            <seg n="0efb3f27">
              I den här debatten får jag väl säga att det känns skönt att flyget
              upplevs som positivt. Det är annat än vad vi hört tidigare under
              kvällen. Då är frågan: Lovar jag nu, hur ska man tolka det jag
              säger? Jag förtydligar det som står i svaret: Regeringen tycker
              att det är motiverat att upphandla UmeåÖstersund minst en avtalsperiod
              till. För Jonas Sjöstedts upplysning: Det är inte för ett år i
              taget, utan en avtalsperiod är från hösten och fyra år framåt.
              Det är omfattningen av avtalet i sådana fall.
            </seg>
            <seg n="8b90efbb">
              Utifrån att vi fattade beslut förra året om att just den här
              sträckan skulle vara med allmän trafikplikt har det givit möjligheter
              för Trafikverket att utföra ett konkurrensutsatt anbudsförfarande.
              Det handlar inte om det Jonas Sjöstedt sade tidigare, att jag
              skjuter ansvaret till Trafikverket, utan det ligger i deras uppdrag
              att göra detta. Syftet ska vara att teckna ett avtal. Som jag
              sade tidigare kommer beslutet om några dagar och fattas av generaldirektören.
            </seg>
            <seg n="1e50515f">
              Oavsett om man tycker om regioner eller inte kan vi se på detta
              utifrån de människor som bor i hela Norrlandsregionen, om vi kallar
              det för region. Vi vet att sjukvården i dag är ojämlik över landet;
              det är ett känt faktum. Det har betydelse för en i vilket landsting
              man befinner sig i. Jag tror att det framöver kommer att vara
              ännu viktigare att ha utbyte av specialister, vare sig man får
              vård någon annanstans eller i sin närhet så att specialisterna
              kommer hem till en, i syfte att minska ojämlikheten.
            </seg>
            <seg n="e88651e1">
              Det som har varit med i diskussionen med Jämtlands läns landsting,
              som har tagit upp detta, är att det framför allt är personal jag
              tror att Marie Nordén nämnde det tidigare som ska ha det här utbytet.
              Det är en sak som gör att det finns andra skäl än just patientunderlag,
              som vi vet har minskat oavsett vilken mätning man än har gjort,
              för att fortsatt upphandla detta. Det är därför vi har den här
              turordningen.
            </seg>
            <seg n="8145ebdb">
              Däremot kan jag inte i dag och får eller bör inte heller tala
              om vad utgången blir, för det vet jag faktiskt inte. Det kan jag
              heller inte lägga mig i. Men med avtalet om allmän trafikplikt
              har vi möjliggjort att man nu är mitt uppe i en sådan upphandling.
            </seg>
          </u>
          <note n="7f01f894">
            Anf. 154 MARIE NORDÉN (S):
          </note>
          <u who="unknown" xml:id="i-6199c65479cd7df0-4" n="cc113ab4">
            <seg n="ec605b8f">
              Fru talman! Det känns bra, även om jag inte känner mig helt lugn.
              Även om ministern inte säger helt klart ut att det är klart, vet
              vi att i alla fall fyra år framåt ska vi ha säkrat Umeåflyget.
            </seg>
            <seg n="8d43fea7">
              Jag tycker ändå att det finns anledning för ministern att fundera
              på just beslutsunderlaget. Jag kanske tjatar, men ministern har
              inte riktigt kommenterat mitt tjat om att man fattar beslut utifrån
              det här underlaget, att man över huvud taget låter det komma igenom.
              Man ska skicka tillbaka det och säga: Vi är inte nöjda. Vi kräver
              ett bättre underlag för att kunna dra några slutsatser över huvud
              taget.
            </seg>
            <seg n="de8ece4b">
              Nu säkrar vi det här fyra år framåt. Men vi debatterar så ofta
              i kammaren just myndigheters sätt att agera och får då svaret
              att det är ett myndighetsbeslut. Det är därför som jag inte känner
              mig helt säker och trygg i att vi lämnar över det här beslutet
              till Trafikverket, som precis har prioriterat ned den här flygsträckan
              från nivå ett till nivå två. När man då lämnar ifrån sig en sådan
              här undersökning, som man ändå har gjort, tycker jag inte att
              det känns så lugnt.
            </seg>
            <seg n="12ce7342">
              Turismen är viktig, men då kanske inte utifrån upphandlingskriterier.
              Att satsa på vägar och järnvägar och se till att de sträckor som
              trafikeras under turistsäsong graderas upp och att man får ett
              bättre sätt att mäta mängden trafik är en annan sak.
            </seg>
            <seg n="fe389df1">
              Jag vill också fråga statsrådet om de landsting som har skickat
              skrivelsen med frågan till statsrådet. De har inte fått något
              svar, och det tycker jag är lite anmärkningsvärt.
            </seg>
            <seg n="5115299b">
              Men jag har fått ett löfte från ministern om att den här linjen
              är säkrad i alla fall fyra år framåt. Jag beklagar att inte särställningen
              lever kvar och att man inte följer upp och tar det politiska ansvaret
              på riktigt, för nu lämnar man på sikt över det som ett ansvar
              till Trafikverket.
            </seg>
          </u>
          <note type="speaker" n="4f3a8fd0">
            Anf. 155 ISAK FROM (S):
          </note>
          <u who="isak_from_c7c532" xml:id="i-fdacdd824cd6c70e-5" n="0adbc820">
            <seg n="c17c8b5f">
              Fru talman! Jag tackar infrastrukturministern för en bra debatt
              och diskussion här i kammaren.
            </seg>
            <seg n="2093d435">
              Regeringen kan ta initiativ till att lyfta in kriterierna för
              sjukvård i ett kommande regleringsbrev eller liknande till Trafikverket,
              för kommunikationerna för att möjliggöra utbyte inom specialistsjukvården
              kommer ju inte att bli mindre, precis som statsrådet var inne
              på tidigare. Av Rikstrafikens, nuvarande Trafikverkets, egen tillgänglighetsanalys
              framgår dessutom behovet tydligt av en flygförbindelse från Jämtland
              för att klara uppsatta kriterier för möjligheten att ta sig till
              region- och universitetssjukhuset i Umeå inom rimlig tid med angivna
              restidsgränser på tre respektive fyra timmar. Avståndet mellan
              Östersund och Umeå är som bekant 40 mil, vilket innebär en restid,
              som vi har hört tidigare här, på fem timmar, med buss sex timmar.
            </seg>
            <seg n="a864dfb3">
              Jag tror att ingen här vill se en lösning med flyg via Arlanda.
              Alltför mycket infrastruktur är i dag uppbyggd på kommunikationsvägarna
              norrsöder och södernorr i stället för att se behovet av östvästliga
              fungerande förbindelser. Det tror jag att vi gemensamt måste jobba
              betydligt bättre med.
            </seg>
            <seg n="a362a938">
              Jag vill ändå tacka ministern för hennes tydlighet här att i
              stort sett lova fyra år till.
            </seg>
            <seg n="25a33cd1">
              Ministern har inte riktigt kommenterat Jonas Sjöstedts fråga
              om tågförbindelserna. Framgent tror vi att de är de enda rimliga
              kommunikationsvägarna, men i nuläget är det faktiskt flyget som
              är den enda fungerande.
            </seg>
          </u>
          <note type="speaker" n="4f740be5">
            Anf. 156 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-29" n="cc113ab4">
            <seg n="559e456c">
              Fru talman! Det är bäst att jag börjar med Jonas Sjöstedts fråga
              om tågen. Han nämnde att Ådalsbanan kräver upprustning. Det är
              på gång. Tyvärr blev det något försenat, men minns jag rätt ska
              upprustningen vara klar till 2012. Det kommer att få konsekvenser
              också när det gäller Botniabanan, precis som Jonas Sjöstedt sade.
              Den övriga sträckningen finns inte med i planen nu, men jag tror
              att Ådalsbanan när den kommer på plats får betydelse.
            </seg>
            <seg n="5832b67f">
              Dina känslor, Marie Nordén, styr du själv över. Dem kan jag inte
              styra åt dig. Du är givetvis i din fulla rätt att fundera över
              vad som är riktigt eller inte och hur man ska tolka det jag säger.
            </seg>
            <seg n="671db66f">
              För att undvika missförstånd vill jag vara tydlig med att jag
              inte här i dag har givit ett löfte om att det blir fyra år till.
              Jag upprepar det jag har sagt: Regeringen har ansett det motiverat
              att upphandla sträckan. Därför fattades det redan förra året ett
              beslut om att det skulle vara en allmän trafikplikt på sträckan.
              Detta har möjliggjort för Trafikverket att göra den upphandling
              som pågår och som generaldirektören inom några dagar kommer att
              fatta beslut om.
            </seg>
            <seg n="979ba3b6">
              Tecknas det ett avtal kommer det att gälla från oktober i år
              och fyra år framåt. Det exakta beskedet får vi om några dagar.
            </seg>
            <seg n="ec845dd6">
              Jag tackar för en bra debatt.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="931e17a3">
            23 § Svar på interpellation 2010/11:392 om Arlanda flygplats
            utsläppstak
          </note>
          <note type="speaker" n="458f882e">
            Anf. 157 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-30" n="cc113ab4">
            <seg n="d95e41e7">
              Fru talman! Jonas Sjöstedt har frågat mig om jag avser att vidta
              några åtgärder för att Arlanda flygplats inte ska överskrida utsläppstaket
              för koldioxidutsläpp.
            </seg>
            <seg n="4f072966">
              Helsingfors-Arlanda flygplats ägs och drivs sedan den 1 april
              2010 av Swedavia AB. Det är således Swedavia AB som har ansvaret
              för att beslutade miljövillkor för flygplatsen, inklusive utsläppstaket
              för koldioxidutsläpp, uppfylls.
            </seg>
            <seg n="1a50cfed">
              Swedavia AB har i en skrivelse till regeringen den 18 oktober
              2010 hemställt om att regeringen ska förbehålla sig prövningen
              av tillåtligheten för Arlanda flygplats med stöd av 17 kap. miljöbalken.
              Även Naturvårdsverket har uppmärksammat regeringen på frågan.
              Vidare har bolaget den 2 maj i år lämnat in en ansökan till mark-
              och miljödomstolen om ett nytt miljötillstånd för hela verksamheten
              vid Arlanda flygplats.
            </seg>
            <seg n="e2c36204">
              Regeringen kommer inom kort att ta ställning till skrivelserna
              från Swedavia AB och Naturvårdsverket. Jag kan inte föregripa
              dessa ställningstaganden och således inte i dag närmare diskutera
              regeringens syn på miljöbalksprövningen av Arlanda flygplats.
            </seg>
          </u>
          <note type="speaker" n="8c5e19f2">
            Anf. 158 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-2424bfbc38c252f2-2" n="50d33bf9">
            <seg n="21a8a5d0">
              Fru talman! Jag tackar statsrådet för svaret. Jag beklagar att
              statsrådet inte är beredd att ge sig in i en sakdiskussion om
              hur denna mycket allvarliga fråga ska lösas. Senast i dag såg
              jag att företrädare för Swedavia var ute i massmedierna och påkallade
              uppmärksamhet på att man akut måste få nya miljövillkor för att
              kunna fortsätta verksamheten som pågår i dag och inte överskrida
              utsläppstaken som blir bindande i år.
            </seg>
            <seg n="0e5cc33f">
              I yttersta fall skulle ett överskridande av utsläppstaken kunna
              innebära inskränkningar i trafiken på Arlanda. Det är av nationellt
              intresse att så inte sker. Arlanda har stor ekonomisk betydelse,
              och det handlar om att använda de investeringar som har gjorts
              på ett förnuftigt och företagsekonomiskt rationellt sätt. Det
              vore ett slöseri att inte kunna använda Arlanda flygplats fullt
              ut.
            </seg>
            <seg n="201b0551">
              Det vore också ett stort nederlag att ge upp de miljökrav som
              man har satt och höja utsläppstaket. Det vore inte en acceptabel
              lösning.
            </seg>
            <seg n="73818767">
              Statsrådet hänvisar till Swedavia som ansvariga för verksamheten,
              och det är naturligtvis sant på ett plan. Men när Luftfartsverket,
              Swedavias företrädare, utredde frågan på regeringens uppdrag och
              för något år sedan tog fram en handlingsplan för vad man ska göra
              för att minska utsläppen från flygplatsen konstaterade man: Dessa
              åtaganden är inget som LFV självt klarar. Det är avgörande att
              även andra aktörer bidrar, inte minst inom kollektivtrafiken.
            </seg>
            <seg n="7aec5488">
              Det här beror på att merparten eller drygt hälften av utsläppen
              inte kommer från flyget eller från flygplatsen utan från trafiken
              till och från flygplatsen. Det kan Swedavia göra mycket lite åt
              i praktiken. I själva verket har andelen av utsläppen som kommer
              från flyget och från driften av flygplatsen minskat. Det är alltså
              trafiken som är huvudproblemet.
            </seg>
            <seg n="2d279eb3">
              En ganska uppenbar lösning är att öka det kollektiva resandet
              till flygplatsen och på så sätt minska utsläppen från privatbilismen.
              I dag reser 45 procent av dem som åker till Arlanda kollektivt.
              Man kan jämföra det med Kloten Zürich där 60 procent av resenärerna
              reser kollektivt till flygplatsen.
            </seg>
            <seg n="7f741470">
              Hur ska man då få fler att åka kollektivt till Arlanda? Det finns
              grovt sett två metoder. Man inför biltullar, gör det dyrare att
              åka dit med bil, eller sänker priset på kollektivtrafiken vanlig
              enkel marknadsekonomi helt enkelt.
            </seg>
            <seg n="ec1f4322">
              Jag menar att den senare möjligheten är den som är att föredra,
              inte minst för dem som arbetar på flygplatsen och i dag ofta har
              dyra resor till och från arbetet, ofta arbetar skift och har obekväma
              arbetstider.
            </seg>
            <seg n="22c65294">
              Till Arlanda flygplats reser ungefär 10 miljoner resenärer årligen.
              Tåglinjen Arlanda Express har en kapacitet på 10 miljoner resenärer
              per år. Nu reser inte alla från centrala Helsingfors, och det
              är naturligtvis en högre belastning vissa tider på dygnet, men
              i dag är tågtrafiken till Arlanda fullständigt underutnyttjad.
              Det gäller dels att fler skulle kunna resa med Arlanda Express,
              dels att fler pendeltåg och fjärrtåg skulle kunna ledas in på
              den fjärrtågstation som finns på Arlanda. Trots att man gjorde
              den mycket kostsamma investeringen att bygga spåret dit har det
              inte använts till sin fulla kapacitet. Det här är inget mindre
              än ett nationalekonomiskt slöseri, menar jag.
            </seg>
            <seg n="525d4bff">
              Förklaringen till det här är enkel. Arlandabanan är driven av
              en privat ägare. Det kallas A-Train och är ägt av ett australiensiskt
              investmentbolag. De har helt enkelt väldigt lite intresse av att
              öka resandet, eftersom deras huvudintresse är att göra maximal
              vinst på verksamheten. Då kan man ta 240 kronor för en enkel resa
              till Arlanda, vilket inte en privatperson eller en familj på semester
              betalar utan de sätter sig på flygbussen. Då tar man ut höga avgifter
              för pendeltåg och fjärrtåg som stannar på tågstationen, vilket
              gör att biljetterna blir dyra och de väljer att inte lägga trafiken
              den vägen.
            </seg>
            <seg n="3e244a88">
              Min fråga till ministern är: Överväger ni att vidta åtgärder
              för att öka tågtrafiken till Arlanda flygplats?
            </seg>
          </u>
          <note type="speaker" n="d6f1ce30">
            Anf. 159 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-31" n="cc113ab4">
            <seg n="d10fefe6">
              Fru talman! Jag tycker att det är bra att Jonas Sjöstedt också
              tar upp den betydelse som Arlanda har som nav för hela Sverige,
              för människor och näringsliv över huvud taget men inte minst när
              det gäller gods med högt värde, och det är verkligen inte bara
              för Helsingfors.
            </seg>
            <seg n="8211e962">
              Arlanda har halverat sina egna utsläpp sedan 2004 och de har
              som mål att helt och hållet fasa ut dem till 2020. Det stämmer
              att den situation som de har i dag bygger på det tillstånd som
              gavs med tillåtlighetsprövningen redan 1991 när man skulle bygga
              den tredje banan och som ger inskränkningar. Det är därför som
              de också säger att det är viktigt att samarbeta med andra.
            </seg>
            <seg n="d16d2943">
              Arlanda var den första flygplatsen i världen att bli miljöackrediterad
              med Airport Carbon Accreditation, ett EU-program. Det finns åtta
              sådana miljömärkta flygplatser, varav fem är i Sverige. Arlanda
              är en av dem. Det är ett oerhört medvetet arbete som man gör.
            </seg>
            <seg n="3e9e30ac">
              När det gäller samarbetet med andra är det framför allt fråga
              om transporterna. Arlanda är den enda flygplatsen i världen där
              man får räkna in utsläppen för dem som åker till och från Arlanda,
              oavsett var man startar. Det är inte bara inom området. Åker man
              från Uppsala eller Härnösand, vad man nu skulle kunna tänka sig,
              får man räkna hela den sträckan.
            </seg>
            <seg n="558714c6">
              Då är det naturligtvis så att det kollektiva resandet måste öka.
              A-Train, eller Arlandabanan, ökar sitt resande. De har också rabatterade
              resor för familjer och privatpersoner. Det är även på gång hur
              andra ska kunna trafikera den järnvägsrälsen, vilket nu alltså
              kommer att bli möjligt. Vidare pågår diskussioner och det finns
              ett ganska långt gånget avtal om att sätta in fler tåg mellan
              Helsingfors och Uppsala som kommer att stanna på Arlanda, vilket
              jag tror är bra.
            </seg>
            <seg n="d3dcce4c">
              Jag kommer inte riktigt ihåg hur många som arbetar ute på Arlanda
              flygplats, men det är en stor arbetsplats. Jag tror att det handlar
              om 15 00016 000 personer. Det är klart att det är viktigt att
              inte heller de kommer dit med bil. Det man bland annat gjort som
              är viktigt är att se till att det finns tillgång till fordonsgas.
              Jag har själv varit med och invigt en fordonsgasmack och en elladdningsstolpe.
              En ambition har dessutom varit att alla taxibilar, som också är
              en form av kollektivtrafik, ska vara miljöfordon. Redan i dag
              är man uppe i 80 procent miljöfordon och räknar med att ganska
              snart nå målet om 100 procent. Det handlar alltså om att jobba
              med de delarna.
            </seg>
            <seg n="e06f62b2">
              Andra saker som vi från regeringens sida arbetar med för att
              minska flygets klimatpåverkan, där vi kan påverka lite till, är
              inte minst det fortsatta arbete som görs i samarbete mellan Luftfartsverket,
              SAS och Swedavia vad gäller de gröna flygningarna. Bara sedan
              2006 har man gjort ungefär 50 000 gröna flygningar där varje resa
              jämfört med en vanlig resa innebär mindre utsläpp på 150 kilo.
              Det blir alltså rätt mycket. Man har även kvar möjligheten med
              rakare flygvägar.
            </seg>
            <seg n="03b87fcd">
              Det som också finns med och som jag tror kommer att vara bra
              från och med nästa år är handeln med utsläppsrätter. Då är det
              viktigt att ta bort den dubbelreglering som gäller för Arlanda.
              Det finns förstås flera faktorer som måste in i den prövning som
              nu ska ske. Det gäller att behålla kravet på miljö men ändå se
              till att vi inte minskar trafikrörelserna på flygsidan på Arlanda.
            </seg>
          </u>
          <note type="speaker" n="919d9154">
            Anf. 160 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-2424bfbc38c252f2-3" n="50d33bf9">
            <seg n="b90f392f">
              Fru talman! Jag delar uppfattningen om alla de åtgärder som statsrådet
              redogör för. De är bra och viktiga för att minska utsläppen av
              växthusgaser från Arlanda flygplats. Uppenbarligen är det inte
              tillräckligt för att klara utsläppstaket i och med att trafiken
              till flygplatsen har ökat såsom den har gjort.
            </seg>
            <seg n="03f7ee8b">
              Om man ska få en kraftig ökning av kollektivtrafiken är det tågtrafiken
              som har potential. Här menar jag att vi har ett huvudproblem när
              det främst är de som får sin resa betald av någon annan, till
              exempel vi riksdagsledamöter, som åker med Arlandatåget medan
              vanliga människor helt enkelt tycker att det är för dyrt att betala
              över 100 kronor mer per person för att åka in till Helsingfors.
            </seg>
            <seg n="08984330">
              Uppenbart är att den privata ägaren av banan tjänar på att inte
              ha konkurrenter som stannar där, alltså andra pendeltåg och annan
              fjärrtågstrafik. Därmed har man byggt in en självmotsättning i
              konstruktionen. Jag menar att det står i motsatsställning till
              samhällsnyttan.
            </seg>
            <seg n="108aa136">
              Staten har en option på att ta över Arlandabanan från det privata
              konsortiet och inlemma det i Trafikverkets normala system. Jag
              menar att staten borde använda den optionen och då använda inflytandet
              över banan till att sänka priserna både för fjärr- och pendeltåg
              och för Arlanda Express.
            </seg>
            <seg n="b19de8a3">
              I ett nummer av Ekonomisk Debatt nyligen skriver Rickard Wall,
              doktor i nationalekonomi, om en omfattande studie han gjort för
              Arlanda flygplats. Han har beräknat vad det skulle innebära om
              man halverade priset på Arlanda Express. Man skulle förstås slå
              ut flygbusstrafiken. Man skulle också ta betydande marknadsandelar
              av taxitrafiken och av persontrafiken. När han räknar in kostnaderna
              för trafiken, även miljökonsekvenserna, är hans slutsats att detta
              vore samhällsekonomiskt lönsamt. Det är alltså en klassisk motsättning
              till att en sak som är privatekonomiskt lönsam för en australiensisk
              investmentbank inte är samhällsekonomiskt rationell. Dessutom
              skulle resenärerna få pålitliga och snabba transporter.
            </seg>
            <seg n="4e7305fc">
              Om staten använde optionen och kanske kombinerade den med en
              viss biltull det är en möjlighet, även om jag tror att ett billigt,
              rationellt kollektivtrafikresande är det absolut viktigaste skulle
              man uppnå flera saker. Man skulle uppnå något som är samhällsekonomiskt
              lönsamt. Man skulle ge anställda och resenärer billigare, snabbare
              och mer pålitliga transporter, med gott miljösamvete, till arbete
              eller resa. Man skulle sannolikt klara utsläppstaken för Arlanda
              flygplats utan att behöva rucka på de miljökrav man faktiskt har
              satt upp. Man skulle få mindre trafik till Arlanda, mindre trängsel
              på flygplatsen, sannolikt färre olyckor på vägen och man skulle
              få en mycket mer rationell användning av den stora investering
              som Arlandabanan har varit.
            </seg>
            <seg n="5ceae099">
              Jag menar att man med den privatisering som investeringen innebar
              har tappat möjligheten att uppnå alla dessa samhällsnyttor, och
              man bör därför återföra den möjligheten till samhället.
            </seg>
            <seg n="9dc4105c">
              Jag skulle vilja fråga statsrådet om man överväger att använda
              optionen för att i förtid återföra Arlandabanan till det normala
              trafiksystemet för att uppnå det här. Då skulle man dessutom lösa
              det mycket besvärliga problemet med utsläppstaket.
            </seg>
            <seg n="715bc366">
              Jag tror också att en modern flygplats som ska vara attraktiv
              integrerar tågtrafiken fullt ut. Den som i dag landar i Paris
              eller Frankfurt räknar med att kunna ta ett snabbtåg eller pendeltåg
              vidare och att det är en integrerad del av trafiksystemet. Att
              så inte har skett på Arlanda är dåligt både för flygplatsen och
              för miljön. Jag menar att det är dags att göra någonting åt det.
            </seg>
          </u>
          <note type="speaker" n="4b3847de">
            Anf. 161 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-32" n="cc113ab4">
            <seg n="845578ad">
              Fru talman! Jonas Sjöstedt frågar mig om staten har för avsikt
              att använda sin option i förtid. Det är inte en diskussion som
              vi har just nu.
            </seg>
            <seg n="29186075">
              Jag delar inte den uppfattning som Jonas Sjöstedt här framför
              att det inte skulle finnas ett intresse från Arlandabanan eller
              A-Train att vilja hitta fler lösningar så att mer människor använder
              tåget för att ta sig till Arlanda från Helsingfors. I så fall
              skulle inte de diskussioner som jag vet pågår faktiskt pågå när
              det gäller att knyta ihop det från Helsingfors, och då inte bara
              från Helsingforss central utan även söderifrån, via Arlanda och
              till Uppsala. Där har man diskussioner om att släppa in andra
              trafikanter på rälsen. Det finns alltså ett givet intresse.
            </seg>
            <seg n="298a44af">
              Förutom tågen handlar det om kollektivtrafiken och hur man planerar
              dels från Sigtuna och Märstaområdet, där många bor som jobbar
              på arbetsplatsen Arlanda, dels för bussar som drivs med alternativa
              drivmedel. Där var till exempel den investering som gjordes med
              fordonsgas ganska bisarr när man fick åka till Uppsala för att
              tanka och sedan åka tillbaka. Det görs ändå en hel del.
            </seg>
            <seg n="2607837d">
              Den sammanvägda delen, hur man ska ha tillåtlighetsprövningen
              och jämföra dagens tillstånd med det som ska gälla framöver, är
              på vilket sätt man kan minska det totala utsläppet. Och då är
              frågan hur det ska räknas. Jag vet att Arlanda vill bli prövat
              utifrån god miljö, och det bör också vara med gällande regler,
              som är tidsenliga för dagen.
            </seg>
          </u>
          <note type="speaker" n="ab5a708a">
            Anf. 162 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-2424bfbc38c252f2-4" n="50d33bf9">
            <seg n="8536e084">
              Fru talman! Jag vill först beklaga att man inte är beredd att
              använda denna möjlighet som finns att inlemma Arlandabanan i Trafikverkets
              system. Det hade varit den enda rationella lösningen på det här
              problemet. Jag tycker att jag anar lite av ideologiska skygglappar
              här. Det finns en naturlig rationalitet i att strukturer som järnvägen
              ägs och drivs gemensamt, att de har överordnade mål som är miljöhänsyn,
              samhällsnytta och samhällsekonomi.
            </seg>
            <seg n="0650aa0c">
              Arlandabanan agerar egentligen helt rationellt utifrån sina förutsättningar
              när det är dyrt att resa och dyrt att stanna på Arlanda, för det
              maximerar deras vinst. Om man skulle halvera priset skulle de
              kanske få dubbelt så många som reser. De skulle också få större
              kostnader och skulle minska sin vinst.
            </seg>
            <seg n="6d8fd11c">
              Det här visar hur olämpligt det är att lämna över centrala investeringar
              som järnväg till privata händer, som inte har de mer övergripande
              samhällsmålen. Som socialist måste jag säga att det visar hur
              privatiseringarna sliter sönder möjligheten att ha ett gemensamt
              trafiksystem.
            </seg>
            <seg n="877a783a">
              Jag hoppas verkligen att regeringen inte kommer att försöka lösa
              det här genom att ge upp de miljömål som är satta, när det finns
              en rationell lösning precis framför ögonen.
            </seg>
            <seg n="8b22843a">
              Det är viktigt att man planerar för pendeltågstrafik till Arlanda.
              Det är välkommet. Det borde ha skett för väldigt länge sedan.
              Det borde ha skett redan när järnvägen invigdes. Det är tidvis
              en ganska öde station på Arlanda. Jag menar att det är att beklaga.
            </seg>
            <seg n="0fe15afd">
              Vi kommer att motionera om att använda optionen för att inlemma
              Arlandabanan i Trafikverkets system. Det finns bara vinnare på
              den lösningen: resenärerna, miljön och de arbetande på Arlanda.
              Den enda förloraren skulle möjligen vara en australiensisk investmentbank,
              och det priset tycker jag är värt att betala.
            </seg>
          </u>
          <note type="speaker" n="fef1f6cd">
            Anf. 163 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-6df52ce4767a05c0-33" n="cc113ab4">
            <seg n="247d7eb1">
              Fru talman! Det är möjligt, som Jonas Sjöstedt säger, att det
              kan finnas vissa ideologiska skillnader. Men det viktigaste för
              mig är egentligen att människor kan ta sig fram oavsett vem som
              äger tågen som man åker i, vem som kör dem eller vem som äger
              rälsen.
            </seg>
            <seg n="efa3f033">
              Jag har också sett att Arlandabanan har den högsta kundnöjdheten
              men också den högsta tillförlitligheten inte minst när det har
              varit tuff vinter. Det har varit till nytta för resenärerna.
            </seg>
            <seg n="0edde01f">
              Det är självklart att det hade varit mycket bättre om man mycket
              tidigare hade haft möjligheten att åka tåg. Jag tillhör exempelvis
              de som uppskattade att man tidigare kunde ta tåget till Södertälje
              och kliva av vid Arlanda och insåg att det var mycket sämre att
              inte ha den möjligheten, bara detta att man gör omstigningen på
              Helsingforss Central.
            </seg>
            <seg n="2e30c168">
              Därför tror jag att det arbete som har tagits på pendeltågssidan
              är bra. Jag vet att det inte kommer att ske i år utan blir först
              nästa år, om allt går som det är tänkt att det ska vara möjligt.
            </seg>
            <seg n="fa395929">
              På tågsidan är vi beroende av inte minst att Citybanan kommer
              på plats. Men den har vi inte på plats förrän 2017. Det hade varit
              mycket bättre om den hade varit på plats. På så sätt får vi använda
              de förutsättningar som vi har.
            </seg>
            <seg n="3228d564">
              Det är uppenbarligen så att det brinner i knutarna för Arlanda.
              Jag vill inte se en sådan ordning att de tvingas dra ned på sina
              flygrörelser därför att marktransporterna betyder så mycket. Jag
              vet att det pågår ett oerhört intensivt arbete. Men låt oss framför
              allt se hur och på vilket sätt Arlanda ska miljöprövas, där man
              fortfarande tar hänsyn till att utsläppen minskar och där Arlandas
              egen ambition som flygplats är att helt och hållet fasa ut CO2-utsläppen
              till år 2020.
            </seg>
          </u>
          <note n="aecad49a">
            Överläggningen var härmed avslutad.
          </note>
          <note n="94f9d96a">
            24 § Anmälan om inkommet protokollsutdrag från utskott
          </note>
          <note n="0befadda">
            Förste vice talmannen anmälde att ett utdrag ur prot. 2010/11:39
            för tisdagen den 31 maj i ärende om subsidiaritetsprövning av
            EU-förslag inkommit från miljö- och jordbruksutskottet.
          </note>
          <note n="7fa3ea96">
            25 § Hänvisning av ärende till utskott
          </note>
          <note n="a97fa3e8">
            Föredrogs och hänvisades
          </note>
          <note n="23d59b2b">
            26 § Förnyad bordläggning
          </note>
          <note n="5e9a15c0">
            Föredrogs och bordlades åter
          </note>
          <note n="4db28821">
            27 § Bordläggning
          </note>
          <note n="cde211aa">
            Anmäldes och bordlades
          </note>
          <note n="5fe86183">
            28 § Anmälan om interpellationer
          </note>
          <note n="d47d0360">
            Anmäldes att följande interpellationer framställts
          </note>
          <note n="d24d1054">
            den 20 maj
          </note>
          <note n="7e426aa7">
            Eva-Lena Jansson
          </note>
          <note n="7e426aa7">
            Eva-Lena Jansson
          </note>
          <note n="7e426aa7">
            Eva-Lena Jansson
          </note>
          <note n="9b1fc583">
            Eva Olofsson
          </note>
          <note n="fad07272">
            Bengt Berg
          </note>
          <note n="b75d1ddf">
            Jonas Sjöstedt
          </note>
          <note n="9a3709e6">
            Amineh Kakabaveh
          </note>
          <note n="9a3709e6">
            Amineh Kakabaveh
          </note>
          <note n="9a3709e6">
            Amineh Kakabaveh
          </note>
          <note n="d1c24cbc">
            Sven-Erik Österberg
          </note>
          <note n="d1c24cbc">
            Sven-Erik Österberg
          </note>
          <note n="d1c24cbc">
            Sven-Erik Österberg
          </note>
          <note n="61beea90">
            Karin Åström
          </note>
          <note n="236b2eb5">
            Hans Linde
          </note>
          <note n="a04b7510">
            Julia Kronlid
          </note>
          <note n="be469b0c">
            Monica Green
          </note>
          <note n="be469b0c">
            Monica Green
          </note>
          <note n="be469b0c">
            Monica Green
          </note>
          <note n="be469b0c">
            Monica Green
          </note>
          <note n="5e8fc2c2">
            Interpellationerna redovisas i bilaga som fogats till riksdagens
            snabbprotokoll tisdagen den 31 maj.
          </note>
          <note n="69129db5">
            29 § Anmälan om skriftligt svar på fråga
          </note>
          <note n="dbd63d00">
            Anmäldes att skriftligt svar på följande fråga inkommit
          </note>
          <note n="7686e819">
            den 7 juni
          </note>
          <note n="39ab8caa">
            Jens Holm
          </note>
          <note n="473c84f8">
            Svaret redovisas i bilaga som fogats till riksdagens snabbprotokoll
            tisdagen den 14 juni.
          </note>
          <note n="a5dcc5a1">
            30 § Kammaren åtskildes kl. 23.47.
          </note>
          <note n="b598ba79">
            Förhandlingarna leddes
          </note>
          <note n="f3a9bddc">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
