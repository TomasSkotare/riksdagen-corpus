<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--25</head>
          <docDate when="2010-12-01">2010-12-01</docDate>
        </div>
      </front>
      <body>
        <div>
          <note n="934a18df">
            ﻿
          </note>
          <note n="4075c056">
            Riksdagens protokoll
          </note>
          <note n="70b05803">
            2010/11:25
          </note>
          <note type="date" n="cd5e6251">
            Onsdagen den 1 december
          </note>
          <note n="9aaa1de4">
            Kl. 09:00 - 17:55
          </note>
          <note n="9e6ec892">
            1 § Justering av protokoll
          </note>
          <note n="bfba090e">
            Justerades protokollet för den 25 november.
          </note>
          <note n="5bae89d4">
            2 § Hänvisning av ärenden till utskott
          </note>
          <note n="edf91765">
            Föredrogs och hänvisades
          </note>
          <note n="fa64e9f5">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="cc293264">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="2c9d0713">
            KOM(2010)585
          </note>
          <note n="10d007ee">
            KOM(2010)611
          </note>
          <note n="bd09bcf9">
            KOM(2010)700
          </note>
          <note n="af851985">
            4 § Förnyad bordläggning
          </note>
          <note n="adc0e351">
            Föredrogs och bordlades åter
          </note>
          <note n="a012fc69">
            5 § Strategi för att stärka barnets rättigheter i Sverige
          </note>
          <note n="de40ab5b">
            Föredrogs
          </note>
          <note type="speaker" n="4ccae90f">
            Anf. 1 KENNETH JOHANSSON (C):
          </note>
          <u who="kenneth_johansson_5d683a" xml:id="i-4fc38db9600a5921-0" n="f7ae4523" next="i-cc90c5d36130b284-0">
            <seg n="64d6a1dc">
              Herr talman! Det känns bra att kammarens första debatt i dag
              handlar om barnen. Det är ju att sätta barnen i första rummet,
              precis som det ska vara.
            </seg>
          </u>
          <note n="996748f3">
            Socialutskottets betänkande SoU3 behandlar regeringens proposition
            Strategi för att stärka barnets rättigheter i Sverige . Inga motioner
            har väckts med anledning av propositionen. I betänkandet finns
            däremot 21 motionsyrkanden från den allmänna motionstiden 2010.
          </note>
          <u who="kenneth_johansson_5d683a" xml:id="i-cc90c5d36130b284-0" n="f7ae4523" prev="i-4fc38db9600a5921-0">
            <seg n="fb8112ec">
              Strategin består av ett antal principer för att stärka barnens
              rättigheter. Strategin ska vara en utgångspunkt för offentliga
              aktörer på statlig och kommunal nivå som i sina verksamheter ska
              säkerställa barnens rättigheter.
            </seg>
            <seg n="7ce4f8ac">
              Väl mött att debattera!
            </seg>
          </u>
          <note n="17fe6f37">
            I betänkandet finns två reservationer.
          </note>
          <note type="speaker" n="817cd418">
            Anf. 2 MAGNUS EHRENCRONA (MP):
          </note>
          <u who="magnus_ehrencrona_e26dbd" xml:id="i-8c4fd67ff5d2546d-0" n="62ff7bd3">
            <seg n="57803c24">
              Herr talman! Vi diskuterar i dag ett mycket viktigt ärende. Barnens
              rättigheter är ju något centralt i hela vår värld, och fokus i
              dagens debatt är barnen i Sverige.
            </seg>
            <seg n="8e7094f0">
              Vi från Miljöpartiet vill att riksdagen som sin mening ger regeringen
              till känna att barnkonventionen bör införlivas i svensk lagstiftning.
              Vi menar att detta har framför allt två positiva effekter.
            </seg>
            <seg n="00e5da93">
              Man kan titta på Norge, som har varit föregångare och redan har
              gjort detta. Där kan man se att det blir anledning att se över
              lagstiftningen, och det blir också en större tyngd i domstol när
              det gäller effekten för FN:s barnkonvention.
            </seg>
            <seg n="e3333436">
              I princip varje vecka uppmärksammas vi på upplevelser av att
              barnkonventionen har kränkts på olika ställen i vårt land. Att
              skriva in barnkonventionen i lagstiftningen innebär naturligtvis
              inte att allt löser sig av sig självt, utan det kommer att krävas
              flera åtgärder.
            </seg>
            <seg n="4568afb3">
              Vi från Miljöpartiet har ytterligare en reservation där vi har
              lite förslag på åtgärder. Det handlar om lokala och regionala
              barnombud som kan bevaka barns rättigheter och göra kartläggningar.
              Till deras hjälp skulle man kunna inrätta ett nationellt kunskapscenter
              för barnrättsfrågor och kartlägga all forskning i Sverige. Det
              görs mycket bra forskning på bland annat olika universitet och
              högskolor. Men man skulle kunna samla detta mycket bättre om man
              inrättade ett nationellt barnkunskapscenter.
            </seg>
            <seg n="c50742a9">
              Jag stannar här så länge och yrkar bifall till Miljöpartiets
              reservationer 1 och 2. De är de enda reservationerna i ärendet.
            </seg>
          </u>
          <note type="speaker" n="d83d2e5f">
            Anf. 3 EVA OLOFSSON (V):
          </note>
          <u who="eva_olofsson_7c489a" xml:id="i-a6663c82c65b4c70-0" n="e6d6936a">
            <seg n="bdb2941f">
              Herr talman! Jag vill börja med att yrka bifall till reservation
              2 om att inkorporera barnkonventionen i svensk rätt.
            </seg>
            <seg n="6194d62a">
              Vi i Vänsterpartiet ställer oss liksom övriga partier i riksdagen
              bakom strategin för att stärka barns rättigheter. När jag tar
              del av den ser jag att det är en utmaning om vi ska leva upp till
              vad som står i den strategin. Om den tas på allvar kommer den
              att kunna förbättra barns villkor i Sverige ytterligare.
            </seg>
            <seg n="a691e249">
              Första punkten i strategin lyder: All lagstiftning som rör barn
              ska utformas i överensstämmelse med barnkonventionen. Det borde
              vara en självklarhet. Vi skrev ju under barnkonventionen 1990
              och firade 20-årsjubileum förra året.
            </seg>
            <seg n="f46b216a">
              Men fortfarande lever i Sverige i dag hundratals, ja kanske tusentals,
              barn utan den lagliga rätt till hälso- och sjukvård som andra
              barn har det handlar om de papperslösa barnen trots att barnkonventionens
              artikel 24 säger att alla barn har rätt till hälso- och sjukvård.
              I dag, 21 år efter undertecknandet av barnkonventionen, utreder
              vi den frågan, det som borde vara en självklar mänsklig rättighet.
            </seg>
            <seg n="52a38e14">
              I dag hindras somaliska barn från att återförenas med sina föräldrar
              som har flytt från krigets Somalia och fått uppehållstillstånd
              i Sverige, eftersom det krävs att de ska ha identitetshandlingar
              och giltiga pass, något som de inte kan få i krigets Somalia.
              Hur kan det vara förenligt med barnkonventionen, barnets bästa
              och barnets rätt att ha kontakt med sina föräldrar?
            </seg>
            <seg n="9997d945">
              Det är två skäl till att Vänsterpartiet vill göra barnkonventionen
              till svensk lag. Det räcker alltså inte med att vi säger att vi
              ska följa den i vår egen lagstiftning. Vi ser tydliga exempel
              det finns många fler än dem jag tagit upp på att detta inte fungerar
              i verkligheten.
            </seg>
            <seg n="38447e0f">
              Punkt 8 i strategin lyder: Aktuell kunskap om barns levnadsvillkor
              ska ligga till grund för beslut och prioriteringar som rör barn.
            </seg>
            <seg n="5ad46cf1">
              I förra veckan var jag på Barnombudsmannens och SCB:s presentation
              av Upp till 18 fakta om barn och ungdom . Det var en väldigt intressant
              förmiddag. Man valde tre teman att inrikta sig på. Ett av dem
              var större ekonomiska skillnader och växande barngrupper i förskolan
              och på fritis. Man konstaterade att de ekonomiska skillnaderna
              mellan barnfamiljer har ökat. Gruppen barn i familjer som lever
              i ekonomisk utsatthet man kan ha olika begrepp, men det begrepp
              som EU använder innebär att man lever på mindre än 60 procent
              av medianinkomsten har ökat i Sverige från 10 procent år 2000
              till 15 procent år 2008. Det rör sig om 280 000 barn.
            </seg>
            <seg n="e76716fb">
              Extra allvarligt är att vissa grupper är väldigt utsatta, till
              exempel barn till ensamstående föräldrar, som ändå kan ha det
              lite tuffare att få vardagen att gå ihop. Där har den relativa
              barnfattigdomen ökat från 13,4 procent år 1993 till 22,4 procent
              år 2007 enligt Socialstyrelsens sociala rapport.
            </seg>
            <seg n="777f0cf8">
              Ekonomisk utsatthet slår mot barn. De utestängs av ekonomiska
              skäl från att göra sådant som deras kompisar och klasskamrater
              tar för givet. Det finns inte pengar till sportutrustning, gympadojor
              eller att gå på bio. Skolutflykten kan bli för dyr, liksom inträdet
              till simhallen och resan dit. De blir alltså exkluderade eller
              exkluderar sig själva eller om man använder barnkonventionens
              skrivningar diskrimineras av ekonomiska skäl. Många barn tar också
              ansvar för familjens egen ekonomi och hittar på skäl för att de
              inte kan delta i aktiviteter som kostar pengar.
            </seg>
            <seg n="940a5827">
              Därför är det bra att barnorganisationerna lyfter fram frågan
              om barnfattigdom. Rädda Barnen är en av de organisationer som
              har gjort det mycket tydligt. Rädda Barnen kräver att ett nationellt
              åtgärdspaket för barns välfärd i den ekonomiska krisens spår genomförs,
              för att minska barnfattigdom och de ekonomiska klyftorna mellan
              de fattigaste och de rikaste familjerna.
            </seg>
            <seg n="bce4ffef">
              Det är ett väldigt bra krav. Jag tror att vi partier skiljer
              oss åt när det gäller hur vi tycker att ekonomiskt utsatta barn
              ska ha det. För Vänsterpartiet är det en självklarhet att ett
              jämlikt samhälle skapar bättre förutsättningar för att barn inte
              ska utestängas av ekonomiska skäl från sådant som deras kompisar
              tar för givet.
            </seg>
            <seg n="7d563bb7">
              Den andra delen av den här presentationen förra veckan handlade
              om att barngrupperna blir allt större. Och vi vet att det är viktigt
              att varje barn blir sett, bekräftat och kan skapa en egen personlig
              relation till personalen i förskolan och skolbarnsomsorgen.
            </seg>
            <seg n="141e3e69">
              Skolverket har rekommenderat högst 15 barn. Det är en rekommendation;
              det är ingen lagstiftning. Det är bara 37 procent av Sveriges
              förskolor som klarar detta i dag. 17 procent har mer än 20 barn
              i barngrupperna.
            </seg>
            <seg n="339db94b">
              När det gäller fritidshemmen har det skett en drastisk minskning
              av antalet personal. Det är många fler barn per personal än vad
              det var tidigare. Från 1990 till 2009 har det ökat från 8,3 barn
              till 22,5 barn, enligt Skolinspektionen. Fritidshemmens möjligheter
              att ge stöd åt varje barn har därmed i stort sett omintetgjorts.
            </seg>
            <seg n="e697ed39">
              Det här visar hur viktigt det är att, som det står i strategin
              för barns rättigheter, titta på barns levnadsvillkor och utifrån
              dem vidta prioriterade åtgärder.
            </seg>
            <seg n="a50d3488">
              Herr talman! Vänsterpartiet vill göra barnkonventionen till svensk
              lag. Erfarenheterna från vårt grannland Norge är goda. Alla barnrättsorganisationer
              driver frågan. Barnombudsmannen är övertygad om att det skulle
              stärka barnens ställning.
            </seg>
            <seg n="a07d5d46">
              För oss räcker det inte med en kartläggning över hur svensk lagstiftning
              korresponderar med barnkonventionen. Det finns egentligen en majoritet
              i riksdagen för att göra barnkonventionen till lag. De rödgröna
              partierna uttryckte en gemensam viljeinriktning i regeringsplattformen,
              och vad jag vet har Folkpartiet och KD som partier tagit ställning
              för detta.
            </seg>
            <seg n="a5b5f5d9">
              Jag ser alltså ingen anledning att vänta på kartläggningar och
              annat. Det finns ett starkt underlag för att omedelbart gå till
              handling och tillsätta en utredning, inte för att se om och väga
              för- och nackdelar, utan för att se hur vi ska göra barnkonventionen
              till svensk lag.
            </seg>
            <seg n="5d7a4467">
              Jag vill avsluta med den uppmaning som Unicef, FN:s barnorganisation,
              här i Sverige i den pågående kampanjen om att göra barnkonventionen
              till svensk lag avslutar alla sina exempel med det är exempel
              på att det skulle kunna innebära en förbättring för barnen. Så
              här säger man:
            </seg>
            <seg n="e410ee70">
              Om barnkonventionen vore svensk lag skulle beslutsfattare vara
              tvungna att ta barns rättigheter på allvar. Mer kunskap hos både
              professionella och privatpersoner leder också till ett ökat civilkurage
              och en större vilja att agera när barn far illa.
            </seg>
          </u>
          <note type="speaker" n="a03bf211">
            Anf. 4 LENA HALLENGREN (S):
          </note>
          <u who="lena_hallengren_7a31c9" xml:id="i-4c5c77bf3511e452-0" n="afabae1c">
            <seg n="16f7fc62">
              Herr talman! När jag häromkvällen sade till min sexåriga dotter
              att jag skulle till Helsingfors och till riksdagen för att jobba
              undrade hon om jag tycker att det är kul att jobba där.
            </seg>
            <seg n="bd8b09b0">
              Sanningen är väl att det inte alltid är så roligt att åka hemifrån
              men att det är stimulerande och viktigt när man väl är på plats.
              Så jag svarade henne att jag den här veckan ska hålla tal om barnens
              rättigheter, och det är viktigt.
            </seg>
            <seg n="0ad176fd">
              Mamma, sade hon, säg då att alla barn har rätt till ett liv.
              Säg det! Nu har jag sagt det.
            </seg>
            <seg n="039441c3">
              Hon är klok, precis som barn är. Det är just därför barn ska
              tillfrågas. Det är därför barn ska vara delaktiga när vi fattar
              beslut som är avgörande för dem och för deras framtid. De förstår
              mycket mer än vad vi vuxna tror, och de kan mycket mer än vad
              vi vuxna många gånger anar.
            </seg>
            <seg n="79392496">
              Jag hade förmånen att vara förskole- och ungdomsminister 20022006.
              I samband med den förskoleproposition som då presenterades hade
              alla förskolor fått ett vykort med en uppmaning att rita och skriva
              och berätta om sin vardag i förskolan. Djupintervjuer gjordes
              med förskolebarn av lärarstudenter. Rundabordssamtal anordnades.
            </seg>
            <seg n="c819cc59">
              Inför framtagandet av ungdomspropositionen öppnades Regeringskansliets
              hemsida för synpunkter och dialog med ungdomar. Det resulterade
              i en hel del aktiviteter och åsikter.
            </seg>
            <seg n="27399f2b">
              Jag vet inte hur barnen har varit delaktiga i framtagandet av
              den här strategin, som riksdagen nu behandlar. Jag är rädd att
              de inte har varit det, och det tycker jag ska bli oss en läxa.
            </seg>
            <seg n="f0d3bf57">
              Det finns 1,9 miljoner barn i Sverige. Barnen är en femtedel
              av befolkningen. Vi har helt enkelt inte råd att inte tillfråga
              barn om deras åsikter om deras vardag.
            </seg>
            <seg n="a33a186f">
              Herr talman! Jag yrkar inte bifall till någon reservation när
              det gäller betänkandet SoU3 utan bifall till förslaget om strategin
              för att stärka barnets rättigheter i Sverige.
            </seg>
            <seg n="5f25e752">
              Socialdemokraterna ser gärna att vi gör barnkonventionen till
              svensk lag. Det finns motionärer från fem av riksdagens partier
              som yrkar på just detta. Men vi är angelägna om att konsekvenserna
              blir ordentligt belysta. Först då kan vi bestämt ta ställning
              till hur en inkorporering ska gå till.
            </seg>
            <seg n="e02949d7">
              När ett kartläggningsarbete pågår inom Regeringskansliet känns
              det inte särskilt konstruktivt att i nuläget kräva en utredning.
              Vi krävde i stället att regeringen efter kartläggningen skyndsamt
              återkommer till utskottet och redogör för den fortsatta processen.
              Det står nu inskrivet i betänkandet.
            </seg>
            <seg n="ae2c4fd1">
              Men jag vill gärna få fört till protokollet att jag hyser vissa
              betänkligheter över ambitionen när det gäller att de facto inkorporera
              barnkonventionen i svensk lagstiftning. Jag känner mig inte helt
              övertygad om att vi till sommaren har ett fullgott underlag och
              kan överblicka konsekvenserna.
            </seg>
            <seg n="ec620091">
              Det är inte acceptabelt att möta en ny motionsflod, där man kräver
              att barnkonventionen införs i svensk lag, hösten 2011 med svaret
              att vi inte kan överblicka konsekvenserna. Därför kommer vi att
              mycket noggrant följa frågan och kräva en återkoppling till utskottet
              redan i vår.
            </seg>
            <seg n="f793330e">
              Herr talman! Det finns inget att invända mot det som står skrivet
              i strategin. Det är alldeles utmärkt att den föreslagna strategin
              utgår från barnkonventionen med dess två tilläggsprotokoll och
              att det bland annat innebär att all lagstiftning som rör barn
              ska utformas i överensstämmelse med barnkonventionen, att barn
              ska ges förutsättningar att uttrycka sina åsikter i frågor som
              rör dem och att barnets fysiska och psykiska integritet ska respekteras
              i alla sammanhang.
            </seg>
            <seg n="f50bd7c8">
              Men var finns beskrivningarna och slutsatserna av de stora utmaningar
              som vi står inför? Ett litet axplock av Barnombudsmannens statistik
              säger oss att 20 000 barn och ungdomar omhändertas och placeras
              årligen. År 2009 kom 2 250 asylsökande ensamkommande barn till
              Sverige. Läsåret 2008/09 var det mer än 600 flickor och 900 pojkar
              som inte slutförde grundskolan. Under 2009 fick Barn- och elevombudet
              in ungefär 600 anmälningar som avsåg skolor som inte gjort tillräckligt
              för att stoppa en kränkande behandling. Omkring 1 850 barn med
              skulder förekommer i kronofogdens register.
            </seg>
            <seg n="c3841fc1">
              Herr talman! Var finns barnperspektivet när mer än 600 barn årligen
              vräks från sina hem? Och vad gör regeringen?
            </seg>
            <seg n="b1accd38">
              Behovet av HVB-hem kommer sannolikt inte att upphöra, men det
              är samhällets förbaskade skyldighet att ha en god tillsyn som
              garanterar både kvalitet och säkerhet för de barn och ungdomar
              som av samhället omhändertagits och placerats.
            </seg>
            <seg n="1bc55ad4">
              Socialstyrelsen har tydligt deklarerat att de inte klarar av
              kravet på att årligen göra två oanmälda besök. Det klarade man
              inte 2008 och sannolikt inte heller året därpå. Vad gör regeringen?
            </seg>
            <seg n="b8fdd326">
              För att alla barn ska ha lika förutsättningar att utvecklas är
              skolan av en alldeles avgörande betydelse. Samma utbildning och
              verksamhet ska erbjudas alla barn oavsett social och ekonomisk
              bakgrund. Jag kan inte låta bli att undra vilka analyser regeringen
              hade till grund för att lägga fram en skollag som tillåter mindre
              avgifter i skolan.
            </seg>
            <seg n="afcd9136">
              Var finns till exempel analysen av konsekvenserna för det barn
              som hellre avstår skolutflykten än talar om att mamma inte hade
              20 kronor? Hur tänker regeringen då?
            </seg>
            <seg n="62069943">
              Men, herr talman, det som upprör mig allra mest, som faktiskt
              gör mig både lite nedstämd och bedrövad, är den statistik som
              visar oss att antalet barn som lever i familjer som är beroende
              av långvarigt ekonomiskt bistånd, det vi tidigare kallade socialbidrag,
              fortsätter att öka.
            </seg>
            <seg n="35c91f59">
              Tidigare studier har visat att det när det gäller barn som lever
              på bidrag många gånger finns problem i familjen med missbruk,
              psykisk ohälsa eller kriminalitet. Men i dag är den vanligaste
              orsaken till att barn lever på bidrag att den ena föräldern är
              arbetslös eller att bägge föräldrarna är arbetslösa.
            </seg>
            <seg n="f66ae52a">
              Färsk statistik från Socialstyrelsen visar att gruppen bidragsberoende
              barn har ökat för femte året i rad. Den har ökat med 10 000 barn
              på drygt fyra år. I dag är man uppe i drygt 54 000 barn eller
              3 procent av befolkningen under 18 år.
            </seg>
            <seg n="c0f43bbc">
              Det är en utveckling som måste brytas. Det är en negativ trend
              som vi borde ha i politikens absoluta fokus hela tiden. Hur tänker
              regeringen när det gäller dessa frågor?
            </seg>
            <seg n="f4480a1b">
              Vi riskerar våra barns trygghet och deras framtidstro om vi tillåter
              samhället att ytterligare glida isär i stället för att bygga ett
              samhälle där vi arbetar medvetet med att minska skillnaderna och
              sätter barnets bästa främst.
            </seg>
            <seg n="03991420">
              Jag vill avsluta med att citera Olof Palme. Han sade: Det är
              i barnen man ser framtiden växa fram. Jag hoppas att vi kan ha
              det för ögonen inte bara i den här debatten.
            </seg>
          </u>
          <note type="speaker" n="172b96d2">
            Anf. 5 MATS GERDAU (M):
          </note>
          <u who="mats_gerdau_b2d967" xml:id="i-d6e7a6a98bf9c227-0" n="229fe11b">
            <seg n="102d30e8">
              Herr talman! Det finns nästan två miljoner barn i Sverige. De
              flesta har det väldigt bra, kanske bättre än några andra barn
              i världen. De växer upp i harmoniska och trygga familjer med båda
              sina föräldrar och alla far- och morföräldrar kvar i livet. De
              har kompisar som de tycker om. De gillar sin skola och mår bra.
              De sportar och spelar i kommunala musikskolan. De har en stark
              och positiv framtidstro och är övertygade om att de kommer att
              få det bra i framtiden. Det tycker jag är viktigt att bära med
              sig.
            </seg>
            <seg n="eaaea36a">
              Men det finns också barn som inte har det så bra. Barn som utsätts
              för våld i hemmen eller har föräldrar som missbrukar. Barn som
              mobbas och slås ut i skolan. Barn vars föräldrar har dålig ekonomi
              och som inte har råd att spela hockey och kanske inte får några
              julklappar. Barn med ätstörningar och depressioner och som mår
              riktigt psykiskt illa. Barn som fastnar i missbruk och begår brott.
              Varje vecka får vi rapporter i medierna om barn som far illa.
            </seg>
            <seg n="97d7b54f">
              När vi nu diskuterar alliansregeringens strategi för att stärka
              barnets rättigheter i Sverige är det just de barnen som jag tänker
              extra på. De är alldeles för många.
            </seg>
            <seg n="666582fd">
              Mitt i välfärdens Sverige fick polisen in 19 000 anmälningar
              om misshandel av barn förra året. Det är 52 varje dag. Det är
              en fördubbling på tio år. Det polisanmäldes 2 000 våldtäkter mot
              barn under 15 år och 6 000 ofredanden.
            </seg>
            <seg n="b786278b">
              Det är 25 000 barn som mobbas i skolan varje vecka. De går med
              en klump i magen till sin skola. Var fjärde elev, några hundratusen,
              får inte de kunskaper de behöver för att klara sig i livet.
            </seg>
            <seg n="8b312bd8">
              Det är 7 procent av barnen som lever i familjer med låg ekonomisk
              standard. Det är en halvering under 2000-talet, och det är bra.
              Men i antal är det skrämmande många, 130 000.
            </seg>
            <seg n="171427b5">
              Sverige är ett bra land, men inte för alla. Vårt budskap från
              Alliansen och Moderaterna till alla de barn som utsätts för våld,
              mår psykiskt dåligt, mobbas och lever i fattigdom är att vi ser
              er och att vi ska bidra till att förbättra era liv. Här ska politiken
              stå som starkast.
            </seg>
            <seg n="87999845">
              Vi behöver en ny strategi för att stärka barns rättigheter i
              vårt land. Den förra, som tillkom år 1999, har tjänat ut och har
              kanske inte riktigt fått de avsedda effekterna, eftersom våld
              och otrygghet är fortsatt stora problem.
            </seg>
            <seg n="b247e826">
              Den förra socialdemokratiska regeringen fick kritik av Riksrevisionen
              för att den inte var tillräckligt tydlig i sitt arbete för att
              stärka barnens rättigheter och att man inte infriade målen. Barnombudsmannen
              menar att arbetet med barnkonventionen tappat i tempo i många
              myndigheter och kommuner. Nu är det dags att ta nya tag för att
              förbättra barnens levnadsvillkor, och det gör vi med den nya strategin.
            </seg>
            <seg n="4ffd57e0">
              Det är bra att alla partier nu sluter upp bakom alliansregeringens
              strategi, även om Vänsterpartiet och Miljöpartiet har avvikande
              uppfattningar på några punkter.
            </seg>
            <seg n="7be8479a">
              Skiljelinjen mellan oss är att Vänsterpartiet och Miljöpartiet
              tycker att barnkonventionen ska inkorporeras i svensk lagstiftning.
              Vi andra tycker att den ska transformeras in i svensk lag i stället.
              Vi tycker att det viktiga är att vi genomför konkreta åtgärder
              för att förbättra vardagen för barnen. Barnkonventionen ska ligga
              till grund för olika typer av insatser. Det handlar om ny lagstiftning
              men också nya uppdrag till olika myndigheter, ekonomiska satsningar,
              utbildning och information.
            </seg>
            <seg n="300abe22">
              Låt mig åskådliggöra skillnaden med ett exempel som ligger mig
              varmt om hjärtat. Hur blir vardagen bättre för barn som mår dåligt,
              mobbas i skolan eller inte får de kunskaper som de har rätt till?
              Är det genom en ny skollag som ger eleverna rätt till utbildade
              lärare, kuratorer och psykologer, rätt till stöd, rätt att överklaga
              åtgärdsprogram och rätt att utvecklas maximalt utifrån sina förutsättningar
              och där Skolinspektionen får muskler att ingripa mot skolor med
              dålig kvalitet? Eller blir vardagen bättre för dessa barn av att
              barnkonventionens artiklar 28 och 29 får lagstatus? Vi tror att
              det är på det första sättet.
            </seg>
            <seg n="bfebef77">
              Barnkonventionen har ganska många vaga formuleringar och målsättningsartiklar
              som blir svåra för att inte säga omöjliga att tolka av domstolar
              och myndigheter. Det räcker inte. Det blir lite av symbolpolitik
              att driva frågan om en inkorporering. Jag tror att man gör barnen
              en otjänst om man tror att det räcker att göra barnkonventionen
              till svensk lag och att det då ska hända väldigt mycket mer. Det
              är bara konkret handling som gäller.
            </seg>
            <seg n="04841dc3">
              Strategin ska vara utgångspunkten för både statliga och kommunala
              aktörer i deras arbete med barns rättigheter. Barnkonventionen
              handlar om att alla beslutsfattare, inte bara vi i riksdagen,
              ska ha ett barnperspektiv. Det handlar om attityder, kunskaper,
              arbetssätt och att lyssna på barn och ta deras åsikter på allvar.
              Därför innehåller strategin ganska omfattande satsningar just
              på utbildning och information. Vi tror att det är en framgångsrik
              väg att gå.
            </seg>
            <seg n="423b936d">
              Herr talman! Med detta yrkar jag bifall till utskottets förslag.
            </seg>
            <seg n="d2afa13b">
              (Applåder)
            </seg>
          </u>
          <note type="speaker" n="ec7cbe96">
            Anf. 6 LENA HALLENGREN (S) replik:
          </note>
          <u who="lena_hallengren_7a31c9" xml:id="i-4c5c77bf3511e452-1" n="afabae1c">
            <seg n="43113ec6">
              Herr talman! Jag lyssnade med stort intresse på Mats Gerdaus
              anförande som jag delvis håller med om. Det är klart att ett inkorporerande
              av barnkonventionen i svensk lagstiftning inte löser problemen
              i vardagen för alla svenska barn. Samtidigt har jag svårt att
              förstå hur det på något vis skulle bidra negativt.
            </seg>
            <seg n="38d42b87">
              Jag vill därför ställa en fråga till Mats Gerdau. Är det viktigare
              med den konkreta politiken, eller är det så att vi kan förvänta
              oss att när kartläggningsarbetet är färdigt kommer regeringen
              att skyndsamt se till att inkorporera barnkonventionen i svensk
              lagstiftning?
            </seg>
            <seg n="306852ae">
              Jag har en andra fråga. Mats Gerdau ger exempel från skolan.
              Vi är helt överens om att skolan är av avgörande betydelse för
              att barn ska ha goda möjligheter och så lika förutsättningar som
              det bara går att forma sig ett gott liv.
            </seg>
            <seg n="120b34c9">
              Jag kan inte låta bli att upprepa den fråga jag ställde i mitt
              anförande om små avgifter i skolan. Ser inte Mats Gerdau det problem
              som kan uppstå just specifikt för den lilla grupp som vi här talar
              om där marginalerna är så små att det handlar om tjugan till utflykten
              eller någonting annat?
            </seg>
            <seg n="bd59937c">
              Om summan är så obetydlig och så liten borde den i så fall vara
              ännu mer obetydlig för en kommun. Det är mina två frågor.
            </seg>
          </u>
          <note type="speaker" n="3aa9e9c1">
            Anf. 7 MATS GERDAU (M) replik:
          </note>
          <u who="mats_gerdau_b2d967" xml:id="i-d6e7a6a98bf9c227-1" n="229fe11b">
            <seg n="434961d6">
              Herr talman! I betänkandet står det om Delegationen för mänskliga
              rättigheter i Sverige, som uttrycker det så här: Avgörandet av
              vilken ställning som konventionen ska ha i svensk rätt bör bygga
              på en grundlig analys av aktuella förhållanden. Trots att frågan
              om inkorporering ofta diskuteras saknas det i offentligt tryck
              och övrig litteratur en aktuell och djupgående analys av frågan.
            </seg>
            <seg n="cea558f6">
              Det är den analysen som delegationen håller på med och som vi
              väntar på. Därefter kan man ta ställning till för- eller nackdelar
              med det synsätt som vi ha varit väldigt överens om, nämligen att
              barnkonventionen ska in i svensk lag genom transformering.
            </seg>
            <seg n="61646f98">
              Det är möjligt att Lena Hallengren tar upp andra djupgående analyser
              som gör att hon vill ompröva den åsikt som vi alla har haft i
              kammaren tidigare. Jag känner dock inte till de frågorna. Vi avvaktar,
              som sagt, den analysen och så får vi se vad den leder till.
            </seg>
            <seg n="2ab082fc">
              I våras fattade riksdagen beslut om en ny skollag. Socialdemokraterna
              ville förstås avslå hela den nya skollagen. Den stärker barns
              rättigheter på massor av olika sätt. Det är sätt som ni inte vill
              stärka elevernas rättigheter i skolan på. Jag tycker att rätten
              att utvecklas maximalt är grundläggande. Det gäller även rätten
              till behöriga utbildade lärare. Det finns ingen skillnad i lagen
              när det gäller avgifter. Jag vet inte om Lena Hallengren hänger
              upp sig på en liten fråga. Skolan är avgiftsfri i Sverige och
              skall så vara. Det är tydligt i skollagen att skolan är avgiftsfri.
            </seg>
          </u>
          <note type="speaker" n="84940a94">
            Anf. 8 LENA HALLENGREN (S) replik:
          </note>
          <u who="lena_hallengren_7a31c9" xml:id="i-4c5c77bf3511e452-2" n="afabae1c">
            <seg n="31da8228">
              Herr talman! Jag vet att Mats Gerdau har läst betänkandet och
              känner till att Socialdemokraterna inte står bakom någon reservation
              som innebär att vi nu ska införa barnkonventionen i svensk lagstiftning.
              Men vi har i grunden en positiv inställning. Vi kan till exempel
              titta på vårt grannland Norge.
            </seg>
            <seg n="7ce47ee3">
              Jag anade ändå i Mats Gerdaus anförande att det inte lät så intressant
              att införa barnkonventionen. Det räckte med att anpassa den svenska
              lagstiftningen och ge konkreta exempel. Jag ville bara försäkra
              mig om att jag missförstod dig fel och att vi när frågan kommer
              tillbaka ska ha en öppen diskussion om huruvida detta är en möjlig
              väg för Sverige att gå, det vill säga att titta på vad som faktiskt
              är rätt beslut.
            </seg>
            <seg n="761953ad">
              Vi har ingen skoldebatt här, men det är inte förbjudet för en
              skola att ta ut mindre avgifter. I det här sammanhanget, när socialutskottet
              diskuterar en strategi för barns rättigheter, kan vi se att för
              femte året i rad ökar antalet barn som lever i familjer med små
              marginaler, om ens några marginaler över huvud taget. Ser Mats
              Gerdau barnen? Varför har ni inte varit beredda att fatta ett
              beslut som innebär att det är förbjudet att ta ut avgifter i skolan
              så att alla kan få precis likadana förutsättningar?
            </seg>
          </u>
          <note type="speaker" n="caf37653">
            Anf. 9 MATS GERDAU (M) replik:
          </note>
          <u who="mats_gerdau_b2d967" xml:id="i-d6e7a6a98bf9c227-2" n="229fe11b">
            <seg n="0cdf330f">
              Herr talman! Jag upprepar igen att det är förbjudet med avgifter
              i svensk skola. Skolinspektionen, som granskar kommuner och skolor
              som tar ut avgifter, riktar ofta skarp kritik mot detta. De får
              inte göra så. Det är förbjudet.
            </seg>
            <seg n="bb69bd35">
              Det är ett stort bekymmer att så många familjer i Sverige inte
              har råd att skicka med 20 kronor till en utflykt. Det är ett stort
              problem. Jag säger inte att man ska göra det, men att så många
              familjer lever under så små omständigheter att de inte har råd
              är ett gigantiskt problem som vi måste åtgärda.
            </seg>
            <seg n="ca7a5f7e">
              Vi har ett recept på allianssidan. Det handlar om arbetslinjen.
              Det största utanförskapet, den största fattigdomen, råder för
              dem som inte har jobb. Därför måste vi se till att fler kommer
              in i jobb. Oppositionen har större vilja att se till att folk
              fortsätter att leva i bidrag. Det var det som senaste valet handlade
              om. Vi har lösningar på problemet.
            </seg>
          </u>
          <note type="speaker" n="951e0c28">
            Anf. 10 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-1" n="e6d6936a">
            <seg n="ea43bc8c">
              Herr talman! Jag studsade också över ditt inlägg, Mats Gerdau.
              Med det synsätt jag uppfattade att du har är de skrivningar som
              en del partier håller till godo med och hoppas på i betänkandet
              helt meningslösa. Det gäller alltså att när man har tittat över
              för- och nackdelar finns det en stor möjlighet att skriva in barnkonventionen
              i svensk lagstiftning. Jag skulle vilja ha ett tydligt svar.
            </seg>
            <seg n="b12efd6a">
              Det finns 15 motioner från socialdemokrater, miljöpartister,
              kristdemokrater, vänsterpartister och folkpartister om barnkonventionen.
              Det finns inte en enda från moderater. Det är kanske lite symtomatiskt
              över inställningen.
            </seg>
            <seg n="cca239ec">
              Mats Gerdau frågade vad det finns för skäl och vilka underlag
              som finns. Vårt grannland Norge har haft detta i flera år. Tvärpolitiska
              barngruppen hade ett seminarium med bred representation av olika
              människor som var kunniga om barnkonventionen, bland annat den
              norska barnombudsman som har genomfört detta. Man kunde visa på
              att införandet har förbättrat barns situation i Norge.
            </seg>
            <seg n="e6334778">
              Det här innebär inte att man sätter sig på baken och väntar och
              tror att barnkonventionen fixar alla saker. Det är ingen som har
              sagt så eller tror det. Däremot innebär den att när lagarna inte
              har anpassats eller det uppstår nya situationer gäller barnkonventionen.
              Det går att driva barns rättigheter med en gång. Samtidigt har
              diskussionen om barns rättigheter stärkts. Normerna och medvetenheten
              inom rättsväsendet har stärkts. Tjänstemännen har utbildats. Det
              var tydligt när Barnombudsmannen besökte socialutskottet och sade
              att han är övertygad om att det nu är bra att göra barnkonventionen
              till lag.
            </seg>
            <seg n="11c68e17">
              Kommer ni att vara öppna, Mats Gerdau, för att göra barnkonventionen
              till lag eller är det bara snicksnack i betänkandet?
            </seg>
          </u>
          <note type="speaker" n="5db3b614">
            Anf. 11 MATS GERDAU (M) replik:
          </note>
          <u who="mats_gerdau_b2d967" xml:id="i-d6e7a6a98bf9c227-3" n="229fe11b">
            <seg n="9fc2825b">
              Herr talman! Vi avvaktar den kartläggning som görs av bland annat
              Delegationen för mänskliga rättigheter i Sverige.
            </seg>
            <seg n="cd4d9895">
              Eva Olofsson sade i sitt första inlägg att det finns ett starkt
              underlag som talar för att vi måste inkorporera barnkonventionen
              i svensk lag, göra själva konventionsartiklarna till lagstiftning.
              Vilket starkt underlag är det som finns? Att peka på Norge, som
              är ett annat land med andra förutsättningar och annan rättstradition
              än Sverige har, är inte ett underlag. Delegationen för mänskliga
              rättigheter säger att det finns ingenting i offentligt tryck och
              ingenting i övrig litteratur om en aktuell och djupgående analys
              i frågan. Har Eva Olofsson tillgång till andra analyser än de
              som finns i betänkandet? Det vore intressant. Vi är alltid öppna
              för en diskussion om olika sätt att förbättra livet för våra barn.
            </seg>
            <seg n="b1a8f912">
              Jag tog upp i mitt anförande ett konkret exempel. På vilket sätt
              får eleverna i skolan det bättre av att artiklarna 28 och 29 blir
              svensk lag? Jag fick inget svar på det. Kanske Eva Olofsson kan
              svara på frågan. På vilket sätt blir det faktiskt bättre för de
              elever som mobbas, inte får tillräckliga kunskaper eller inte
              har tillgång till utbildade lärare i skolan? Det är den verkliga
              vardagen för eleverna, barnen, och det är den som vi moderater
              vill göra något åt. Vad har Eva Olofsson för svar på den frågan?
            </seg>
          </u>
          <note type="speaker" n="f174faba">
            Anf. 12 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-2" n="e6d6936a">
            <seg n="07836232">
              Herr talman! Mitt svar på frågan är en helt annan politik än
              vad alliansregeringen har fört. I stället för att sänka skatter
              vill vi satsa på fler utbildade lärare och fler vuxna i skolan.
            </seg>
            <seg n="62d5bf40">
              Vi har aldrig hävdat att införandet av barnkonventionen i lag
              löser alla frågor för barn. Det gör det självklart inte. Däremot,
              Mats Gerdau, är jag helt säker på att alla de papperslösa barn
              och deras föräldrar som nu måste betala för akutsjukvård när barnen
              blir allvarligt sjuka hade haft rätt till sjukvård om barnkonventionen
              varit lag. Då hade den frågan drivits rättsligt.
            </seg>
            <seg n="2898c146">
              Exemplet från Norge visar att det går att driva dessa frågor
              rättsligt. När det i dag uppstår nya diskussioner eller om det
              finns en lagstiftning som strider mot barnkonventionen får man
              svaret att då gäller till exempel utlänningslagen, inte barnkonventionen.
              Då gäller svensk lagstiftning även i situationer som direkt bryter
              mot barnkonventionen, till exempel att alla barn som lever i Sverige
              inte har rätt till hälso- och sjukvård.
            </seg>
            <seg n="6ebb5577">
              Norge är inte så annorlunda än vi. Norge har gjort barnkonventionen
              till lag samtidigt som man ser över sin lagstiftning. Det går
              alltså att stå på två ben. Men detta är inte allt som behövs.
              Vi behöver satsa mer på skola och välfärd. Vi behöver bryta situationen
              att så många barn lever i fattigdom att de inte, som Mats Gerdau
              sade, kan ta med sig 20 kronor. Det har påpekats att allt fler
              barn lever på försörjningsstöd. Vi kan konstatera att medan de
              rikaste barnen har fått det mycket bättre många barnfamiljer har
              höjt sin standard med 3040 procent ligger de fattigaste barnen
              kvar där de alltid legat. Vill Mats Gerdau göra något åt det eller
              ska de barnen ha det så dåligt?
            </seg>
          </u>
          <note type="speaker" n="586ddc6a">
            Anf. 13 MATS GERDAU (M) replik:
          </note>
          <u who="mats_gerdau_b2d967" xml:id="i-d6e7a6a98bf9c227-4" n="229fe11b">
            <seg n="98962371">
              Herr talman! Jag kan konstatera två saker. Först och främst fick
              jag inget svar på vilket starkt underlag som Eva Olofsson har.
              Sannolikt saknas det. Jag fick inte heller något svar på frågan
              om vad artiklarna 28 och 29 skulle ha inneburit för att förbättra
              för barn som mår dåligt eller inte lär sig något i skolan. Sannolikt
              saknas det ett svar även på den frågan från Eva Olofssons sida.
            </seg>
            <seg n="5290029f">
              Du slutade med att fråga om de barn som lever i familjer med
              dåliga ekonomiska förutsättningar. Det är ett jättebekymmer. Ert
              svar på den frågan är: Höj skatten för dem! Vad leder det till?
              Ja, då får de ännu mindre att röra sig med och blir ännu mer beroende
              av andra för sin försörjning. Vår lösning är den motsatta: se
              till att man klarar sig på sitt eget jobb, se till att man får
              ett jobb och se till att det blir mer lönsamt att arbeta.
            </seg>
            <seg n="8e929331">
              Ensamstående föräldrar har ganska dåliga ekonomiska förutsättningar
              i Sverige det ser man i statistiken över ekonomiska förutsättningar
              för barn. En ensamstående mamma har fått 1 0001 500 kronor i sänkt
              skatt i månaden under den förra mandatperioden. Det är ganska
              mycket. Det är ett sätt att verkligen stärka barns möjligheter.
              För dem som har det absolut sämst höjer vi bostadsbidraget och
              flerbarnstilläggen, som gynnar just stora familjer med många barn.
            </seg>
            <seg n="63652a37">
              Det finns många exempel på vad vi gör för att stärka barn och
              få dem ur fattigdom.
            </seg>
          </u>
          <note type="speaker" n="4c5a0d8b">
            Anf. 14 MAGNUS EHRENCRONA (MP) replik:
          </note>
          <u who="magnus_ehrencrona_e26dbd" xml:id="i-8c4fd67ff5d2546d-1" n="62ff7bd3">
            <seg n="c6eb67f5">
              Herr talman! Jag skulle vilja ställa en fråga: Är det på det
              viset att det råder en motsatsställning mellan att inkorporera
              barnkonventionen i svensk lag och att anta Alliansens proposition
              bara rakt av som den är? Det låter lite så på vad Mats Gerdau
              säger.
            </seg>
            <seg n="3f255d24">
              Jag tycker att det här är lite egendomligt. Något land måste
              våga gå före internationellt. Man kan väl inte bara vänta på att
              alla andra ska göra det. Detta är en parallell till klimatdebatten
              på sitt sätt.
            </seg>
          </u>
          <note type="speaker" n="94844da9">
            Anf. 15 MATS GERDAU (M) replik:
          </note>
          <u who="mats_gerdau_b2d967" xml:id="i-d6e7a6a98bf9c227-5" n="229fe11b">
            <seg n="18786655">
              Herr talman! Nej, det behöver inte finnas en motsatsställning.
              Men jag tror att det är konkreta åtgärder i vardagen som förbättrar
              livet för våra barn. Det är insatser från polisen och socialtjänsten
              för att upptäcka och åtgärda våld mot barn. Det är insatser i
              skolan. Vi genomför en jättestor psykiatrisatsning och satsning
              på elevhälsa för att främja barns psykiska hälsa.
            </seg>
            <seg n="d03ac7e8">
              Det är sådana insatser som påverkar livet och vardagen för våra
              barn och ungdomar. Det är verkningsfulla metoder. Det handlar
              om utbildning för tjänstemän i kommuner, landsting, vård, skola
              och på andra ställen, information, att lyssna på barn, ta till
              sig nya arbetssätt och effektiva metoder på olika sätt. Vi är
              övertygade om att det leder till förbättringar.
            </seg>
            <seg n="ba5b30ee">
              På vilket sätt en inkorporering skulle leda till förbättringar
              har jag inte riktigt hört argumenten för eller fått den djupgående
              analys av som vi behöver. Men ni kanske har dem på Miljöpartiets
              kansli.
            </seg>
          </u>
          <note type="speaker" n="51cad7c7">
            Anf. 16 MAGNUS EHRENCRONA (MP) replik:
          </note>
          <u who="magnus_ehrencrona_e26dbd" xml:id="i-8c4fd67ff5d2546d-2" n="62ff7bd3">
            <seg n="9a69a40c">
              Herr talman! Då är det väldigt intressant: Är ni från Alliansen
              beredda att titta närmare på den norska utvecklingen och de positiva
              effekter man kan se av att intensifiera arbetet med att börja
              se över den nationella lagstiftningen? Det är viktigt att få fart
              på det här. Du kan väl inte hävda att man skulle få en långsammare
              utveckling av att se över lagstiftningen? Det tror inte Miljöpartiet.
            </seg>
            <seg n="20591e38">
              Sverige som en internationell förebild, som jag var inne på,
              fick jag inte riktigt något svar om. Det finns alla möjligheter
              att verkligen visa det. Tidigare anfördes att många barn i världen
              har det dåligt. Tänk vilket föredöme vi skulle vara för u-länderna
              om vi inkorporerar barnkonventionen i svensk lag och visar hur
              man kan förbättra barns rättigheter.
            </seg>
            <seg n="2457c489">
              Som sagt: Är ni beredda att noggrant analysera den norska utvecklingen?
            </seg>
          </u>
          <note type="speaker" n="19cd9497">
            Anf. 17 MATS GERDAU (M) replik:
          </note>
          <u who="mats_gerdau_b2d967" xml:id="i-d6e7a6a98bf9c227-6" n="229fe11b">
            <seg n="89358773">
              Herr talman! Det låter nästan som att det handlar om att man
              är för eller mot barnkonventionen. Så är det ju inte. Jag tror
              att alla i den här salen, och alla i Sverige, är för barnkonventionen.
              Frågan är: Hur ska vi förverkliga den på bästa sätt för barnen
              i Sverige?
            </seg>
            <seg n="6c1bd9e2">
              Det sätt som vi har varit överens om tidigare i kammaren är att
              vi transformerar in den. Vi har den som underlag i all lagstiftning.
              I alla nya lagförslag har vi barnkonventionen som grund. Vi utgår
              från barns bästa när det gäller sjukvård, skola och andra saker.
              Det är det sätt som vi har arbetat på hittills.
            </seg>
            <seg n="666732ef">
              Har Miljöpartiet något annat underlag, som säger att det blir
              mycket bättre om vi gör på ett annat sätt? Ni vill ju i dag fatta
              beslut om att vi ska ha en annan modell för att följa barnkonventionen
              i Sverige. Ni pekar på Norge. Ja, det kan man göra, men det är
              inget underlag för hur det skulle bli bättre i Sverige.
            </seg>
            <seg n="88538f7e">
              Jämförelsen med klimatdiskussionen förstår jag inte. Vi är väl
              verkligen föregångare och har tagit ledartröjan när det gäller
              att försöka minska klimatutsläppen i världen. Sedan vill ni göra
              ännu mer lite allmän överbudspolitik.
            </seg>
            <seg n="9ab71b20">
              När vi diskuterar barnkonventionen går vi före i världen när
              det gäller konkreta åtgärder för att stärka barns rättigheter,
              oavsett om det gäller fattigdom eller att bekämpa våld och misshandel.
              Jag förstår inte riktigt hur Miljöpartiet kan ha en annan uppfattning,
              egentligen utan något underlag.
            </seg>
          </u>
          <note type="speaker" n="eb8f3633">
            Anf. 18 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-faf11db4e40ecb7c-0" n="b7dc0f49" next="i-0b0474a29c6f0d81-0">
            <seg n="6594b329">
              Herr talman! Mats Gerdau gav en fin beskrivning av hur det är
              för barn i Sverige. Det finns barn som har det mycket bra. Men
              det finns också barn som far illa, och det är framför allt dessa
              barns situation som vi koncentrerar oss på här i riksdagen.
            </seg>
            <seg n="23fad3e7">
              Den proposition vi har att ta beslut om i dag, Strategi för att
              stärka barnets rättigheter i Sverige , innehåller nio principer,
              nio konkreta målsättningar. Propositionen ersätter den strategi
              som vi här i riksdagen tog år 1999 och som under de tio år den
              har gällt har upplevts som otydlig och att den inte har tillgodosett
              de barn som har problem av olika slag.
            </seg>
            <seg n="4f7c18c0">
              Jag kan konstatera att vi tar denna strategi i full enighet.
              Det fanns inga motioner till propositionen när den lades på riksdagens
              bord efter remisstidens utgång, vilket är väldigt ovanligt. Av
              debatten här låter det nästan som att vi inte var överens.
            </seg>
            <seg n="6a8287d4">
              När vi tar upp detta om barnkonventionen vill jag erinra om de
              nio punkter som står i strategin, där den första punkten lyder:
              All lagstiftning som rör barn ska utformas i överensstämmelse
              med barnkonventionen.
            </seg>
            <seg n="570c56b4">
              Vi har alltså en ambition, en målsättning, att efterleva barnkonventionen
              och förtydliga den i olika lagar. Därför görs det en genomgång
              under Socialdepartementets ledning och i andra departement, för
              utbildning, integration och jämställdhet, miljö och så vidare
              för att se vilka lagar vi har, hur de omsätts i praktiken och
              om de fungerar i enlighet med barnkonventionens intentioner. Detta
              arbete ska, som vi har uttalat i socialutskottet, bedrivas skyndsamt
              och ska vara klart i vår, då också remissbehandling av andra utredningar
              som gäller det här området ska vara klar. Då har vi ett beslutsunderlag
              som vi kan använda för att gå vidare.
            </seg>
            <seg n="abbaa9fa">
              Jag vill nu påminna om några av de punkter som vi lyfter fram
              så tydligt:
            </seg>
            <seg n="c88ac3b5">
              Barnets fysiska och psykiska integritet ska respekteras i alla
              sammanhang.
            </seg>
            <seg n="4b4b3a23">
              Barn ska ges förutsättningar att uttrycka sina åsikter i frågor
              som rör dem.
            </seg>
            <seg n="540809b3">
              Barn ska få kunskap om sina rättigheter och vad de innebär i
              praktiken.
            </seg>
            <seg n="9b1b6eae">
              Det är väldigt viktiga punkter för att barn själva ska bli medvetna
              om vilka rättigheter de har och att det ska förmedlas genom olika
              kanaler och vara utformat efter barnens möjligheter att ta till
              sig detta.
            </seg>
            <seg n="f4eb0a7f">
              Föräldrar ska få kunskap om barnets rättigheter och erbjudas
              stöd i sitt föräldraskap. Det är viktigt med tanke på de barn
              som far illa inom familjens väggar.
            </seg>
            <seg n="2d9e94b2">
              Något som är väsentligt i detta sammanhang är att beslutsfattare
              på olika nivåer, alltifrån statliga myndigheter ned till kommunerna,
              ska ha kunskap om barnens rättigheter och omsätta detta i berörda
              verksamheter. Beslut och åtgärder som gäller barn ska utvärderas
              och följas upp. Detta är mycket väsentligt.
            </seg>
            <seg n="1bb838f9">
              I går hade jag under en resa sällskap med en person som ansvarar
              för ärenden kring barnpornografi och som berättade om ett mål
              med en 13-årig flicka som hade utsatts för barnpornografisk verksamhet.
              Det ledde inte till något åtal därför att hon hade börjat menstruera.
              Hon betraktades därmed som vuxen. Då kände jag att det nu är ljusår
              som vi måste ta oss igenom för att få beslutsfattare att fatta
              att en 13-åring inte ska behöva utsättas för barnpornografisk
              verksamhet.
            </seg>
            <seg n="5fb14a77">
              Därför blir denna strategi så viktig att förmedla ut på alla
              håll och kanter.
            </seg>
            <seg n="4dcc9b0f">
              Folkpartiet liberalerna har fattat ett beslut om att införliva
              barnkonventionen i svensk lagstiftning. Men det är rimligt att
              göra detta utredningsarbete och få en bild av hur vår lagstiftning
              ser ut med utgångspunkt från barnens rättigheter.
            </seg>
            <seg n="4c653c46">
              Sedan har vi också Delegationen för mänskliga rättigheter som
              kom med ett slutbetänkande om inkorporering av inte bara barnkonventionen
              utan också av andra konventioner i svensk lagstiftning. Vad vi
              gör med barnkonventionen har relevans för hur vi gör med andra
              konventioner.
            </seg>
          </u>
          <note n="4bfefc4b">
            Barnskyddsutredningen med remissvar behandlas i Regeringskansliet.
          </note>
          <u who="barbro_westerholm_2d1903" xml:id="i-0b0474a29c6f0d81-0" n="b7dc0f49" prev="i-faf11db4e40ecb7c-0">
            <seg n="1ee65ea5">
              Även EU-kommissionens Communication on Childrens Rights har just
              kommit.
            </seg>
            <seg n="41495785">
              Här finns mycket underlag, och jag är övertygad om att regeringen
              i vår kommer att använda allt detta underlag.
            </seg>
          </u>
          <note n="4f26c884">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="550d2fe8">
            Anf. 19 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-3" n="e6d6936a">
            <seg n="5f8802b6">
              Herr talman! Jag hoppas att Barbro Westerholm hörde att jag i
              mitt inledningsanförande sade att vi står bakom barnstrategin
              och tar den som en utmaning. Om den tas på allvar kan barns situation
              bli bättre. Men en strategi är ingen lagstiftning, och en strategi
              rår inte över en lagstiftning som inte har med barnens rättigheter
              och som inte stämmer med barnkonventionen. En strategi kan därför
              inte vara en ersättning för att barnkonventionen görs till lag.
            </seg>
            <seg n="7a171a4a">
              I vårt yrkande har vi inte sagt att man omedelbart ska ta beslut
              i riksdagen, utan vi har sagt att det ska tillsättas en utredning
              om hur inte om . Det är skillnaden, alltså hur vi ska göra barnkonventionen
              till svensk lag. Vi är väl medvetna om att det är bra att man
              utreder saker.
            </seg>
            <seg n="bbf3d5ae">
              Barbro Westerholm tillhör ett parti som är positivt till att
              göra barnkonventionen till lag. Jag hoppas att Folkpartiet verkligen
              kommer att strida för att få igenom sin synpunkt på den frågan.
              Med tanke på det som Moderaterna har sagt här kan vi se att vi
              kommer att få ett motstånd, och jag är ganska säker på att det
              kommer att leva kvar även efter att vi har fått en värdering av
              barnkonventionen och för- och nackdelar med att göra den till
              lag. I slutändan brukar det bli så att man får värdera för- och
              nackdelar och vad som är viktigast.
            </seg>
            <seg n="2b46eba8">
              Jag vill fråga Barbro Westerholm om något som jag blev lite bekymrad
              över, nämligen att hon hänvisade till att vi ska se över all lagstiftning.
              Det kommer att ta tid. Om vi sedan ska göra om all lagstiftning
              som inte stämmer med barnkonventionen kommer det att ta tid. Vi
              kommer att upptäcka nya fall som gäller barns villkor och hur
              barn behandlas som inte stämmer med barnkonventionen. Är det då
              inte bra att se till att vi får barnkonventionen inkorporerad,
              så att vi kan göra som i Norge och stå på två ben ha en lagstiftning
              så att fall kan drivas och som stärker barns rättigheter och samtidigt
              så att säga jobba in barns rättigheter i den lagstiftning som
              vi har?
            </seg>
          </u>
          <note type="speaker" n="14fd3dba">
            Anf. 20 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-4b570516430d5f69-0" n="b7dc0f49">
            <seg n="7527d206">
              Herr talman! Folkpartiets landsmötesbeslut om barnkonventionen
              står fast, och vi kommer att driva frågan kraftfullt. Men det
              är ändå så att om man inkorporerar en konvention i en lagstiftning
              måste man också veta hur den övriga lagstiftningen som gäller
              detta område ser ur, så att lagar inte krockar eller går i otakt.
            </seg>
            <seg n="7252d6f8">
              Nu pågår en utredning i Socialdepartementet som jag vet att man
              lägger ned mycket möda på. Man vill inte heller töva. Jag har
              därför goda förhoppningar om att vi i vår har detta underlag.
              Då har vi också remissvaren från de olika utredningarna. Då har
              vi ett bra beslutsunderlag för att utforma den kommande lagstiftningen
              på ett sätt som gagnar barnen. Samtidigt har vi denna strategi,
              och det är upp till oss att marknadsföra den och driva den på
              alla de nivåer där vi möter den, inte minst i kommunerna som har
              ett stort ansvar genom det kommunala självbestämmandet att se
              till att denna strategi faktiskt efterlevs.
            </seg>
            <seg n="35080c69">
              Som jag refererade till måste myndigheterna hela tiden ha barnperspektivet
              framför sig och beakta det. Här finns en hel del att göra. Jag
              vet att en myndighet som Socialstyrelsen driver denna fråga. Jag
              vet också att Barnombudsmannen är mycket effektiv. Jag tror därför
              att det efter dagens beslut finns all anledning att tro att det
              är fart på denna fråga.
            </seg>
          </u>
          <note type="speaker" n="11ffe52a">
            Anf. 21 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-4" n="e6d6936a">
            <seg n="8f6d7abd">
              Herr talman! Jag hoppas också att det sätter mer fart på frågan.
              Jag vill ställa en fråga till Barbro Westerholm. Om vi hade haft
              barnkonventionen som svensk lag, tror inte Barbro Westerholm att
              vi då redan hade haft rätt till hälso- och sjukvård för papperslösa
              och sluppit det långdragna förfarandet med denna fråga på grund
              av olika synpunkter i regeringen?
            </seg>
            <seg n="359a5185">
              Jag har en annan fråga till Barbro Westerholm. Det ställs stora
              krav i denna strategi på att utredningsdirektiv, barnkonsekvensanalyser
              med mera ska göras på nationell, regional och lokal nivå. Vi i
              Vänsterpartiet har motionerat om att det ska göras barnkonsekvensanalyser
              med anledning av budgeten eftersom det finns många förslag som
              påverkar barns situation. Men detta har avslagits. På vilket sätt
              tycker du att man skulle kunna förbättra på nationell nivå? Där
              har regeringen ett ansvar för barnperspektivet och barnkonsekvenserna
              när det gäller utredningsdirektiv och när det gäller beslut som
              påverkar barnfamiljernas situation och barns situation. Är inte
              barnkonsekvensanalyser någonting mycket bra? Man har en jämställdhetsbilaga
              till budgeten. Skulle man inte kunna ha en barnbilaga också på
              samma sätt?
            </seg>
          </u>
          <note type="speaker" n="74c791d1">
            Anf. 22 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-4b570516430d5f69-1" n="b7dc0f49">
            <seg n="d852cbea">
              Herr talman! När det gäller asylsökande och gömda och deras rätt
              till hälso- och sjukvård är Folkpartiet mycket tydligt med att
              det är en mänsklig rättighet att få hälso- och sjukvård. Sjukvårdspersonalen
              ställs också i en mycket egendomlig situation. Man har sina etiska
              principer att arbeta efter som innebär att det är den patient
              som man har framför sig, oavsett om det är på en akutmottagning,
              på ett slagfält eller på en krigsskådeplats, som man ska ge vård
              efter behov. Man ska inte skilja på människor beroende på varifrån
              de har kommit och så vidare.
            </seg>
            <seg n="ebde5c3e">
              Där är vår strävan att vi får till en ordning i Sverige så att
              alla dessa människor får rätt till vård. Flera landsting har infört
              det på eget bevåg.
            </seg>
            <seg n="36ca1110">
              Jag menar att man inför all lagstiftning, oavsett om den gäller
              barn, asylsökande, kvinnor, män eller äldre, ska göra en konsekvensanalys
              i fråga om vad som händer när dessa paragrafer tillämpas ute i
              verkligheten. Man måste fråga: Är det någon som far illa? Där
              är det inte bara, menar jag, barnperspektivet vi måste ha. Vi
              måste också ha perspektiv när det gäller människor med funktionshinder,
              äldre människor och så vidare.
            </seg>
          </u>
          <note type="speaker" n="414c032f">
            Anf. 23 LENA HALLENGREN (S) replik:
          </note>
          <u who="lena_hallengren_7a31c9" xml:id="i-4c5c77bf3511e452-3" n="afabae1c">
            <seg n="6be14b73">
              Herr talman! När det handlar om inställningen till barnkonventionen
              och om att se den som en del av den svenska lagstiftningen blir
              jag mycket mer optimistisk när jag lyssnar på Barbro Westerholm.
              Jag gissar att inte heller Barbro Westerholm sitter på någon specialinformation
              eller på egna analyser på Folkpartiets kansli utan att det helt
              enkelt handlar om inställningen att barnens bästa och barnkonventionens
              innehåll borde vara det som präglar vår lagstiftning. Vi har en
              ambition, och jag känner att den delas.
            </seg>
            <seg n="b021d2ef">
              Jag skulle vilja ge Barbro Westerholm och er andra en liten ögonblicksbild
              från Rinkeby-Kistas stadsdelsförvaltning i Helsingfors. Där har
              man i flera år följt utvecklingen och analyserat konsekvenserna
              för barn som lever på bidrag. Bland annat kan man se förändringar
              i barnens beteende, berättar projektledaren. Många gånger är det
              så att barnen slutar tala om vad de behöver. De vet att de inte
              har pengar. Barnen avstår från fritidsaktiviteter som kostar pengar.
              Barnen mår dåligt därför att deras föräldrar är ledsna. Barnen
              berättar att de upplever sig vara annorlunda än andra barn därför
              att de lever på socialbidrag.
            </seg>
            <seg n="de0d6b08">
              Tidigare studier visar att barn som lever på bidrag många gånger
              har problem i familjen missbruk, psykisk ohälsa eller kriminalitet.
              Men i dag är, som jag nämnde i mitt anförande, den vanligaste
              orsaken till att barn lever på bidrag att den ena eller bägge
              föräldrarna är arbetslösa. Att barnens föräldrar inte själva kan
              försörja sig utan tvingas leva på bidrag för med sig väldigt mycket
              för en hel familj.
            </seg>
            <seg n="b269a697">
              Regeringens politik har under de senaste åren lett till ökade
              klyftor, till ett facit som visar att allt fler barn lever i familjer
              som är beroende av ekonomiskt bistånd.
            </seg>
            <seg n="050d7053">
              Vilka åtgärder vidtar regeringen för att se till att barns framtidsutsikter
              inte grusas på grund av arbetslöshet och svagare trygghetssystem?
              Strategin må vara hur fin som helst, men det behövs också konkreta
              åtgärder.
            </seg>
          </u>
          <note type="speaker" n="0b18c3c0">
            Anf. 24 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-4b570516430d5f69-2" n="b7dc0f49">
            <seg n="e9f06c8a">
              Herr talman! År 2006 gick Alliansen till val på en jobbpolitik.
              Det gällde också att återfå människor från slentrianmässig sjukskrivning.
              Att ha ett jobb, att känna sig behövd, är mycket viktigt. Det
              är viktigt för att de vuxna ska må bra. Men naturligtvis är det
              viktigt också för barnen. Jag håller helt med om den bild som
              getts här. Barn är lojala mot sina föräldrar och vill inte berätta
              hur eländigt det är.
            </seg>
            <seg n="e5958798">
              Sedan fick vi en ekonomisk kris. Den har vi i Sverige hanterat
              mycket bättre och effektivare än faktiskt något annat land. I
              går var jag i England. Jag såg hur det punktstrejkades på sina
              håll. Vi har också Irland och så vidare. I Sverige har vi klarat
              oss bra, men det innebär inte att vi är nöjda med situationen.
            </seg>
            <seg n="15247c57">
              I dag börjar en lagstiftning gälla för människor som kommer från
              andra länder. Lagstiftningen syftar till att man så fort som möjligt
              ska komma i jobb. Det görs också insatser för människor som varit
              här i många år. Men vi har en bra bit kvar. Vi måste alltså så
              att säga ro upp en arbetsmarknad som är tillgänglig. På den här
              sidan jobbar vi alltså hårt och fortsätter så.
            </seg>
          </u>
          <note type="speaker" n="49f04595">
            Anf. 25 LENA HALLENGREN (S) replik:
          </note>
          <u who="lena_hallengren_7a31c9" xml:id="i-4c5c77bf3511e452-4" n="afabae1c">
            <seg n="883d1b83">
              Herr talman! Faktum är att nästan 10 procent av den svenska befolkningen
              är arbetslös. Om man ska kalla det för ett lyckat resultat är
              jag väl mer tveksam till ekonomisk kris till trots.
            </seg>
            <seg n="5800ad53">
              Självklart ska alla ges en möjlighet att arbeta, att ha ett bra
              arbete och att utvecklas i sitt arbete. På det sättet skapas tillväxt
              och på det sättet finansieras mycket av det som vårt utskott ska
              ha ansvar för, nämligen delar av välfärden.
            </seg>
            <seg n="31338484">
              Eftersom arbetslösheten ökat i flera år och regeringens egna
              prognoser tyder på 6 procents arbetslöshet år 2014 det är väldigt
              mycket undrar jag: Hur länge ska barnen vänta på att alla föräldrar
              har ett arbete? Jag tycker nämligen att svaret om arbetslinjen
              duger på makronivå. Men sedan måste man liksom gräva sig vidare
              och bli lite mer konkret, känner jag. Det går inte att hantera
              så här allvarliga och komplexa frågor med arbetslinjen som svar,
              med att vi har jobbskatteavdrag och att alla sedan har ett arbete.
            </seg>
            <seg n="82e0e047">
              Nu måste det till en politik som på makronivå naturligtvis ser
              till att arbetsmarknadssituationen förbättras, att utbudet av
              jobb ökar och att kompetensen förbättras när det gäller alla som
              inte har ett arbete men som vill ha ett arbete. Jag är rädd att
              en grupp ändå kvarstår, nämligen ensamstående eller sammanboende
              föräldrar med barn. I den gruppen är den ekonomiska utsattheten
              enormt stor. Jag skulle önska att det fanns lite mer fokus i politiken
              på det, att man vågade tala om den här gruppen i stället för att
              direkt tala om arbetslinjen kontra bidragslinjen. Självklart ska
              människor arbeta.
            </seg>
            <seg n="5a8314d3">
              Är det någon i denna kammare som tror att den dagen kommer då
              ingen har ett ekonomiskt problem och då inget barn lever i en
              utsatt situation? Vad görs? Jag kan räcka ut en hand och garantera,
              Barbro Westerholm, att vi om det finns goda idéer där man har
              den här gruppen som sitt absoluta fokus inte har några ambitioner
              att liksom sätta klackarna i backen tvärtom! Jag saknar de goda
              idéerna från regeringen och ser således fram emot sådana.
            </seg>
          </u>
          <note type="speaker" n="59a18d95">
            Anf. 26 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-4b570516430d5f69-3" n="b7dc0f49">
            <seg n="f70fc0ae">
              Herr talman! Här håller vi på att glida in i en arbetsmarknadspolitisk
              debatt som jag inte tänker fördjupa mig särskilt mycket i. Rent
              allmänt vill jag bara säga följande. Lena Hallengren har väl ändå
              läst tidningar, budgetproposition och så vidare om vad som görs
              från regeringens sida. Att trolla fram en hundraprocentig sysselsättning
              är inte möjligt. Frågan är om det ens är önskvärt eftersom vi
              då riskerar att få en inflation som vi definitivt inte vill ha.
            </seg>
            <seg n="c5949fee">
              Jag kan försäkra att alliansregeringen om nu detta gått Lena
              Hallengren förbi år 2006 gick till val på en jobbpolitik. År 2010
              gick vi till val på att åtgärda arbetslösheten. Vi arbetar även
              med delfrågor. Människor med funktionsnedsättningar är en viktig
              grupp. Vi tar också upp frågan om de äldre som kan vara en mycket
              viktig resurs på arbetsmarknaden och som också kan skapa nya jobb.
              Det har visat sig att äldre, om de inte hindras från att finnas
              kvar i arbete, kan starta verksamheter som ger jobb åt andra.
              Det görs alltså en rad saker på olika håll. Sammantaget borde
              det här leda till en vändning så att vi får ned arbetslösheten
              till en rimlig nivå.
            </seg>
            <seg n="0c2cdf38">
              När det gäller barnens situation och ekonomi måste också andra
              saker till. Inte minst kommunerna måste ta ett ansvar. Lena Hallengren
              var alldeles nyss, herr talman, inne på skolan. Där kan kommunerna
              också göra en hel del.
            </seg>
          </u>
          <note type="speaker" n="89832e9d">
            Anf. 27 ANDERS W JONSSON (C):
          </note>
          <u who="unknown" xml:id="i-19970d45c03d8291-0" n="8fda68e6"/>
          <note n="34b38021">
            Herr talman! Jag yrkar bifall till socialutskottets förslag i
            betänkandet i dess helhet samt avslag på motionerna.
          </note>
          <u who="unknown" xml:id="i-95c421017ce1f51b-0" n="8fda68e6">
            <seg n="2700e04e">
              FN:s barnkonvention är ett mycket viktigt verktyg för att barn
              ska få det bättre. Riksdagens beslut i dag om en strategi för
              att stärka barnets rättigheter i Sverige är en viktig del i att
              se till att barnkonventionen påverkar barns liv till det bättre.
            </seg>
            <seg n="eb54d0a3">
              Barnstrategin är ett dokument som inte bara ska tjäna som rättesnöre
              för regering, riksdag och statliga myndigheter utan som också
              är ett oerhört viktigt styrdokument för kommuner och landsting.
              Därför är det en väldigt viktig signal vi i dag sänder när sex
              av riksdagens åtta partier som helhet står bakom strategin.
            </seg>
            <seg n="1ee1b03c">
              Nästan två miljoner personer i Sverige är under 18 år. Var och
              en av dessa två miljoner individer har rätt till ett gott liv.
              Barn är lika lite som vuxna en homogen grupp. De allra flesta
              barn lever ett mycket gott liv i det här landet. De växer upp
              med sina biologiska föräldrar. I dag lever färre barn med en ensamstående
              förälder än som var fallet för fem år sedan. Materiellt har de
              allra flesta det bra men alltså inte alla.
            </seg>
            <seg n="b1e8d624">
              När man diskuterar fattiga barn finns det olika sätt att mäta
              en familjs ekonomiska situation. Man kan mäta inkomststandarden
              i absoluta tal. Man kan också mäta ekonomisk utsatthet som ett
              relativt mått.
            </seg>
            <seg n="54cc3db9">
              Rädda Barnen pekar i sin årsrapport 2008 på att utvecklingen
              skiljer sig beroende på vilket mått man väljer att mäta med. För
              att ha en fullständig bild måste man därför använda flera mått.
              Låt mig ge ett exempel. År 2000 levde 13 procent av barnen i familjer
              med låg ekonomisk standard. Pengarna räckte inte till att betala
              boendet och inte heller till att täcka levnadsomkostnader. År
              2008 var motsvarande siffra 6 procent, det vill säga en halvering.
            </seg>
            <seg n="bd51be65">
              Om man däremot ser till barn som lever i ekonomisk utsatthet,
              mätt som att familjen har mindre än 60 procent av medianinkomsten,
              var det år 2000 drygt 10 procent och 2008 var det 15 procent.
              Utvecklingen är densamma i de flesta jämförbara länder, men icke
              desto mindre är den viktig att ta på allvar.
            </seg>
            <seg n="a664a9fe">
              Oroande är också utvecklingen av den psykiska hälsan hos våra
              ungdomar. Svenska ungdomar mår sedan lång tid tillbaka allt sämre.
              Då definierar jag sämre som förekomsten av psykosomatiska symtom.
              Detta är en utveckling som inte finns i andra jämförbara länder.
              Tittar man på grannlandet Finland ser man en helt annan utveckling.
              Detta är något som borde röna särskild uppmärksamhet.
            </seg>
            <seg n="890ecf2e">
              Denna strategi är därför varmt välkommen. Det finns nämligen
              helt klart flera områden där vi i Sverige inte lever upp till
              barnkonventionen.
            </seg>
            <seg n="34d45d4b">
              Herr talman! Oenigheten som råder kring barnstrategin har framför
              allt handlat om hur barnkonventionen ska hanteras i förhållande
              till svensk lag. Den svenska traditionen är att undertecknandet
              av en internationell konvention följs av en genomgång av svensk
              lagstiftning där ändringar görs så att svensk lag överensstämmer
              med konventionen.
            </seg>
            <seg n="545ac792">
              Orsaken till att vi har valt den vägen är att vi då bättre når
              målet att svenska domstolar lätt ska kunna tillämpa konventionen.
              Det gör också att regering och riksdag om man inte är tillfreds
              med den tolkning av konventionen som myndigheter och domstolar
              gjort kan ta initiativ till ändringar i lagen. Det skulle inte
              ha varit möjligt om konventionstexten direkt fått status av svensk
              lag, vilket är alternativet.
            </seg>
            <seg n="770562a5">
              Vi har alltså valt transformering av konventionen i stället för
              inkorporering i fallet med barnkonventionen, helt enkelt för att
              vi har sett att konventionen skulle bli ett skarpare vapen för
              barns villkor. Frågan om inkorporering eller transformering, som
              de juridiska termerna lyder, aktualiseras med jämna mellanrum.
              Nu senast är det framför allt föranlett av att vårt grannland
              Norge har valt att inkorporera barnkonventionen i sin nationella
              lagstiftning.
            </seg>
            <seg n="235ffc08">
              Delegationen för mänskliga rättigheter har i sitt slutbetänkande
              föreslagit att en utredning ges i uppdrag att utreda lämpligheten
              av en inkorporering av flera konventioner om mänskliga rättigheter
              i den svenska lagen. Inom Regeringskansliet pågår också ett arbete
              med en kartläggning som ska belysa hur svensk lagstiftning och
              praxis överensstämmer med de rättigheter som slås fast i barnkonventionen.
            </seg>
            <seg n="5a0d10f2">
              I reservationen från Vänsterpartiet och Miljöpartiet kan man
              läsa att socialutskottet valt att avslå kravet på inkorporering
              med motiveringen att svensk lag redan överensstämmer med barnkonventionen.
              Det stämmer över huvud taget inte.
            </seg>
            <seg n="ed158f3a">
              Min och Centerpartiets ambition är att barnkonventionen ska vara
              ett så skarpt verktyg som möjligt. Vi har hittills varit förvissade
              om att detta sker genom en skärpning och en anpassning av svensk
              lag. Men om den genomlysning som nu görs i Regeringskansliet kommer
              fram till att inkorporering vore en bättre väg att gå är vi beredda
              att ändra oss. För oss är nämligen målet det viktiga, det vill
              säga barnets bästa, icke-diskriminering och rätt till liv och
              utveckling. Det viktiga är inte vilken väg vi väljer för att nå
              dit.
            </seg>
            <seg n="d2afa13b">
              (Applåder)
            </seg>
          </u>
          <note type="speaker" n="918c69bc">
            Anf. 28 LENA HALLENGREN (S) replik:
          </note>
          <u who="lena_hallengren_7a31c9" xml:id="i-4c5c77bf3511e452-5" n="afabae1c">
            <seg n="3f81c791">
              Herr talman! Jag tänkte vara ganska kortfattad, för Anders Jonsson
              kom egentligen till det jag begärde replik för precis på slutet.
            </seg>
            <seg n="028564f0">
              Eftersom vi är överens om innehållet i själva strategin blir
              det naturligt att vi diskuterar just frågan om barnkonventionen.
              Den var också föremål för ganska mycket diskussioner för att vi
              skulle få ett så pass enigt betänkande. Jag kan ändå inte låta
              bli att ställa en fråga.
            </seg>
            <seg n="671cd2ca">
              Att det inte löser alla problem att inkorporera barnkonventionen
              i svensk lagstiftning har många understrukit. Det är inte heller
              min uppfattning. Inte heller att barnstrategin finns löser dock
              alla problem, utan det är en del av lösningen. Har jag förstått
              Anders W Jonsson rätt om jag tror att han ligger ganska nära Barbro
              Westerholm, snarare än Mats Gerdau, i synen på hur vi ska hantera
              barnkonventionen?
            </seg>
          </u>
          <note type="speaker" n="98ca9bfa">
            Anf. 29 ANDERS W JONSSON (C) replik:
          </note>
          <u who="unknown" xml:id="i-1cdc875bd10de1e8-0" n="8fda68e6">
            <seg n="78c76724">
              Herr talman! Jag tycker fortfarande att det finns tunga argument
              för att transformering är det bästa sättet att få barnkonventionen
              så skarp den någonsin kan bli i det här landet.
            </seg>
            <seg n="c10fe1ed">
              Exemplet med barn i papperslösa familjer eller barn till gömda
              tycker jag är rätt tydligt. Hade vi förlitat oss på en inkorporering
              hade man på de svenska akutmottagningarna fått stå och tolka barnkonventionen
              och huruvida barnets rätt kan tolkas som att barnen alltid har
              rätt till akut sjukvård, vilket de har. Jag tror att det vi har
              valt att göra är en mycket bättre metod, nämligen att noggrant
              utreda frågan för att göra ändringar i hälso- och sjukvårdslagen
              så att det blir självklart att barn har rätt till sjukvård oavsett
              om det är akut eller planerad sjukvård.
            </seg>
            <seg n="eadbb000">
              Skulle den genomgång som nu sker visa att det finns tunga argument
              för att göra på ett annat sätt, till exempel enligt den norska
              modellen där man har valt att både inkorporera och transformera,
              är jag beredd att ändra mig. Det viktiga är nämligen målet. Barnkonventionen
              ska vara så skarp den någonsin kan vara. Det viktiga är inte vilken
              väg vi väljer för att nå dit, även om jag fortfarande i dag tror
              mer på transformeringen och att den gör det hela skarpare.
            </seg>
          </u>
          <note type="speaker" n="0323770d">
            Anf. 30 LENA HALLENGREN (S) replik:
          </note>
          <u who="lena_hallengren_7a31c9" xml:id="i-4c5c77bf3511e452-6" n="afabae1c">
            <seg n="d9fca208">
              Herr talman! Då är jag ganska nöjd med svaret, för det är väl
              egentligen just inställningen till den norska modellen det handlar
              om. Jag tror att det är den man ska ha mest för ögonen när man
              diskuterar. Man kanske inte ska göra antingen eller utan försäkra
              sig om att det får det allra största inflytande det bara går i
              den svenska lagstiftningen.
            </seg>
            <seg n="5ff15bab">
              När jag ändå står i replikbänken har jag en liten fråga. Känner
              Anders W Jonsson till hur barn har varit delaktiga i framtagandet
              av denna strategi?
            </seg>
          </u>
          <note type="speaker" n="2a058114">
            Anf. 31 ANDERS W JONSSON (C) replik:
          </note>
          <u who="unknown" xml:id="i-1cdc875bd10de1e8-1" n="8fda68e6">
            <seg n="fbb76eda">
              Herr talman! Nej, jag kan inte svara på den frågan.
            </seg>
          </u>
          <note type="speaker" n="4f971032">
            Anf. 32 ROLAND UTBULT (KD):
          </note>
          <u who="roland_utbult_bfeef4" xml:id="i-9f39e7da7c7b8019-0" n="f41e669c">
            <seg n="b9130ecf">
              Herr talman! Emma är fem år och håller på att lära sig cykla.
              Efter några misslyckade försök springer pappa efter Emma medan
              han håller handen på pakethållaren. Emma vinglar hit och dit.
              Plötsligt händer det Emma får upp farten, hittar balansen och
              pappa släpper pakethållaren. Han ropar efter Emma: Du kan, Emma!
              Du kan!
            </seg>
            <seg n="aae7d1f1">
              I ett annat samhälle i Sverige utspelar sig ett annat scenario.
              Några syskon som etablerat sig hos sin fosterfamilj under fyra
              år tas från den familjen av socialtjänsten och förs till mamman,
              som sedan visar sig vara olämplig. Det har hon även tidigare visat
              sig vara. Barnen flyttas då till en ny fosterfamilj, trots att
              syskonen vill vara hos den första familjen. Vi har sett detta
              scenario från Marks kommun tidigare i år, men det sker på andra
              orter i vårt land.
            </seg>
            <seg n="42286890">
              Förutsättningarna för Sveriges två miljoner barn är alltså olika.
              Därför är det viktigt att en ny strategi för barnets rättigheter
              nu antas av Sveriges riksdag. Målet med strategin är att barn
              och unga ska respekteras och ges möjlighet till utveckling och
              trygghet samt delaktighet och inflytande. Och målet utgår, som
              vi hört från flera talare, från de grundläggande principerna i
              FN:s barnkonvention. Strategin är långsiktig och vänder sig till
              riksdag, regering, statliga myndigheter, landsting och kommuner.
            </seg>
            <seg n="904e7a53">
              Viktiga inslag är bland annat stöd i föräldraskapet där föräldrar
              får kunskap också om barnets rättigheter, bekämpande av våld mot
              barn, främjande av barns psykiska hälsa och att barn ska ges förutsättningar
              att uttrycka sina åsikter i frågor som rör dem. Just att barn
              ska ges förutsättningar att uttrycka sina åsikter i frågor som
              rör dem tycker jag visar på en attitydförändring från den vuxna
              världen. Barnet ses som en kompetent individ utifrån den ålder
              och mognad det befinner sig i. Barnet ska ges möjlighet att höras
              i olika typer av domstolsärenden och administrativa ärenden som
              rör barnet. Det ställer krav på ansvariga aktörer när det gäller
              kunskap och utarbetade arbetssätt.
            </seg>
            <seg n="5d1ec971">
              Det är en tröst att mormor lever och kan berätta om hur slarvig
              mamma var när hon var barn, säger Linda, tolv år.
            </seg>
            <seg n="74bd9d75">
              Som förälder vill man sitt barn det allra bästa. Ett väl fungerande
              föräldraskap är grundläggande för att ge barn trygghet, en god
              självkänsla och ett bra självförtroende. Vi vet alla hur viktigt
              det är för varje person att uppleva en känsla av sammanhang och
              tillhörighet och att bli sedd. Många föräldrar klarar dock av
              olika skäl inte av att ta sig an sina barn på ett bra sätt. Många
              föräldrar behöver stöd. Därför är regeringens, med barn- och äldreminister
              Maria Larsson i spetsen, satsning på Föräldrastöd viktig också
              i detta sammanhang.
            </seg>
            <seg n="1a6c8111">
              Herr talman! Vi kristdemokrater anser att FN:s barnkonvention
              är en mycket viktig konvention när det gäller att värna dem som
              har en svag röst i samhället. Därför är skrivningarna i utskottets
              betänkande ett framsteg som innebär att dörren hålls öppen för
              att längre fram kunna göra barnkonventionen till svensk lag. Det
              innebär ett tydliggörande och ger ökad kunskap i hela samhället.
              Personligen tror jag att just barnkonventionen är ett känt begrepp
              som kommer att skapa ett ännu större intresse kring barnets rättigheter.
            </seg>
            <seg n="57c376cc">
              Det är väl inget som gör så ont som när barn far illa, och det
              händer i Sverige varje dag. 475 000 barn lever i hem där missbruk
              eller riskmissbruk förekommer. 8 00010 000 barn har en mamma eller
              en pappa i fängelse. Det är några siffror som rymmer många mänskliga
              tragedier.
            </seg>
            <seg n="9def8c8e">
              Barn behöver vuxna med stora öron, stora ögon och inte minst
              ett stort hjärta. Alla behöver hjälpas åt. Regeringens initiativ
              som de beskrivs i propositionen är lovvärda. Här finns viktiga
              kanaler: Sveriges Kommuner och Landsting, Barnombudsmannen, Brottsförebyggande
              rådet, Stiftelsen Allmänna Barnhuset, frivilligorganisationer
              och myndigheter.
            </seg>
            <seg n="018cb700">
              Låt mig avsluta med några ord ur en sång av Peter le Marc:
            </seg>
            <seg n="e26b29a0">
              Som kristdemokrat ser jag den nya strategin för barnets rättigheter
              i Sverige som ett viktigt steg i arbetet för en tryggare värld
              för våra barn.
            </seg>
          </u>
          <note n="d0bf1344">
            Jag yrkar bifall till utskottets förslag i betänkande SoU3.
          </note>
          <note type="speaker" n="471bef16">
            Anf. 33 LENA HALLENGREN (S) replik:
          </note>
          <u who="lena_hallengren_7a31c9" xml:id="i-4c5c77bf3511e452-7" n="afabae1c">
            <seg n="2aeb1c5d">
              Herr talman! Jag tackar för förtydligandet om öppenheten när
              vi snart får tillbaka underlaget från Regeringskansliet om att
              eventuellt inkorporera barnkonventionen i svensk lagstiftning.
            </seg>
            <seg n="feeacf91">
              Roland Utbult hade i sitt anförande att föräldrarna vill sitt
              barn det allra bästa, och det kan vi alla skriva under på. Apropå
              att inte kunna skicka med 25 kronor till klasskassan och att som
              grädde på moset få höra från politiker att du ska ta ett jobb
              så att du har en inkomst och kan ge dina barn det de behöver undrar
              jag lite grann hur Roland Utbult och regeringen tänker när det
              handlar om att verkligen se de här barnen, på riktigt. Jag tycker
              att det är att avfärda problematiken att säga att vi har en arbetslinje.
              Hur ser Roland Utbult på den här gruppen? Vad tror du är de mest
              konkreta förslag som skulle kunna förändra barnens vardag?
            </seg>
            <seg n="3e36932c">
              Vi diskuterar strategi. Orden i en strategi spelar inte så stor
              roll om vi inte låter dem följas av konkret handling.
            </seg>
          </u>
          <note type="speaker" n="feb07361">
            Anf. 34 ROLAND UTBULT (KD) replik:
          </note>
          <u who="roland_utbult_bfeef4" xml:id="i-9f39e7da7c7b8019-1" n="f41e669c">
            <seg n="77db729c">
              Herr talman! Det görs väldigt mycket för att stärka barnets rättigheter.
              Regeringen har gett Barnombudsmannen mandat att öka kunskapen
              i samhället i de här frågorna. Vi har en ny skollag som genomsyras
              av tankarna på barns rättigheter. Man har fokus på att stärka
              samverkan mellan skola, polis, socialtjänst. Det här är viktiga
              frågor.
            </seg>
            <seg n="f201d515">
              När det gäller ekonomin är det lite svårt att gå in på enskilda
              föräldrars möjligheter att betala. Jag ser problemet med att det
              finns fattiga barn och att det finns föräldrar som av olika skäl
              har bekymmer. Det kan vara arbetslöshet, det kan vara missbruk,
              det kan vara psykiatrisk problematik och så vidare som gör att
              man hamnar i fattigdom.
            </seg>
            <seg n="89605707">
              Allt hänger samman. Jag måste ändå återkomma till arbetslinjen.
              Det handlar om att försöka få människor i arbete.
            </seg>
            <seg n="504b50a0">
              Vi kristdemokrater menar att för de människor som lever i utsatta
              situationer ska vi se till att försöka stärka deras möjligheter.
              Vi arbetar hårt för att genomlysa vad som händer i olika socialförsäkringssystem
              och annat. Vi genomlyser var problemen finns. Regeringen arbetar
              aktivt för att lösa problemen.
            </seg>
            <seg n="79bc76c6">
              Det finns alltid de som av olika skäl hamnar i ren fattigdom.
              Det kan vara personliga skäl, och det kan vara samhället som inte
              klarar av att stötta ordentligt.
            </seg>
          </u>
          <note type="speaker" n="6acc2155">
            Anf. 35 LENA HALLENGREN (S) replik:
          </note>
          <u who="lena_hallengren_7a31c9" xml:id="i-4c5c77bf3511e452-8" n="afabae1c">
            <seg n="04d554d7">
              Herr talman! Det råder ingen som helst tvekan om att alla som
              vill och kan ska ges förutsättningar att ha ett arbete och därmed
              försörja sig själv och sin familj. Men om det är Roland Utbults
              uppfattning att det kan behövas en strategi utöver det för att
              möta just barnfattigdomen vill jag verkligen sträcka ut en hand.
              Jag tror att det krävs speciella insatser och en särskild diskussion.
              Vi kan inte dölja den frågan bakom någonting som är så vitt och
              brett som arbetslinjen, som vi kallar det.
            </seg>
            <seg n="e9d12690">
              Så vill jag ställa frågan till Roland Utbult om Roland känner
              till på vilket sätt barnen har varit delaktiga vid framtagandet
              av den här strategin.
            </seg>
          </u>
          <note type="speaker" n="b5257f4b">
            Anf. 36 ROLAND UTBULT (KD) replik:
          </note>
          <u who="roland_utbult_bfeef4" xml:id="i-9f39e7da7c7b8019-2" n="f41e669c">
            <seg n="a1f7d1eb">
              Herr talman! Jag är helt övertygad om att Maria Larsson har lyssnat
              på barnen. Jag kan inte ge något konkret exempel. Men jag känner
              Maria och är helt övertygad om att barnen har fått göra sin röst
              hörd.
            </seg>
            <seg n="68e3b5ec">
              En av de grundläggande nya tankarna är att man ska lyssna på
              barnen på ett nytt sätt. Barnen ska få ge röst åt sina åsikter,
              och det är en av de allra tyngsta punkterna i själva strategin.
            </seg>
          </u>
          <note type="speaker" n="4d3088fd">
            Anf. 37 AGNETA LUTTROPP (MP):
          </note>
          <u who="agneta_luttropp_1e8337" xml:id="i-538d117737ce329c-0" n="3f377a8d">
            <seg n="7c41ab1c">
              Herr talman! Tänk om barnens perspektiv användes i alla politiska
              beslut, alltifrån räntehöjning, räntesänkning till nedläggning
              av en skola! Då kanske vi inte skulle behöva ha den här debatten
              i riksdagen i dag. Egentligen skulle resten av kammaren vara fylld
              med barn och ungdomar när vi fattar beslut om det som i allra
              högsta grad rör dem. Det är det vi pratar om att barnen och ungdomarna
              ska kunna påverka. Men det är inte så mycket av det som händer,
              tyvärr.
            </seg>
            <seg n="97604fd3">
              Det är därför Miljöpartiet vill försäkra sig om att barnen blir
              lyssnade på. Vi är övertygade om att ett väldigt bra sätt är att
              inkorporera barnkonventionen i svensk lag, kanske det allra bästa
              sättet, därför att man i så liten utsträckning använder sig av
              den i dag. Tänk så många domstolar som sällan eller aldrig bryr
              sig om barnets perspektiv. Gör riksdagen det någonsin?
            </seg>
            <seg n="1aa3c140">
              FN:s barnkonvention är i dag den enda av de centrala konventionerna
              för mänskliga rättigheter som saknar en internationell klagomekanism.
              Det säger väl en del om barnets rätt. FN:s råd för mänskliga rättigheter,
              MR-rådet, gav därför i början av det här året en arbetsgrupp i
              uppdrag att utarbeta ett tilläggsprotokoll till barnkonventionen
              om en internationell klagomekanism.
            </seg>
            <seg n="24bbed8a">
              Sverige har som vi vet ett gott anseende som försvarare av barns
              rättigheter. Vår förhoppning är naturligtvis att Sverige jobbar
              konstruktivt, starkt och aktivt för att få till det här tilläggsprotokollet
              när man nu träffas nästa vecka i Genève. I Sverige är det 16 barnrättsorganisationer
              som driver den här frågan. Internationellt arbetar alltså Sverige
              väldigt hårt för att ytterligare förstärka barnkonventionen. Men
              den svenska regeringen vågar inte, eller vill inte, ta de steg
              som verkligen skulle kunna göra att barnens röst och rätt blir
              hörd. Det finns miljontals barn därute som inte har en chans när
              det gäller kränkningar.
            </seg>
            <seg n="a483e5db">
              Vi borde börja med oss själva. Hur många beslut som fattas här
              i riksdagen påverkar barn och unga? Väldigt många. Hur många tar
              ett perspektiv utifrån barnet? Säkerligen ingen. Här behöver vi
              börja med oss själva för att vi som riksdag ska bli trovärdiga
              i att vi verkligen arbetar för barnet och barnets rätt.
            </seg>
          </u>
          <note n="5a349b77">
            Överläggningen var härmed avslutad.
          </note>
          <note n="6d244b09">
            6 § En ny alkohollag
          </note>
          <note n="de40ab5b">
            Föredrogs
          </note>
          <note type="speaker" n="f34ca12c">
            Anf. 38 ANDERS W JONSSON (C):
          </note>
          <u who="unknown" xml:id="i-1cdc875bd10de1e8-2" n="8fda68e6">
            <seg n="92a0fcf5">
              Herr talman! I socialutskottets betänkande, som vi nu ska debattera,
              behandlas regeringens proposition En ny alkohollag . De största
              förändringarna i förslaget gäller reglerna kring serveringstillstånd.
            </seg>
            <seg n="ed3eeb99">
              Det blir tillåtet att servera alkohol utan att ha kök med stekbord.
              Det blir även tillåtet för restauranger att krydda brännvin och
              servera det som snaps. Den som bedriver cateringverksamhet ska
              kunna få ett stadigvarande serveringstillstånd. Rumsservering
              ska uttryckligen bli tillåtet, och där flera restauranger har
              en gemensam serveringsyta ska det bli möjligt att få serveringstillstånd.
              Det blir också möjligt att ha provsmakning i samband med mässor
              och liknande tillställningar som riktar sig till allmänheten.
              Även på gårdar med egen tillverkning av alkoholdrycker blir provsmakning
              tillåten. Frågan om försäljning av egentillverkad alkoholdryck,
              det som oftast kallas för gårdsförsäljning, behandlas däremot
              ej i lagförslaget.
            </seg>
            <seg n="23945327">
              Det ställs tydliga krav på att kommunerna ska ha riktlinjer för
              serveringstillstånd och en tillsynsplan. Kraven skärps också vad
              gäller kompetensen hos den som söker serveringstillstånd. Man
              måste avlägga ett prov för att visa att man har tillräckliga kunskaper
              om alkohollagen. Och för brott mot reglerna om serveringstillstånd
              införs erinran som en lindrigare åtgärd än dagens varning. Dessutom
              förs bestämmelserna om teknisk sprit och alkoholhaltiga preparat
              in i alkohollagen.
            </seg>
          </u>
          <note n="4fbbfa16">
            Vid behandlingen av propositionen kommer även ett stort antal
            motioner att behandlas. Det finns 18 reservationer och 4 särskilda
            yttranden. Lagen föreslås träda i kraft redan den 1 januari 2011.
          </note>
          <note n="53909ed1">
            Herr talman! Jag välkomnar utskottets ledamöter att debattera
            förslaget till ny alkohollag.
          </note>
          <note type="speaker" n="2ee7b20d">
            Anf. 39 CHRISTER ENGELHARDT (S):
          </note>
          <u who="christer_engelhardt_776dd7" xml:id="i-ae0a51c7fe4a6c21-0" n="3cd0e646">
            <seg n="aac75c32">
              Herr talman! Vi socialdemokrater anser att alkohollagen är ett
              viktigt alkoholpolitiskt instrument. Nuvarande lagstiftning är
              15 år gammal. Behovet av en genomgång, modernisering och redigering
              av lagen har varit stort.
            </seg>
            <seg n="9db6f9a8">
              Alkohollagen ska vara en tydlig del i en restriktiv alkoholpolitik
              med ett tydligt folkhälsoperspektiv och vara solidarisk i stället
              för egoistisk. Restriktioner på alkoholområdet har sin grund i
              solidaritet med den som behöver skydd och görs för att allas vår
              frihet ska öka i andra avseenden.
            </seg>
            <seg n="968fc575">
              Ett samhälle med låg totalkonsumtion av alkohol, med sen alkoholdebut
              och med regler för försäljning och servering av alkohol kan ge
              människor frihet. Det handlar bland annat om friheten att få leva
              ett långt och friskt liv, friheten att slippa våld och förnedring,
              friheten att själv kunna styra över sitt liv, friheten att se
              anhöriga slippa fastna i missbruk och riskbruk.
            </seg>
            <seg n="82e8daa1">
              Frihetslistan kan göras lång. Men den restriktiva alkoholpolitiken
              utmanas ständigt av olika krafter i samhället, inom och utom politiken,
              krafter som vill se en alltmer liberal alkoholpolitik där den
              restriktiva linjen och samhällsintresset i form av mer folkhälso-
              och socialpolitiska hänsyn ersätts av vinstintresse och ökad tillgänglighet
              i form av en mer näringslivsbaserad syn på frågan. Inom ramen
              för den restriktiva alkoholpolitiken kommer vi socialdemokrater
              fortsättningsvis att bekämpa denna alkoholliberalism.
            </seg>
            <seg n="072ed231">
              Herr talman! I detta betänkande står vi socialdemokrater bakom
              tre reservationer och fyra särskilda yttranden, och jag vill redan
              nu yrka bifall till reservationerna 8 och 18.
            </seg>
            <seg n="b9d2175f">
              När det gäller alkoholpolitikens inriktning saknar jag en tillräcklig
              ambitionsnivå när det gäller ungdomar och alkohol. Att motverka
              minderårigas alkoholkonsumtion är en prioriterad uppgift för samhället.
              Levnadsmönster och vanor som grundläggs i tidig ålder följer ofta
              med och påverkar resten av livet.
            </seg>
            <seg n="7382c33b">
              Vi socialdemokrater anser därför att det behövs en nationell
              handlingsplan för minskat alkoholbruk bland ungdomar. Vid utarbetandet
              av en sådan bör behovet av förändringar i lagstiftningen, till
              exempel mot langning, prövas samtidigt med utarbetande av förslag
              när det gäller arbete med attityder. Bland annat tror vi att preventionsprogram
              i varje kommun liknande Örebro Preventionsprogram, ÖPP, skulle
              vara en sådan viktig åtgärd för att få ett ännu bättre lokalt
              arbete mot alkohol bland ungdomar. Regeringen hänvisar i denna
              fråga till ett kommande strategiarbete. Jag vill, herr talman,
              trycka på att staten måste vara mycket tydlig i detta arbete.
            </seg>
            <seg n="9e2dcdd7">
              En annan punkt som jag vill lyfta fram är alkoholinförseln från
              andra länder. Det har nu gått fem år sedan dåvarande Alkoholinförselutredningen
              bedömde att alkoholkonsumtionen kraftigt skulle öka genom den
              illegala smugglingen över landets gränser. I dag kan vi notera
              att dessa farhågor är på väg att besannas.
            </seg>
            <seg n="026e3b46">
              Alkoholkonsumtionen har ökat totalt sett, och det finns också
              tecken på att den har ökat bland unga människor, särskilt i vissa
              grupper som dricker mer än tidigare. Den starkaste förklaringen
              till detta är inflödet av illegal alkohol i hela landet. Det handlar
              om alkohol från andra länder som säljs vidare till ungdomar på
              olika sätt i Sverige.
            </seg>
            <seg n="21984afe">
              De mängder som en person tillåts ta in från utlandet är groteskt
              stora. Regeringen bör därför tillsätta en ny utredning som tar
              sin utgångspunkt i de resonemang som Alkoholinförselutredningen
              förde och i dag koncentrera blicken på effekterna av den svarta
              alkoholmarknaden på ungdomars hälsa, utsatthet och alkoholvanor.
            </seg>
            <seg n="f556fa4b">
              Jag vill i detta sammanhang tydliggöra Socialdemokraternas inställning
              till den så kallade bjudregeln. Vi delar propositionens förslag
              att det av lagen klart ska framgå att det inte är tillåtet att
              bjuda unga på alkohol. Det ska dock som ett undantag vara tillåtet
              att bjuda på en mindre mängd alkohol.
            </seg>
            <seg n="e3aaba4c">
              Propositionens förslag är en precisering av de nuvarande reglerna
              som förtydligar under vilka omständigheter som det över huvud
              taget är möjligt att bjuda unga på alkohol. Att bjuda på alkohol
              är ett absolut undantag. I propositionen nämns till exempel nattvardsvin
              och högtidliga tillfällen. Det är bra att det tydligt framgår
              att unga inte ska bjudas på starksprit liksom att barn och yngre
              tonåringar över huvud taget inte ska bjudas på alkohol.
            </seg>
            <seg n="b8e5873b">
              Vi ställer oss dock mer frågande till att familjens söndagsmiddagar
              redovisas som ett av några exempel på undantag från huvudregeln
              att inte bjuda på alkohol. Det är olyckligt att propositionen
              har med en sådan tvetydig formulering.
            </seg>
            <seg n="8922de93">
              En punkt där vi fortsatt är oense gäller folkölsförsäljning i
              butik. Vi föreslår att folkölsförsäljning ska vara tillståndspliktigt.
              Det är tillåtet att sälja folköl i livsmedelsbutiker, men folköl
              får inte säljas eller lämnas ut till den som inte fyllt 18 år.
              Vi anser att näringsidkaren ska vara ansvarig och ha förmåga att
              klara av en effektiv ålderskontroll. Tillståndet ska kunna dras
              in om regelverket inte följs. Vi anser att regeringen bör återkomma
              till riksdagen med ett sådant förslag.
            </seg>
            <seg n="93caa3a2">
              Efterlevnaden av den gällande åldersgränsen är bristfällig på
              många håll. Trots att program för egenkontroll uttryckligen krävs
              enligt alkohollagen har endast hälften av butikerna som säljer
              folköl ett sådant.
            </seg>
            <seg n="ec21513d">
              Endast ett mindre antal butiker får tillsynsbesök, och sanktioner
              i form av varning och förbud är relativt sällsynta. Detta är inte
              acceptabelt; ungdomar under 18 år ska inte kunna köpa folköl.
            </seg>
            <seg n="e026508b">
              Även i reklamfrågan tror vi att det behövs ytterligare åtgärder
              jämfört med var regeringen föreslår. Bestämmelser som begränsar
              möjligheterna att göra reklam för alkoholdrycker är ett viktigt
              led i Sveriges restriktiva alkoholpolitik.
            </seg>
            <seg n="2e407569">
              Alkohollagsutredningen gjorde en översyn av marknadsföringsreglerna.
              Regeringen valde dock att lägga fram bara ett av utredningens
              förslag, nämligen att utvidga tillämpningsområdet för bestämmelsen
              i alkohollagen som anger vad en framställning i bild får innehålla
              vid kommersiell annonsering av alkoholdrycker. Övriga förslag
              från Alkohollagsutredningen kommenteras summariskt eller inte
              alls i propositionen.
            </seg>
            <seg n="dcac4fc8">
              Nuvarande regelverk är mycket komplicerat och snårigt för alla
              inblandade. Regeringen bör därför återkomma med ett samlat förslag
              för marknadsföring av alkoholdrycker.
            </seg>
            <seg n="6c5661bb">
              Herr talman! Den största skiljaktigheten rör dock gårdsförsäljning
              av alkohol. Gårdsförsäljning nämns i propositionen men avgörs
              inte i dag. Regeringen har inom statsrådet Maria Larssons ansvarsområde
              tillsatt en utredning om det går att förena Systembolagets monopol
              med gårdsförsäljning av alkohol.
            </seg>
            <seg n="0a4255ba">
              Resultatet av utredningen är inte officiellt presenterat, men
              utredningens kommande förslag har nått medierna. Förslaget innebär
              att svenska gårdsbutiker föreslås få sälja inte bara egenproducerad
              alkohol utan även alkohol från utländska tillverkare. De skulle
              då bli ett slags mindre alkoholbutiker vid sidan av Systembolaget.
              Detta är långt ifrån den tanke med gårdsförsäljning som jag har
              uppfattat att regeringen har.
            </seg>
            <seg n="6e46cde9">
              Vi socialdemokrater är tydliga. Vi kommer inte att rösta ja till
              gårdsförsäljning om det på något sätt kan hota Sveriges rätt att
              ha kvar Systembolaget. Jag anser att utredningens förslag, som
              det redovisats i medierna, är ett tydligt hot mot Systembolaget.
            </seg>
            <seg n="8f282d2e">
              I utskottsbetänkandet skriver vi i enighet att det svenska detaljhandelsmonopolet,
              Systembolaget, är ett av de enskilt viktigaste inslagen i den
              svenska alkoholpolitiken och därför bör försvaras och inte upphävas.
            </seg>
            <seg n="39f7133c">
              Herr talman! Jag är glad att vi i socialutskottet i stort sett
              är överens och att vi är tydliga i vår enighet för den svenska
              restriktiva alkoholpolitiken. Jag hoppas att regeringen står fast
              vid densamma och inte kommer med ett förslag om gårdsförsäljning
              i enlighet med vad som hittills framkommit i mediernas rapportering.
            </seg>
          </u>
          <note type="speaker" n="b48ca4c6">
            Anf. 40 AGNETA LUTTROPP (MP):
          </note>
          <u who="agneta_luttropp_1e8337" xml:id="i-538d117737ce329c-1" n="3f377a8d">
            <seg n="a29bfb72">
              Herr talman! Det Miljöpartiet tycker är märkligt i frågan om
              gårdsförsäljning är att det har gjorts två alkoholutredningar
              som säger att gårdsförsäljning strider mot EU-rätten och att regeringen
              trots det vidhåller sitt ställningstagande att det inte innebär
              något problem för monopolet om gårdsförsäljning införs.
            </seg>
            <seg n="7bd97175">
              Anledningen till att Miljöpartiet lämnat ett särskilt yttrande
              och inte en reservation angående gårdsförsäljning är att frågan
              för närvarande utreds och kommer att hanteras i särskild ordning.
            </seg>
            <seg n="b1580ec5">
              Syftet med utredningen var att ta fram förslag till hur gårdsförsäljning
              av alkoholdrycker kan ske på ett sätt som är förenligt med EU-rätten
              och detaljhandelsmonopolet utan att det får negativa konsekvenser
              för folkhälsan.
            </seg>
            <seg n="0eaa10a7">
              Men var står regeringen? Nu har man gjort en ny utredning där
              det har kommit fram att det plötsligt inte är några problem. Håller
              man på tillräckligt länge med utredningar kan man få det svar
              man vill.
            </seg>
            <seg n="9b12e9fe">
              Finland tas ofta som exempel på där det fungerar. Man ska dock
              komma ihåg att detaljhandeln i Finland finns på 36 gårdar med
              frukt- och bärvin där minst 50 procent kommer från egna odlingar.
              Försäljningen görs i nära anslutning till tillverkningen, och
              det är endast egentillverkade alkoholdrycker som får säljas.
            </seg>
            <seg n="5624ae22">
              Nu föreligger ett förslag som ännu inte är framlagt i den finska
              riksdagen om försäljning av gårdslikörer. Det verkar dock som
              om förslaget har stött på problem. EU-kommissionen har varit i
              kontakt med jord- och skogsbruksministeriet i Finland och gjort
              klart att man har synpunkter på förslaget. Det har tillkännagetts
              EU-kommissionen som svarat att det är diskriminerande och ett
              klart brott mot EU-fördraget.
            </seg>
            <seg n="9c35c832">
              Från början fanns det 49 vingårdar i Finland; i dag är det 36.
              Lönsamheten är för dålig. Det har heller inte gett så mycket jobb,
              knappt 100 tjänster. Man har heller inte sett att gårdsförsäljningen
              gett några effekter på turismen.
            </seg>
            <seg n="a318e1f6">
              Miljöpartiet är alltså inte övertygat om att det är möjligt att
              förena gårdsförsäljning med detaljhandelsmonopolet. Vi säger ja
              till gårdsförsäljning på det sätt som Miljöpartiet förespråkar,
              till exempel att kunden kan beställa vin och öl vid besök på gården
              och sedan hämta ut dryckerna i en systembutik. Vi säger nej till
              gårdsförsäljning om det finns minsta risk för att monopolet äventyras
              eller om konceptet på gårdsförsäljning förändras så som det ser
              ut nu. Miljöpartiet vill varken riskera monopolet eller folkhälsan.
            </seg>
            <seg n="e04cf0e1">
              Folkölet har också med folkhälsan att göra. Den alkohollag vi
              har i dag trädde i kraft 1995. Då slopade man det tidigare kravet
              på tillstånd för detaljhandel med folköl.
            </seg>
            <seg n="a4c15867">
              Regeringen föreslår i propositionen att anmälningsplikten förtydligas
              så att det framgår att folköl inte får säljas innan anmälan skett
              och att kommunerna kan förbjuda fortsatt försäljning om lagen
              inte följs. Det är bra. Det som är mindre bra är att straffansvaret
              fortfarande ligger på den som sålt ölen, alltså den enskilde butiksanställde,
              och inte på näringsidkaren. Ansvarsfrågan ska grundas på en bedömning
              i varje enskild försäljningssituation.
            </seg>
            <seg n="ed55426a">
              Miljöpartiet tror inte att regeringens förslag löser detta problem.
              Det är orimligt att straffansvaret ligger på den enskilde butiksanställde.
            </seg>
            <seg n="6e4f5377">
              Miljöpartiet föreslår tillsammans med flera remissinstanser att
              folkölsförsäljning ska vara tillståndspliktig. Näringsidkaren
              ska vara ansvarig för en effektiv ålderskontroll. Tillståndet
              ska givetvis kunna dras in om regelverket inte följs.
            </seg>
            <seg n="c5d62611">
              Vi tror inte att det är tillräckligt att propositionen innehåller
              skrivningar om att butiksägaren ska utbilda och informera sina
              anställda.
            </seg>
            <seg n="dd8c31c8">
              Det Miljöpartiet vänder sig mot är alltså att det är den enskilde
              som får ta ansvaret.
            </seg>
            <seg n="977bb3b8">
              Självklart står jag bakom Miljöpartiets samtliga reservationer
              men yrkar bifall på reservationerna 5 och 9.
            </seg>
          </u>
          <note type="speaker" n="b3483e40">
            Anf. 41 EVA OLOFSSON (V):
          </note>
          <u who="eva_olofsson_7c489a" xml:id="i-a6663c82c65b4c70-5" n="e6d6936a">
            <seg n="7382d5f8">
              Herr talman! Vänsterpartiet har en rad reservationer på förslaget
              till ny alkohollag eftersom tillgängligheten till alkohol ökar
              på en mängd plan. Jag står självklart bakom alla våra reservationer
              men väljer att yrka bifall till reservation 7, där Vänsterpartiet
              säger nej till gårdsförsäljning av alkoholhaltiga drycker, och
              reservation 10, där Vänsterpartiet vill förbjuda alkoholreklam.
            </seg>
            <seg n="9bf42f97">
              Vi debatterar förslaget till ny alkohollag som ska ersätta den
              från 1994 men också de motioner som har kommit in om alkoholpolitiken.
              Jag är glad över att socialutskottets alla partier ställer sig
              bakom en restriktiv alkoholpolitik vars främsta mål är att främja
              folkhälsan. Det ska ske inte bara genom att motverka skadligt
              dryckesbeteende, vilket är viktigt, utan också genom att minska
              den totala konsumtionen av alkohol.
            </seg>
            <seg n="14ae200d">
              Det bekymrar mig att förändringarna av alkohollagen går i motsatt
              riktning. Det bidrar till att göra alkoholen mer tillgänglig genom
              att det blir tillåtet att anordna mässor och liknande med provsmakning
              av alkoholdrycker för allmänheten, genom att man ger stadigvarande
              serveringstillstånd till dem med cateringverksamhet, att man medger
              flera tillståndshavare att serveringstillstånd för gemensamt serveringsutrymme,
              med flera förslag.
            </seg>
            <seg n="8c60ec81">
              Detta är förslag som Vänsterpartiet säger nej till, och det gör
              vi därför att alkohol inte är vilken vara som helst. Enligt Världshälsoorganisationen
              är alkoholen i dag den tredje största riskfaktorn globalt för
              ohälsa och för tidig död och en direkt orsak till 2,6 miljoner
              dödsfall per år runt om i världen. I Sverige har vi en miljon
              människor i riskbruk. Riskbruk innebär att man använder så mycket
              alkohol att man kan få medicinska skador. Det finns över 300 000
              som missbrukar alkohol, och det finns så många som 385 000 barn
              som växer upp i familjer där någon av föräldrarna dricker för
              mycket alkohol. Förutom det mänskliga lidande som alkoholen ställer
              till med innebär detta en stor samhällelig kostnad.
            </seg>
            <seg n="461134a4">
              Vi har just nu en utredare, Gerhard Larsson, som tittar på missbrukarvården
              och som har uppskattat vad alkoholens skadeverkningar kostar Sverige.
              Han kom fram till siffran 66 miljarder kronor.
            </seg>
            <seg n="118fa0fb">
              Det är bra att alla partier också ställer sig bakom att ha en
              alkoholskatt och höja priset på alkohol. Tillsammans med Systembolagets
              detaljhandelsmonopol är detta de viktigaste alkoholpolitiska verktygen
              för att nå våra mål om att minska totalkonsumtionen och att minska
              alkoholens skadeverkningar.
            </seg>
            <seg n="654a1c01">
              Samtidigt kan vi när vi tittar på motionsfloden se att detta
              inte är en självklar ståndpunkt. Det finns motionärer från Moderaterna
              och Centern som tycker att Systembolaget ska avregleras. I en
              motion läste jag att vi har avreglerat apoteket och bilprovningen,
              och nu är det Systembolaget som vi ska ge oss på. Turligt nog
              är det fortfarande enskilda motioner, men de visar att det inte
              är självklart att folkhälsan går före vin- och spritproducenternas
              intresse. Man ser alkohol som en näringslivsverksamhet i stället
              för att ha folkhälsan som främsta mål.
            </seg>
            <seg n="ebb17db4">
              Det som oroar mig allra mest just nu är diskussionen om att regeringen
              skulle vara beredd att äventyra det allra viktigaste vi har, nämligen
              Systembolagets försäljningsmonopol. Det gör ju att vi har ett
              systembolag som har som mål inte att sälja så mycket som möjligt
              utan som har alkoholpolitiska mål för hur man marknadsför: Man
              propagerar inte och försöker inte få människor att köpa mer vin
              och sprit när de besöker affärerna. Om det monopolet skulle försvinna
              skulle vi öka tillgängligheten, alkoholen skulle användas i mycket
              högre grad, och vi skulle få mycket större skadeverkningar.
            </seg>
            <seg n="fdd880f6">
              Här kan vi se att det kryllar av motioner från de borgerliga
              partierna. Men det räcker inte, för när Alkoholutredningen, som
              lade fram förslaget till ny alkohollag, konstaterade tydligt att
              gårdsförsäljning inte går att kombinera med den restriktiva alkoholpolitiken
              med folkhälsan som mål och med försäljningsmonopolet för Systembolaget,
              nöjde sig inte regeringen med det. Har man frågat en gång och
              fått fel svar ställer man frågan en gång till. Därför tillsatte
              man en ny utredning med direktiven att se på hur man skulle kunna
              få ihop detta med EU-rätten och gårdsförsäljning av alkohol.
            </seg>
            <seg n="6c00bedb">
              Uppgifter har funnits i medierna om hur förslaget ser ut. Det
              som då framkom var att man när det gällde gårdsförsäljningen skulle
              sälja inte bara de egenproducerade varorna utan också motsvarande
              varor från andra EU-länder från sortiment som inte finns hos Systembolaget.
              Man skulle i och för sig också sätta en nivågräns för hur mycket
              man fick sälja. Detta har redan sprit- och vinleverantörerna protesterat
              emot.
            </seg>
            <seg n="9bfc3bf8">
              Med dessa förslag för man ju in ett parallellsystem i alkoholförsäljningen.
              Att tala om monopol i detta läge är inte att använda ordet i dess
              rätta betydelse. Det är att riskera monopolet.
            </seg>
            <seg n="8b2db532">
              Det finns inte och kommer inte att finnas någon enhetlig bedömning
              om att detta går att förena med EU-rätten. Det kan vi se redan
              nu. Vänsterpartiet, som står för en solidarisk och restriktiv
              alkoholpolitik, säger tydligt nej till att få in privata vinstintressen
              i försäljningen av alkohol. Tummar vi på Systembolagets ensamrätt
              tar vi det av vin- och spritproducenterna påhejade första steget
              mot en avreglering av Systembolaget.
            </seg>
            <seg n="ac6eafb8">
              Vi sätter folkhälsan främst och säger bestämt nej till gårdsförsäljning.
              Det är min förhoppning att vi blir tillräckligt många partier
              som framöver kommer att se att folkhälsan går före att se alkoholen
              som ett näringslivsintresse.
            </seg>
          </u>
          <note type="speaker" n="d8ea5068">
            Anf. 42 KENNETH JOHANSSON (C):
          </note>
          <u who="kenneth_johansson_5d683a" xml:id="i-b2a4adef07892593-0" n="f7ae4523">
            <seg n="a707aaee">
              Herr talman! Jag vill börja med att yrka bifall till utskottets
              förslag i betänkandet En ny alkohollag, SoU4, och avslag på samtliga
              reservationer.
            </seg>
            <seg n="b06771cf">
              I dag har vi att ta ställning till en ny alkohollag, med planerat
              ikraftträdande den 1 januari 2011. Den är fördröjd ungefär ett
              halvår på grund av italienska synpunkter i samband med EU-notifieringen.
              I den nya alkohollagen finns det en hyfsad samstämmighet om huvuddragen.
              Den restriktiva alkoholpolitiken ligger fast. Vi förtydligar,
              moderniserar och förenklar vissa bestämmelser.
            </seg>
            <seg n="06979ee1">
              Det är viktigt att den nya alkohollagen kommer rätt, så att säga.
              Vi vet att alkoholen är en lömsk vara som kan ställa till elände
              för den enskilde, för familjen och för samhället. Vi vet också
              att regeringen står bakom sin regeringsförklaring och tydligt
              pekar på sambandet mellan alkohol och våldsbrott och på betydelsen
              av att förebygga missbruk.
            </seg>
            <seg n="831044f7">
              Vi vet att regeringen i budgetpropositionen aviserar höjda alkoholskatter
              på öl och vin. Under den förra mandatperioden gjordes offensivt
              arbete för att förebygga missbruk och bruk av alkohol ett arbete
              som fortsätter under den här mandatperioden, där vi väntar på
              ANDT-strategin, som ska behandlas här i riksdagen och som det
              i budgeten finns avsatt 260 miljoner för att genomföra. Vi vet
              att Sveriges insatser i WHO och EU har börjat märkas.
            </seg>
            <seg n="346ce28f">
              För min och Centerpartiets del är det tre huvuddelar i alkoholpolitiken.
              Det är det internationella arbetet, att vara på offensiven, det
              är att se vilken betydelse som Folkrörelsesverige har, alltså
              nykterhetsrörelsen och andra inom den ideella sektorn, och det
              är att stå fast vid en restriktiv alkoholpolitik där prisinstrumentet
              och värnandet om detaljhandelsmonopolet är mycket viktigt.
            </seg>
            <seg n="7804c098">
              Herr talman! Alkohollagen moderniseras således nu, bland annat
              när det gäller försäljningen av folköl, vilket det i betänkandet
              finns reservationer mot, samt tillstånd eller anmälan. Med stöd
              av den alkoholutredning som vi har haft tidigare säger vi från
              majoriteten i utskottet att det räcker med en anmälan för att
              komma åt de problem som vi vill komma åt. Ett tillstånd är att
              byråkratisera utan att det ger nykterheten någon nytta.
            </seg>
            <seg n="a4c0c5f0">
              Folköl får inte säljas innan anmälan skett. Detsamma gäller servering
              av folköl. Personalen som hanterar detaljhandel av folköl ska
              ha erfarenhet och kunskap, och det är ett ansvar som näringsidkaren
              har. Kommunen ska ha en tillsynsplan.
            </seg>
            <seg n="a3f4f0bd">
              När det gäller serveringsbestämmelserna finns det en lång rad
              förenklingar. Cateringföretag kan få ett långvarigt serveringstillstånd.
              Kravet på köksutrustning och matutbud moderniseras. Provsmakning
              tillåts i samband med mässor. Det blir tillåtet att krydda brännvin
              och servera som snaps vid eget serveringsställe. Kommunerna ska
              ha riktlinjer för serveringstillstånd och en tillsynsplan. Den
              som söker serveringstillstånd ska avlägga ett prov för att visa
              att han eller hon har tillräcklig kunskap om alkohollagen.
            </seg>
            <seg n="6763d794">
              Listan kan göras lång men handlar hela tiden om att utifrån en
              restriktiv alkoholpolitik göra förenklingar och modernisera.
            </seg>
            <seg n="122fea1e">
              Lagen skärps och förtydligas också när det gäller den så kallade
              bjudregeln. Jag tycker att det som står där är ofarligt att det
              vid vissa extraordinära tillfällen ska kunna göras ett undantag.
              Grundregeln är fortfarande att det inte är tillåtet att bjuda
              unga på alkohol.
            </seg>
            <seg n="3d5fed8a">
              När det gäller marknadsföring av alkoholdrycker utvidgas de regler
              vi har i dag för bilder i tidningsannonser till att gälla oavsett
              kanal. Det betyder att till exempel Internet och affischer omfattas
              av reglerna.
            </seg>
            <seg n="95021f4b">
              Bestämmelserna kring teknisk sprit och alkoholhaltiga preparat
              förs in i alkohollagen.
            </seg>
            <seg n="24088009">
              Socialutskottets majoritet ställer sig i stort bakom de här ändringarna,
              och jag tycker att det är bra. Ett speciellt tack till Christer
              Engelhardt som i vanlig ordning i konstruktiv anda går in och
              för en dialog för att komma fram i så stor enighet som det går.
            </seg>
            <seg n="7d90c970">
              Herr talman! Till sist vill jag säga några ord om gårdsförsäljning.
              Direktivet till den utredare som vi nu går och väntar på resultatet
              från är väldigt tydligt: Ta fram ett förslag till hur gårdsförsäljning
              av alkoholdrycker kan ske på ett sätt som är förenligt med EU-rätten
              liksom detaljhandelsmonopolet och utan att det leder till negativa
              konsekvenser för folkhälsan.
            </seg>
            <seg n="45f6ffec">
              Det är direktivet. Det är det uppdrag som utredaren har, och
              jag tycker att det är lite knepigt att diskutera utredarens förslag
              utifrån läckor i medierna innan det är framlagt.
            </seg>
            <seg n="9d4176d4">
              För Centerpartiets del tycker vi att det är viktigt att vi får
              ett klart besked om det går att förena gårdsförsäljningen med
              EU-rätten. Vi värnar detaljhandelsmonopolet, och vi vill se resultatet
              och kunna diskutera, stöta och blöta det innan vi tar ställning.
              I grunden är vi från Centerpartiet positiva, men låt oss ha fakta
              på bordet innan vi kan ta slutlig ställning.
            </seg>
          </u>
          <note type="speaker" n="be5d565c">
            Anf. 43 CHRISTER ENGELHARDT (S) replik:
          </note>
          <u who="christer_engelhardt_776dd7" xml:id="i-ae0a51c7fe4a6c21-1" n="3cd0e646">
            <seg n="c3349baf">
              Herr talman! Jag vill tacka Kenneth Johansson för det goda och
              konstruktiva samarbete som vi har haft vid framtagandet av det
              här betänkandet. Det är, som jag också sade i mitt anförande,
              glädjande att Sveriges riksdag har en tydlig överenskommelse kring
              en fortsatt svensk restriktiv alkoholpolitik.
            </seg>
            <seg n="5fa2ba49">
              Kenneth Johansson var i sitt anförande inne på den del som handlar
              om folkölsförsäljningen. Det är också det som jag skulle vilja
              uppehålla mig vid i det här replikskiftet.
            </seg>
            <seg n="314d7914">
              Det är korrekt att Alkohollagsutredningen inte landade i att
              lägga fram ett förslag om att man ska ha en tillståndsplikt för
              folkölsförsäljning, men jag nämnde i mitt anförande att trots
              detta och trots att program för egenkontroll uttryckligen krävs
              enligt alkohollagen så har endast hälften av de butiker som säljer
              folköl ett sådant program för detta. Samtidigt får vi också veta
              att endast ett mindre antal butiker får tillsynsbesök och att
              sanktioner i form av varningar och förbud är relativt sällsynta.
            </seg>
            <seg n="30b07fc9">
              Vi har alltså en modernisering av alkohollagen, men låt det inte
              per automatik betyda en ökad tillgänglighet och ett slarv som
              jag tycker att detaljhandeln uttryckligen visar på när det gäller
              att man inte riktigt klarar av att upprätthålla kontrollen kring
              folkölsförsäljningen.
            </seg>
            <seg n="d2d4a7fa">
              Vad tänker regeringsmajoriteten rent konkret vidta för åtgärder
              för att förhindra att unga under 18 år har möjlighet att köpa
              folköl i den svenska detaljhandeln?
            </seg>
          </u>
          <note type="speaker" n="0bfac1e5">
            Anf. 44 KENNETH JOHANSSON (C) replik:
          </note>
          <u who="kenneth_johansson_5d683a" xml:id="i-b2a4adef07892593-1" n="f7ae4523">
            <seg n="56ed2104">
              Herr talman! Som jag sade i mitt anförande är det beträffande
              försäljning av folköl ett förtydligande och en skärpning som görs
              i det förslag som vi nu antar. Jag tycker att det finns skäl att
              upprepa att för det som vi är ute efter, nämligen att få ett ökat
              ansvarstagande så att de som driver en verksamhet ser till att
              personalen har tillräcklig kunskap och kompetens och att se till
              att man ska ha underlag för att kunna göra den tillsyn som är
              absolut nödvändig att göra, är anmälan fullt tillräcklig.
            </seg>
            <seg n="02c3e94a">
              Vi vill från alliansregeringens sida inte krångla till det för
              småföretagare om det inte finns särskilda skäl till det, utan
              vi vill se till att ha de uppgifter framme som gör att vi fullt
              ut kan ta ansvar för att alkohollagen följs och sköts.
            </seg>
            <seg n="9569cfe3">
              Sedan kan jag ge Christer Engelhardt rätt i att det inte är alltid
              tillsynen fungerar, och det är något som vi har jobbat med under
              många år. Det är inte alltid vi kan säga att berörda fullt ut
              tar det ansvar som man faktiskt har enligt lagstiftning. Där tror
              jag att vi har en gemensam uppgift att se till att få en bättre
              tingens ordning. Vi har gjort försök vi har till och med gjort
              tillkännagivanden från socialutskottets sida. Det har också skett
              förbättringar, men fortfarande behöver tillsynen bli ännu bättre
              när det gäller folkölsförsäljningen.
            </seg>
          </u>
          <note type="speaker" n="6d38c573">
            Anf. 45 CHRISTER ENGELHARDT (S) replik:
          </note>
          <u who="christer_engelhardt_776dd7" xml:id="i-ae0a51c7fe4a6c21-2" n="3cd0e646">
            <seg n="9896cf8d">
              Herr talman! Kunskap och kompetens, säger Kenneth Johansson.
              Det är givetvis viktigt att man har det, men trots allt detta
              fungerar ju inte tillsynen från dem som har ansvaret att utföra
              tillsyn i denna fråga.
            </seg>
            <seg n="9c80ce67">
              Vi ska inte krångla till det för den lilla näringsidkaren, säger
              Kenneth Johansson. Då tycker jag att Kenneth Johansson är ute
              och tassar i markerna kring det som jag hade med i mitt anförande,
              nämligen att vi för en alkoholpolitik som ska ha ett större folkhälso-
              och socialpolitiskt ansvarstagande och inte ett vinstintresse
              och en diskussion som lutar mer åt en näringslivsbaserad syn på
              frågan.
            </seg>
            <seg n="d8fd5591">
              Jag tycker att Kenneth Johansson tassar i de markerna när han
              säger att man inte vill införa krav som krånglar till det för
              den lilla näringsidkaren.
            </seg>
            <seg n="379e1a13">
              Vi har en tydlig, restriktiv alkoholpolitik, och vi har ett tydligt
              folkhälsopolitiskt fokus i den här frågan. Är det så att man inte
              klarar av att hantera folkölsförsäljningen utifrån den lilla näringsidkarens
              perspektiv, då tycker jag att det är vårt ansvar att se till att
              vi har regler som gör att man kan upprätthålla den kontrollen
              så att näringsidkaren också kan sköta och ta sitt ansvar. Det
              måste till om man ska ha möjlighet att fortsätta sälja folköl
              ute i detaljhandeln.
            </seg>
            <seg n="430c8ae0">
              Visar det sig att man inte fixar detta och att vi kommer att
              ha återkommande problem trots att vi från socialutskottet, precis
              som Kenneth Johansson har sagt, har riktat tillkännagivanden i
              den här frågan under tidigare år, då är vi kanske beredda att
              luta åt Vänsterpartiets synpunkter på frågan som är att kanske
              lyfta in folkölet på Systembolaget. Det vore i så fall väldigt
              dåligt för den lilla lokala näringsidkaren.
            </seg>
          </u>
          <note type="speaker" n="44fd41f1">
            Anf. 46 KENNETH JOHANSSON (C) replik:
          </note>
          <u who="kenneth_johansson_5d683a" xml:id="i-b2a4adef07892593-2" n="f7ae4523">
            <seg n="07449cef">
              Herr talman! Man ska inte krångla till det för småföretagare
              om det inte finns särskilda skäl. Så sade jag. Särskilda skäl
              är det definitivt om motiven är att värna folkhälsan och se till
              att alkohollagen följs. Men nu har både Alkohollagsutredningen
              och det underlag som finns inför ställningstagande till propositionen
              sagt att när det gäller tillsyn, att följa verksamheten och att
              kontrollera att affärsidkare tar sitt ansvar och har utbildning
              och kompetens hos sin personal klarar man det gott och väl med
              anmälan. Det är där jag menar att om vi når upp till nykterhetskraven
              och till tillsynskraven har vi nått vad vi är ute efter. Det tycker
              jag är avgörande.
            </seg>
            <seg n="34e143e5">
              Jag upprepar att det är tydligt att kommunen ska ha en tillsynsplan.
              Det är ett konkret förslag i propositionen och i det beslut vi
              nu går för att fatta. Det är ett sätt att markera att man inte
              kommer undan det ansvar man har. Vi ska följa upp det hela så
              att tillsynsplanerna verkligen kommer till och att man lever upp
              till dessa delar. Då tror jag att vi klarar detta på ett bättre
              sätt än vad som hittills har gjorts.
            </seg>
          </u>
          <note type="speaker" n="d347ca41">
            Anf. 47 JAN R ANDERSSON (M):
          </note>
          <u who="unknown" xml:id="i-2394239da9c9b62f-0" n="8fda68e6">
            <seg n="f158633c">
              Herr talman! Senast vi fick en ny alkohollag i Sverige var 1994.
              Även den gången var det en borgerlig regering som hade modet och
              ledarskapet att förstå att omvärlden hade förändrats på ett sådant
              sätt att en ny lag behövdes.
            </seg>
            <seg n="e99760b8">
              Nu står vi här igen, 16 år senare. Det kan tyckas att 16 år inte
              är så lång tid. Men mycket har hänt sedan dess. Inte minst har
              Sverige gått med i den europeiska unionen, vilket påverkar delar
              av den alkoholpolitik som vi beslutar om här. Framför allt har
              det påverkat hur personer i Sverige får tillgång till alkohol.
            </seg>
            <seg n="e5118493">
              Låt mig fortsätta lite grann på den historiska tillbakablicken.
              Det vi såg på 90-talet var i mångt och mycket ett skråväsen. Om
              man skulle ha en restaurang där man fick servera alkohol innebar
              det att man var begränsad, och det var ett fåtal personer i varje
              kommun som kunde få denna möjlighet.
            </seg>
            <seg n="b5cead88">
              Den förra alkohollagen rev upp detta och gjorde det möjligt för
              alla som har en god vandel att söka och få tillstånd om man uppfyller
              de krav som ställs. Och vad har hänt? Det som har hänt är att
              vi kanske har tre- eller fyrfaldigat antalet restauranger i Sverige.
              Vi har fått en helt ny bransch som har växt fram. Vi har sett
              att kulturer som vi kanske inte kände till eller visste om nu
              har restauranger där vi kan få prova på nya smaker och nya upplevelser.
              Vi har också sett att många människor, många gånger med invandrarbakgrund,
              har fått jobb i en bransch där de har kunskap. De har kunnat skapa
              sig ett liv och möjlighet till egen försörjning i Sverige. Detta
              är positivt.
            </seg>
            <seg n="c521ac83">
              När man har tre- eller fyrdubblat antalet tillstånd för servering
              i Sverige skulle man kunna tro att drickandet har ökat i samma
              grad. Det är precis tvärtom. Om vi ser på den statistik som finns
              tillgänglig ser vi att vi dricker på ungefär samma sätt i dag
              som vi gjorde för 1520 år sedan. Vi har ungefär samma andel krogdrickande
              som vi har konsumtion på andra ställen. Men vi har fått en hel
              del nya restauranger. I grunden är detta givetvis positivt.
            </seg>
            <seg n="6e5323c2">
              Det som är negativt är det som har debatterats tidigare här;
              kommunerna har inte hunnit med i sin tillsynsverksamhet. I denna
              tre- eller fyrdubbling av antalet tillstånd har kommunerna inte
              byggt ut sin verksamhet i den grad som skulle ha behövts.
            </seg>
            <seg n="fded2071">
              I detta sammanhang är det samtidigt viktigt att poängtera att
              det fortfarande finns krafter som vill bromsa det hela eller gå
              tillbaka till 90-talets regler. De vill begränsa utbudet av restauratörer.
              De vill begränsa människors möjlighet att öppna företag som serverar
              mat och dryck därtill. Man pratar om privata vinstintressen inom
              alkoholbranschen, men de partier som pratar om detta är också
              de partier som i grunden är emot privata vinstintressen generellt.
            </seg>
            <seg n="fb3d6b14">
              Därför är jag glad att vi i dag kan besluta om en ny modern alkohollag
              som tar steget in i 2000-talet. Trots de många förändringar som
              finns ligger grunderna för den restriktiva alkoholpolitiken fast.
              De politiska målen att minska alkoholens skadeverkningar ändras
              inte.
            </seg>
            <seg n="119ae125">
              Herr talman! För några veckor sedan presenterade Riksrevisionen
              en utvärdering av den förda alkoholpolitiken, framför allt vad
              avser ungas tillgång till alkohol. Resultatet är i huvudsak nedslående.
              De senaste tio åren har stora satsningar på över miljardbelopp
              gjorts, men Riksrevisionen kan inte se att några resultat egentligen
              kan utläsas utifrån dessa satsningar. Det finns med andra ord
              utrymme för förbättringar.
            </seg>
            <seg n="23efe684">
              Riksrevisionen konstaterar dock att en kontinuerlig tillsyn och
              uppföljning från kommunerna och även från Folkhälsoinstitutet
              är en viktig del för att begränsa tillgången till alkohol. Där
              tar vi nu från regeringens och Alliansens sida ett steg mot att
              förbättra och ge fler verktyg för kommuner att användas i tillsynsarbetet.
              Vi ger nya verktyg och vi ställer nya krav på kommunerna att faktiskt
              göra detta.
            </seg>
            <seg n="0197b259">
              Herr talman! Den nya alkohollagen blir nu också en mer sammanhållen
              lag. Efter 1994 har flera tillägg gjorts i lagen. Vi har en del
              som vi behandlar i dag, som handlar om teknisk sprit. I denna
              del har kommissionen redan för tio år sedan poängterat att vi
              har en i grunden onödig byråkrati i Sverige som utgör ett handelshinder.
              Enkelt beskrivet kan man säga att om man ska handla med teknisk
              sprit måste man ha tillstånd av inte bara en utan av två myndigheter.
              Detta är givetvis inte rimligt. Därför tar vi i och med detta
              bort det dubbla tillståndskravet.
            </seg>
            <seg n="26e9507f">
              Herr talman! Den nya alkohollagen innehåller många detaljer.
              Låt mig särskilt peka på några som jag tycker är viktiga. När
              det gäller cateringföretag ger vi nu företagare möjligheten att
              syssla med att laga mat på ett bra sätt i stället för att vara
              byråkrat på ett sätt som inte är speciellt bra. Vi tror inte att
              de möjliga problem som beskrivs ska vara så stora. De företag
              som har cateringverksamhet har många gånger upplevt att detta
              är ett byråkratiskt otyg, som vi nu kommer runt.
            </seg>
            <seg n="177cdf77">
              Vi ger också tillstånd för en gemensam serveringsyta. Låt mig
              då poängtera att detta var någonting som vi egentligen borde ha
              löst för tio år sedan. Man skrev då i den proposition som den
              socialdemokratiska regeringen lade fram att detta borde vara möjligt.
              Men sedan dess har frågan fallit i glömska, och tolkningen av
              lagen har inneburit någonting annat. Nu förtydligar vi detta och
              säger att det inte ska vara ett hinder. Vidare ser vi provsmakning,
              mässor och gårdsproducenter som någonting positivt.
            </seg>
            <seg n="e2af610f">
              Herr talman! Låt mig till slut säga att jag ser det som positivt
              att vi i många delar är överens när det gäller alkoholpolitiken.
              Det betänkande som vi i dag lägger fram kännetecknas av att vi
              har en gemensam vilja.
            </seg>
            <seg n="fedfd172">
              Jag konstaterar att vi nu får en modern alkohollag som både svarar
              mot de krav på restriktivitet som finns och möter det krav som
              en modern restaurangnäring efterfrågar.
            </seg>
          </u>
          <note n="df9b3479">
            Med detta yrkar jag bifall till socialutskottets förslag i betänkande
            SoU4.
          </note>
          <note type="speaker" n="915a932c">
            Anf. 48 CHRISTER ENGELHARDT (S) replik:
          </note>
          <u who="christer_engelhardt_776dd7" xml:id="i-ae0a51c7fe4a6c21-3" n="3cd0e646">
            <seg n="ca62299a">
              Herr talman! Även jag vill tacka Jan R Andersson för ett konstruktivt
              arbete i utskottet med framtagandet av utskottets betänkande.
            </seg>
            <seg n="671dc3d5">
              Jag skulle i mitt replikskifte vilja uppehålla mig vid detaljhandelsmonopolet
              och det vi nämnde om gårdsförsäljning. Jag berörde i mitt anförande
              att uppgifter har nått massmedierna med anledning av vad som har
              läckt ut från Gårdsförsäljningsutredningen. Vi vet att utredaren
              även har kommenterat en del saker i tidningen Riksdag &amp; Departement.
            </seg>
            <seg n="07a9e242">
              Jag skulle vilja fråga: Vad är Jan R Anderssons syn på det som
              har varit ute i den svenska medierapporteringen? Och hur ser Moderaterna
              på det svenska detaljhandelsmonopolet, Systembolaget? Jag gör
              kopplingen till det stora antal motioner från den allmänna motionstiden
              just från moderata riksdagsledamöter som uttryckligen säger att
              de vill att man ska slopa det svenska detaljhandelsmonopolet,
              det vill säga Systembolaget. Däribland finns Moderaternas nya
              partisekreterare. Är Moderaterna en ulv i fårakläder i denna fråga?
            </seg>
          </u>
          <note type="speaker" n="20313172">
            Anf. 49 JAN R ANDERSSON (M) replik:
          </note>
          <u who="unknown" xml:id="i-2394239da9c9b62f-1" n="8fda68e6">
            <seg n="9396212e">
              Herr talman! Jag blir förvånad att du uttrycker sådana saker
              om mig, Christer Engelhardt, eftersom du känner mig. Låt mig först
              klargöra vårt ställningstagande, som egentligen är lika klart
              som det är skrivet i yttrandet.
            </seg>
            <seg n="d7b4b15d">
              Det finns tre nålsögon som behöver passeras för att vi ska komma
              fram till den punkt då gårdsförsäljning blir möjlig.
            </seg>
            <seg n="e5581de1">
              I utredningsdirektivet har vi sagt att dels ska detaljhandelsmonopolet
              vara kvar, dels ska EU-rätten var klar så att vi inte bryter mot
              den och dels ska folkhälsan ligga till grund för detta så att
              vi inte försämrar den.
            </seg>
            <seg n="d023b5ef">
              Uppfyller vi dessa tre krav tycker vi att vi ska göra det möjligt
              att öppna för gårdsförsäljning. Enligt vad jag förstår har Socialdemokraterna
              ungefär samma syn. Det här handlar inte i grunden om gårdsförsäljning
              utan om hur man vill tolka riskerna. Vi får återkomma till detta
              när vi faktiskt har den frågan uppe, för i dag är den frågan en
              icke-fråga. Det var därför jag blev förvånad över att så många
              väckte den frågan.
            </seg>
            <seg n="ed3ce325">
              Låt mig också säga något om Systembolagets varande eller inte
              varande. Jag tycker att det är viktigt att vi har en restriktiv
              alkoholpolitik. Jag tror att i vissa delar är Systembolaget en
              institution som inte alltid är den mest öppna för att se de omvärldsförändringar
              som sker. Jag har, som du vet, inte lagt fram några förslag. Vi
              står bakom det betänkande som vi båda har skrivit under.
            </seg>
          </u>
          <note type="speaker" n="bce80556">
            Anf. 50 CHRISTER ENGELHARDT (S) replik:
          </note>
          <u who="christer_engelhardt_776dd7" xml:id="i-ae0a51c7fe4a6c21-4" n="3cd0e646">
            <seg n="efd107b3">
              Herr talman! Jag har känt Jan R Andersson under de år vi har
              jobbat ihop i utskottet, men mig veterligen är Jan R Andersson
              inte den enda moderaten i den här kammaren. Efter valet har Moderaterna
              också utökat sitt antal ledamöter. Jan R Andersson är ändå talesperson
              för Moderaterna i de alkoholpolitiska frågorna, och det kan vara
              intressant för kammarens ledamöter att veta vilken tydlig inställning
              Moderaterna trots allt har när det gäller det svenska detaljhandelsmonopolet.
            </seg>
            <seg n="0d608fb2">
              Jag förmodar att de som skrivit de här motionerna grundar sig
              på den politik som Moderaterna står bakom och som beslutades på
              de moderata partistämmorna. Någonstans borde man ha respekt för
              de beslut som fattas på stämmorna. Man skriver förmodligen motioner
              utifrån den politik som partiet står bakom. Det var därför jag
              uttryckte mig så, även jag kanske inte anser att just Jan R Andersson
              är en ulv i fårakläder. Men det finns ju fler ledamöter som motionerar
              i den här frågan.
            </seg>
            <seg n="a305e9ab">
              Det gör mig lite bekymrad, även om vi kanske inte ska diskutera
              just detta med gårdsförsäljning. Vi socialdemokrater är tydliga
              med att det på inget sätt får äventyra det svenska Systembolagsmonopolet.
              Oavsett om det blir gårdsförsäljning eller inte vill vi definitivt
              ha kvar ett svenskt Systembolagsmonopol. Det är därför jag blir
              lite orolig när jag ser de motioner som kommer från tunga, moderata,
              framstående politiker om detta som mycket väl kan äventyra Systembolaget.
              Där säger man uttryckligen att man inte vill ha kvar ett svenskt
              Systembolagsmonopol, och det är en av de viktigaste hörnstenarna
              i den svenska restriktiva alkoholpolitiken. Därför tycker jag
              att det är viktigt att kammaren kan få ett tydligt besked från
              den alkoholpolitiska talespersonen för Moderaterna i riksdagen.
              Vilken är Moderaternas inställning till det svenska detaljhandelsmonopolet?
            </seg>
          </u>
          <note type="speaker" n="d355ee7a">
            Anf. 51 JAN R ANDERSSON (M) replik:
          </note>
          <u who="unknown" xml:id="i-2394239da9c9b62f-2" n="8fda68e6">
            <seg n="2a980a86">
              Herr talman! Vi tycker att vi har varit tydliga. Det är svårt
              att bli mycket tydligare än vad vi är i detta betänkande. När
              vi talar om gårdsförsäljning säger vi att det fortsatta monopolet
              är ett nålsöga som måste kunna passeras för att vi ska kunna acceptera
              detta. När vi talar om gårdsförsäljning säger vi också att folkhälsan
              är en viktig grund. Den ska inte kunna påverkas. I den meningen
              har vi stöd i den utredning som tidigare lades fram. Där sade
              man att en begränsad gårdsförsäljning inte är något hot mot folkhälsan.
              I den meningen borde det inte finnas någon större konflikt.
            </seg>
            <seg n="873c29e5">
              Den avgörande frågan, den som egentligen debatteras mest, är
              om detta står i strid med EU-rätten. Det vet vi inte i dag. Den
              frågan måste diskuteras när vi har ett underlag för att diskutera
              den, annars blir det bara spekulationer, och, herr talman, jag
              avstår helst ifrån att göra sådana spekulationer.
            </seg>
          </u>
          <note type="speaker" n="6db4db7b">
            Anf. 52 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-6" n="e6d6936a">
            <seg n="43f6b282">
              Herr talman! Jag tycker också att det är positivt att alla partier
              står bakom den restriktiva alkoholpolitiken, men jag kan inte
              låta bli att notera att när Jan R Andersson debatterar här i kammaren
              pratar han väldigt lite om folkhälsa och alkoholens skador och
              väldigt mycket om näringsverksamhet och utveckling och om att
              man ska starta fler restauranger. Jag saknar att du lyfter upp
              alkoholens skadeverkningar i ditt anförande.
            </seg>
            <seg n="17151c69">
              Du pratade också om att man skulle begränsa alkoholens skadeverkningar,
              men det står väldigt tydligt att det handlar om totalkonsumtionen.
              Vi ska alltså få ned totalkonsumtionen i Sverige. Det är svårt
              att kombinera med mer tillgänglighet till alkohol.
            </seg>
            <seg n="eb9b28f2">
              Gårdsförsäljningen är inte en icke-fråga när det ligger 14 motioner
              från moderater och några från andra partier om att man ska genomföra
              detta. Därför skulle jag vilja ställa några frågor till dig. När
              frågorna om gårdsförsäljning kom ut i medierna damp det genast
              ned mejl från Sprit &amp; Vinlevantörsföreningen. Fram för gårdsförsäljning,
              säger man först, och är mycket glada över att man ska kunna producera
              mer alkohol och sälja mer alkohol tillsammans med producenterna,
              men man framför en kritik. Det stod nämligen att det skulle finnas
              ett tak för hur mycket man skulle få sälja. Då säger man med en
              gång: Så där kan det inte se ut. Tänk om man får låta bli att
              sälja under turistsäsongen därför att man har sålt sin kvot. Det
              här hoppas vi kunna ändra på i remissomgången. Man vågar inte
              anställa personal om de här begränsningarna finns.
            </seg>
            <seg n="2c4702c5">
              Jag skulle vilja ställa några frågor till dig. Finns det inte
              en risk för att sprit- och vinlobbyn kommer att fortsätta att
              driva på? Var kommer Moderaterna att ställa sig i den frågan?
            </seg>
          </u>
          <note type="speaker" n="ad5a97a2">
            Anf. 53 JAN R ANDERSSON (M) replik:
          </note>
          <u who="unknown" xml:id="i-2394239da9c9b62f-3" n="8fda68e6">
            <seg n="c359177c">
              Herr talman! Anledning till att jag hade en inriktning i mitt
              anförande som kanske inte liknande den i Eva Olofssons anförande
              är väl den att vi kommer från olika partier.
            </seg>
            <seg n="cf7b11d2">
              Låt mig säga att jag upplever att det finns en misstro från flera
              partier här i kammaren mot enskilda näringsidkare. Man betror
              inte företagare att kunna sköta uppgifter som lagen fastställer
              att man ska göra. Jag har i många delar ett annat perspektiv.
              Jag tror att företagare klarar av att verka på en reglerad marknad.
              Det är självklart så.
            </seg>
            <seg n="18af47cd">
              Låt mig sedan gå vidare till tillgänglighet och konsumtion och
              säga att den svenska modellen har tjänat oss väl, och den kommer
              fortsättningsvis att tjäna oss väl. Men vi ser också att de verktyg
              som finns när det gäller pris och tillgänglighet blir mindre viktiga
              när det gäller att begränsa och minska skador från alkohol.
            </seg>
            <seg n="39086e2b">
              Om vi tittar framåt, vilket vi givetvis ska göra, är frågan hur
              vi utvecklar en ny alkoholpolitik. Där märker jag att svaren inte
              kommer från Vänstern eller från de andra partierna på den rödgröna
              sidan. Det är inte så att man lyfter blicken och tittar på hur
              vi ska forma en alkoholpolitik som sträcker sig bortom den svenska
              modellen i dess nuvarande utformning. Där finns det faktiskt svar
              att finna. Man kan exempelvis titta på Danmark. Där gjorde man
              en ganska radikal omläggning av alkoholpolitiken. Man ökade tillgängligheten
              både när det gäller pris och när det gäller butiker och minskade
              konsumtionen.
            </seg>
            <seg n="c0c822dd">
              Att vara för en minskad totalkonsumtion och vara för att begränsa
              alkoholens skadeverkningar behöver inte innebära att man har precis
              samma uppfattning i alla frågor. Det är väl naturligt att vi i
              Moderaterna och ni i Vänsterpartiet har olika uppfattningar eftersom
              vi i grunden har olika människosyn. Jag tror att det är den som
              manifesteras både i mitt anförande och i ditt anförande. Jag tror
              att företagare klarar att ta ansvar.
            </seg>
          </u>
          <note type="speaker" n="2ef95053">
            Anf. 54 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-7" n="e6d6936a">
            <seg n="f73fc3b1">
              Herr talman! Det intressanta är väl om man tror att det privata
              eller personliga vinstintresset inte finns med alls när man är
              privat näringsidkare utan att varje privat näringsidkare sätter
              det samhälleliga folkhälsoperspektivet först. Jag tror att både
              du och jag skulle tänka lite annorlunda om vi var företagare och
              skulle överleva i den världen. Därför tycker jag att det är samhällets
              roll att sätta en tydlig folkhälsopolitik främst när det gäller
              alkoholkonsumtionen.
            </seg>
            <seg n="5da2a167">
              Du säger att gårdsförsäljningen är en icke-fråga. Det kom tydliga
              besked från den utredning som utredde inför den nya alkohollagen
              att detta inte gick. Men regeringen nöjde sig inte med de beskeden.
              Jag kan gott och väl tänka mig att ditt parti, Jan R Andersson,
              var det parti som drev på väldigt hårt för att få en ny utredning
              om gårdsförsäljning.
            </seg>
            <seg n="696b41ca">
              Nu har vi en utredning som får i uppdrag att se över hur man
              ska förena gårdsförsäljning med EU-rätten.
            </seg>
            <seg n="915b34db">
              Jag tror, precis som Jan R Andersson, att vi inte kommer att
              få ett entydigt svar. Förslaget har kommit och vi kan redan se
              reaktionerna. Bland annat har EU-nämndens ordförande, folkpartisten
              Carl B Hamilton, sagt att han inte kan se att detta går att förena
              med EU-rätten utan att det hotar Systembolagets detaljhandelsmonopol.
            </seg>
            <seg n="3a1f0abb">
              Frågan till Jan R Andersson kvarstår: Ska folkhälsan gå före
              producenternas intresse av att sälja mer alkohol? Jag vill också
              fråga om han inte ser några problem med vinstintressen i alkoholpolitiken.
            </seg>
          </u>
          <note type="speaker" n="fee626dc">
            Anf. 55 JAN R ANDERSSON (M) replik:
          </note>
          <u who="unknown" xml:id="i-2394239da9c9b62f-4" n="8fda68e6">
            <seg n="079d1bca">
              Herr talman! Låt mig först kommentera det som jag sade om icke-fråga.
              Att gårdsförsäljningen i dag är en icke-fråga beror på att vi
              inte behandlar gårdsförsäljningen i betänkandet, utan vi har skjutit
              den frågan på en annan utredning. Anledningen till det var inte,
              som det sades, att vi fick fel svar utan för att det tillkommit
              ny kunskap som gjort att frågan kommit i ett annat ljus. Vi tycker
              att det är naturligt att utreda frågor utifrån den kunskap som
              är aktuell.
            </seg>
            <seg n="a6a1e466">
              Eva Olofsson frågar om jag inte ser något problem med privata
              vinstintressen och att man har gårdsförsäljning. När det gäller
              gårdsförsäljning, en fråga som vi kanske inte borde diskutera
              i dag utan vid andra tillfällen, finns det givetvis möjligheter
              att begränsa den försäljningen. Jag tror exempelvis inte att Absolut
              Vodka, eller vad det nu kan vara, kommer att ha gårdsförsäljningsbutiker
              eftersom det inte handlar om gårdsförsäljning. Här är det fråga
              om mindre enheter som kan ha en begränsad gårdsförsäljning.
            </seg>
            <seg n="e92f5c3b">
              Om vi tittar på det finska exemplet i detta avseende ser vi att
              de finska gårdsproducenterna står för ungefär 1 promille av den
              totala försäljningen. Dessutom är det fråga om relativt dyra produkter,
              och också av den anledningen har tillgängligheten begränsats.
              Vi vet att om sådana produkter, som oftast är hantverksmässigt
              framställda, kommer ut på marknaden blir det till ett pris som,
              på samma sätt som i Finland, begränsar tillgängligheten.
            </seg>
            <seg n="ef6673c9">
              Jag tror därför inte, herr talman, att frågan om detta kommer
              att bli ett folkhälsopolitiskt problem är någon stor fråga. Frågan
              handlar mer om den andra delen, nämligen om man inom politiken
              vågar ge privata näringsidkare möjligheter att idka sådan försäljning.
              Jag tror att det egentligen är den stora frågan. Vi från allianssidan
              anser att dessa personer kommer att kunna ta sitt ansvar även
              om de inte är anställda av Systembolaget eller på annat sätt anställda
              av staten.
            </seg>
          </u>
          <note type="speaker" n="247935fb">
            Anf. 56 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-4b570516430d5f69-4" n="b7dc0f49">
            <seg n="0035e08e">
              Herr talman! Svensk alkoholpolitik syftar till att skapa respekt
              för alkoholen som är ett vanebildande ämne. Det kan leda till
              beroende, och beroende innebär i sin tur att leva i ofrihet. Folkhälsopolitiken,
              och alkoholpolitiken som vi i dag diskuterar, är en mycket högt
              prioriterad fråga, inte minst för alliansregeringen.
            </seg>
            <seg n="fa6f5f0e">
              Det kommer till riksdagen en skrivelse om den kommande ANDT-strategin,
              alltså om alkohol, narkotika, dopningspreparat och tobak samt
              spelberoende, och den är viktig. Det handlar om kunskapsförmedling,
              om information, om att skapa beteendeförändringar. Här finns dessutom
              behov av en hel del forskning för att vi bättre ska kunna omvandla
              kunskap till beteendeförändringar. I alkoholpolitiken utgör prisinstrumentet
              och tillgängligheten andra viktiga delar.
            </seg>
            <seg n="ac688890">
              Sverige har en alkoholpolitik som världshälsoorganisationen fäst
              sig vid. Sverige ligger långt fram bland medlemsländerna, och
              man lyfter fram vår alkoholpolitik som exempel på en framgångsrik
              sådan. Även EU-kommissionen, den del av kommissionen som arbetar
              med folkhälsofrågorna, har uppmärksammat den. De ser den svenska
              alkoholpolitiken som en modell. Sedan tror jag inte att andra
              EU-medlemsstater kommer att införa systembolag, men de ser ändå
              värdet av dem.
            </seg>
            <seg n="a32ebed2">
              I dag moderniserar vi lagstiftningen som faktiskt är närmare
              17 år gammal. Det har, som Jan R Andersson sade i sitt anförande,
              hänt mycket på detta område. Vi har gått med i EU, och det innebär
              att vi sagt ja till fri rörlighet för människor att arbeta i olika
              länder, men också för varor. Vi har i det sammanhanget lyckats
              bevara vår lagstiftning väldigt länge, men nu måste den moderniseras.
              Den måste hänga med sin tid. Därför gör vi vissa förändringar
              som inte är att se som en lättnad eller försämring av alkoholpolitiken.
              Vi går vidare på det vi har, men vi tar bort onödiga regler som
              bara irriterar människor och i värsta fall till och med kan vara
              kontraproduktiva för huvudfrågan, det vill säga respekten för
              alkohol.
            </seg>
            <seg n="e86e5079">
              När det gäller serveringstillstånden gör vi en modernisering.
              Samtidigt skärper vi tillsynsansvaret hos kommunerna. Som jag
              sade i mitt tidigare inlägg om barnens rättigheter har vi kommunalt
              självbestämmande, och med det följer ett ansvar. Nu tydliggör
              vi det ansvaret för kommunerna beträffande alkoholen. Det handlar
              om utbildning av dem som har serveringstillstånd och om att kommunerna
              ska ha tillsynsplaner. Länsstyrelserna ska titta på dessa, och
              de har möjligheter till erinran, varning och återkallelse. Det
              är skarpa åtgärder. Kommunerna har alltså ansvar för att det blir
              gjort.
            </seg>
            <seg n="c319333d">
              Kommunernas tillsynsansvar vidgas dessutom till att omfatta även
              andra områden. Jag tänker på receptfria läkemedel. Kommunerna
              kommer att behöva avdela mer resurser för att täcka hela sitt
              tillsynsansvarsområde.
            </seg>
            <seg n="5cfbf335">
              När det gäller den tekniska spriten är det en tydlig signal när
              vi flyttar ansvaret för tillsynen till Folkhälsoinstitutet. Det
              visar att vi ser detta som en folkhälsofråga där Folkhälsoinstitutet
              har ansvaret.
            </seg>
            <seg n="95497dfc">
              Låt mig också säga ett par ord om gårdsförsäljningen. Vi avvaktar
              utredningen. Folkpartiets landsmötesbeslut innebär att vi inte
              får äventyra Systembolaget. Vi får inte hamna i en situation där
              vi tillåter sådant som kan få EU-kommissionen att kräva en avveckling
              av Systembolaget. Det motsätter vi oss.
            </seg>
            <seg n="b9a861e8">
              Det som läckt ut i medierna tänker jag inte kommentera eftersom
              jag inte läst vad de skrivit. Vi får se vad som kommer att stå
              i betänkandet, det som överlämnas till regeringen.
            </seg>
          </u>
          <note type="speaker" n="b2ea6c07">
            Anf. 57 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-8" n="e6d6936a">
            <seg n="5914bd18">
              Herr talman! Jag är glad att Barbro Westerholm betonar folkhälsoaspekten,
              och jag är också glad över WHO:s syn på dessa frågor.
            </seg>
            <seg n="e45b0dd7">
              Som det sades har forskning visat att begränsad tillgänglighet,
              alltså försäljningsmonopol som Systembolaget med målet att begränsa
              alkoholskadorna, inte att sälja så mycket som möjligt och göra
              vinst och en aktiv prispolitik är de två viktigaste och bästa
              metoderna att hålla nere alkoholkonsumtionen och dess skadeverkningar.
            </seg>
            <seg n="19e70aae">
              Jag kan ändå inte låta bli att ställa frågor till Barbro Westerholm
              om gårdsförsäljningen. Utredaren sade tydligt att det är svårt
              att sälja bara sina egna produkter, för det strider mot EU-rätten,
              eftersom man inom EU inte får diskriminera andra varor. Då kom
              förslaget att man skulle få sälja motsvarande produkter förutom
              sina egna. Det skulle vara produkter som Systembolaget inte hade,
              och så lade man en begränsning på hur mycket varje gårdsproducent
              skulle få sälja. Det gäller inte bara vin i Finland gäller det
              bara vin som är gjort på bär utan här gäller det öl, vin och sprit.
            </seg>
            <seg n="b175a3fa">
              Folkpartiets EU-parlamentariker Cecilia Wikström har tidigt i
              augusti, ihop med Eva-Britt Svensson, Alf Svensson och Anna Hed
              från Vänsterpartiet, Kristdemokraterna och Socialdemokraterna
              sagt att hon inte ser att det är möjligt. Och Folkpartiets ekonomisk-politiska
              talesman, som är ordförande i EU-nämnden, gick också ut i Dagens
              Nyheter och sade att detta strider mot EU-rätten.
            </seg>
            <seg n="184e41dd">
              Jag vill ändå fråga Barbro Westerholm: Ser Barbro Westerholm
              möjligheten att få ihop gårdsförsäljning med EU-rätten? Skiljer
              sig Barbro Westerholms bedömning från Carl B Hamiltons och Cecilia
              Wikströms?
            </seg>
          </u>
          <note type="speaker" n="dc39eb81">
            Anf. 58 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-4b570516430d5f69-5" n="b7dc0f49">
            <seg n="c4b863a5">
              Herr talman! Jag är helt enig med Cecilia Wikström och Carl B
              Hamilton utifrån det underlag som de kommenterar. Jag kan inte
              se att det är en möjlig väg. Sedan vill jag se hela utredningen
              för att då bedöma vad de har kommit fram till.
            </seg>
            <seg n="edec6675">
              I Finland är det hela inte avgjort ännu. Finland har en helt
              annan utgångspunkt för sin försäljning. Det handlar om bärproducerade
              viner, och det är en mycket liten omfattning.
            </seg>
          </u>
          <note type="speaker" n="571c09e9">
            Anf. 59 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-9" n="e6d6936a">
            <seg n="aeb7310b">
              Herr talman! Jag är väldigt glad att Barbro Westerholm har den
              inställningen. Det hänvisas ofta till Finland. Men där hade man
              ju detta innan man gick med i EU. Man har velat utöka från viner
              till likörer. Men det har man faktiskt inte fått godkänt för,
              så det är inte färdigt.
            </seg>
            <seg n="ff6c5efe">
              Vi pratar inte om folkhälsoproblemen genom att man handlar hos
              en gårdsproducent utan om folkhälsoproblemet om Systembolagets
              försäljningsmonopol hotas och tillgängligheten blir betydligt
              större. Det är folkhälsoproblem som skulle hänga med om de får
              igenom linjen att vi inte ska ha något systembolag alls eller
              ha licensierad försäljning i en massa fler affärer än Systembolaget.
              Det är det frågan gäller.
            </seg>
            <seg n="5aeed248">
              Vi vet att det finns starka krafter som verkar åt det hållet,
              eftersom man helt enkelt ser möjligheter att sälja mer alkohol
              och göra mer vinster på det.
            </seg>
            <seg n="0b92b7ea">
              Jag är glad över Barbro Westerholms tydliga deklaration i den
              här frågan.
            </seg>
          </u>
          <note type="speaker" n="1e20bd94">
            Anf. 60 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-4b570516430d5f69-6" n="b7dc0f49">
            <seg n="3bacca46">
              Herr talman! Vi ska vara rädda om Systembolaget utifrån den alkoholpolitiska
              utgångspunkten det är det främsta. Det andra är kvalitetssäkringen
              av det man säljer. Det är en bra informationskanal som kan användas
              i folkhälsoarbetet. Man når väldigt många människor på det sättet.
              Den kanalen har Systembolaget använt under många år. Det har varit
              producentobunden information som jag tycker har varit mycket lyckosam.
            </seg>
            <seg n="ccea11bc">
              Vi ska alltså vara rädda om Systembolaget. WHO har också tydligt
              sagt i sina expertgrupper att detta har varit en väldigt bra form.
            </seg>
            <seg n="6da20a65">
              Som jag sade i mitt anförande tror jag inte på att nya länder
              kommer att införa ett alkoholmonopol på detta sätt. Men de kan
              ju lära en del annat av det vi jobbar med när det gäller att förmedla
              kunskap och information och åstadkomma respekt för alkohol som
              ett vanebildande ämne.
            </seg>
          </u>
          <note type="speaker" n="73499bca">
            Anf. 61 BJÖRN SÖDER (SD):
          </note>
          <u who="bjorn_soder_8d750e" xml:id="i-cd846a5d01f57472-0" n="94879f09">
            <seg n="e19a883b">
              Herr talman! I dag är det statliga Systembolaget genom detaljhandelsmonopolet
              den enda aktör som får sälja alkohol via butik i Sverige. Just
              detaljhandelsmonopolet används som argument för att inte tillåta
              lokala alkoholproducenter att sälja sina produkter själva genom
              så kallad gårdsförsäljning.
            </seg>
            <seg n="aabb6c17">
              I alkoholutredningen som presenterades den 4 mars 2009 föreslog
              utredaren Anita Werner att det även i fortsättningen ska vara
              olagligt för lokala vintillverkare att sälja sitt vin till turister
              och andra direkt på gården.
            </seg>
            <seg n="f5f267d8">
              Utredningen såg det inte som ett alkoholpolitiskt problem att
              tillåta gårdsförsäljning av lokalt producerat vin. Det hänvisades
              i stället till att EU-juridiken kring Systembolagets försäljningsmonopol
              sätter stopp för gårdsförsäljning av alkoholhaltiga drycker.
            </seg>
            <seg n="eeff362d">
              Finland är det enda EU-land som i likhet med Sverige har ett
              detaljhandelsmonopol för alkoholdrycker. Trots detta tillåter
              den finska alkohollagen sedan 1995 gårdsförsäljning av frukt-
              och bärviner med en alkoholhalt på högst 13 volymprocent samt
              kvass. Någon prövning i EU-domstolen av de finländska reglerna
              har inte skett.
            </seg>
            <seg n="5deecb36">
              På en förfrågan till EU-kommissionen om det finns några juridiska
              hinder inom EG-rätten mot att ha en reglerad gårdsförsäljning
              i ett land som Sverige, där alkoholförsäljningen i övrigt sker
              på Systembolaget, blev svaret nej. EU:s konkurrenskommissionär,
              som besvarade frågan för kommissionens räkning, menar att försäljning
              av lokalt producerade alkoholdrycker direkt till konsumenterna
              skulle vara ett undantag från Systembolagets ensamrätt. Men med
              hänvisning till en dom i EU-domstol konstaterar hon att ett sådant
              undantag inte skulle fordra att det statliga detaljhandelsmonopolet
              måste avskaffas.
            </seg>
            <seg n="8f2ddf78">
              Det finns således inget EU-juridiskt hinder mot att tillåta gårdsförsäljning
              av lokalt producerade alkoholhaltiga drycker. Denna fråga kan
              alltså hanteras separat i förhållande till Systembolagets försäljningsmonopol.
            </seg>
            <seg n="68fea928">
              Herr talman! Det har på senare tid blivit allt vanligare med
              lokala vinodlingar i Sverige. Det förekommer också småskalig tillverkning
              av malt- och spritdrycker i landet. Det skulle inte röra sig om
              särskilt stora mängder som skulle säljas på gårdarna. I Finland
              utgör gårdsförsäljningen av vin mindre än 1 promille av monopolets
              försäljning.
            </seg>
            <seg n="8bdfdaed">
              I Sverige skulle det troligtvis inte bli annorlunda. Men det
              skulle betyda mycket för lokalproducenterna att kunna sälja sina
              produkter på gårdarna. Verksamheter skulle kunna växa till sig
              och främja arbetstillfällen på landsbygden. Likaså skulle turistnäringen
              främjas.
            </seg>
            <seg n="a003ae41">
              Det är därför bra att regeringen har tillsatt en utredning med
              uppdrag att ta fram ett förslag till hur gårdsförsäljning av alkoholdrycker
              kan ske på ett sätt som är förenligt med såväl EU-rätten som detaljhandelsmonopolet
              och utan att det leder till negativa konsekvenser för folkhälsan.
              Vi sverigedemokrater välkomnar en sådan utredning.
            </seg>
            <seg n="fd4d7fed">
              Vi menar också att det är viktigt att reglerna för gårdsförsäljning
              utformas på sådant sätt att tillverkare i andra länder inte med
              framgång kan hävda att det innebär något handelshinder för dem
              att inte kunna sälja sina varor på de svenska gårdarna. Gårdsförsäljningen
              ska vara förbehållen de svenska lokalproducenterna vid respektive
              tillverkningsställe.
            </seg>
            <seg n="9ef2e810">
              Herr talman! Vi sverigedemokrater är dock ännu tveksamma till
              att tillåta gårdsförsäljning av starksprit. Vi har därför valt
              att motionera om gårdsförsäljning av endast vin och andra jästa
              drycker av vintyp samt öl-, malt- och ciderdrycker. Men vi säger
              inte absolut nej utan vill invänta regeringens utredning på detta
              område.
            </seg>
          </u>
          <note n="cee598fd">
            I detta anförande instämde Sven-Olof Sällström (SD).
          </note>
          <note type="speaker" n="370a11cd">
            Anf. 62 CHRISTER ENGELHARDT (S) replik:
          </note>
          <u who="christer_engelhardt_776dd7" xml:id="i-ae0a51c7fe4a6c21-5" n="3cd0e646">
            <seg n="f6d44555">
              Herr talman! Jag får välkomna Björn Söder till den alkoholpolitiska
              debatten här i kammaren.
            </seg>
            <seg n="a07ad77c">
              Jag vill lämna några synpunkter på Björn Söders anförande. Han
              talar sig varm för den finska modellen. Jag vet inte om Björn
              Söder är införstådd med att den finska modellen som det sades
              avser bär och frukt. Den omfattar dock inte vindruvor. Man är
              alltså ute och seglar lite när man jämför med den finska modellen.
            </seg>
            <seg n="4df331ec">
              Dessutom gäller det norr om den 60:e breddgraden. Ska man dra
              den parallellen med Sverige gäller det odlingar från Gävle och
              norrut, men de flesta vindruvsodlingar i Sverige ligger ju i södra
              delen av landet.
            </seg>
            <seg n="509d4743">
              Jag tycker alltså inte att det är riktigt korrekt att jämföra
              med den finska modellen.
            </seg>
            <seg n="72bbbd9a">
              Jag skulle också vilja ställa en fråga till Björn Söder, som
              företräder ett nytt parti i Sveriges riksdag. Det kan vara intressant
              att äntligen få veta vilken Sverigedemokraternas inställning konkret
              är till det svenska detaljhandelsmonopolet. Vi har nu en utredning
              som ska presentera ett förslag om några veckor. Om vi landar i
              ett förslag där vi får välja antingen eller: Vad är då Sverigedemokraternas
              inställning till det svenska detaljhandelsmonopolet?
            </seg>
          </u>
          <note type="speaker" n="c7cce3aa">
            Anf. 63 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-cd846a5d01f57472-1" n="94879f09">
            <seg n="128254e5">
              Herr talman! Sverigedemokraternas inställning till det svenska
              Systembolaget är att vi anser att det är världens bästa vin- och
              spritbutik. Vi bör också slå vakt om detaljhandelsmonopolet. Vi
              vill att man fortsätter att utveckla tjänster och service hos
              Systembolaget. Man kan också diskutera öppettider och skatter
              och sådant framöver. Men just detaljhandelsmonopolet vill vi slå
              vakt om.
            </seg>
          </u>
          <note type="speaker" n="cf5de3cb">
            Anf. 64 CHRISTER ENGELHARDT (S) replik:
          </note>
          <u who="christer_engelhardt_776dd7" xml:id="i-ae0a51c7fe4a6c21-6" n="3cd0e646">
            <seg n="4bda7def">
              Herr talman! Det var ett positivt besked. Då kan vi vara trygga
              med att det i alla fall finns en tydlig och stabil majoritet i
              Sveriges riksdag för att behålla det svenska detaljhandelsmonopolet.
              Det är ju, som vi har varit inne på i den här debatten, en av
              de viktigaste hörnstenarna kring en svensk restriktiv alkoholpolitik.
              Så jag tackar Björn Söder för det svaret.
            </seg>
          </u>
          <note type="speaker" n="9065ad83">
            Anf. 65 ANDERS ANDERSSON (KD):
          </note>
          <u who="anders_andersson_dc6ae0" xml:id="i-7d4ad94de2cba9cb-0" n="82a32e0d">
            <seg n="6a80f029">
              Herr talman! Alkohol är ämnet för dagens debatt om ett av socialutskottets
              betänkanden. Det är en ny alkohollag som vi nu ska ta beslut om
              och som avses att träda i kraft vid årsskiftet.
            </seg>
            <seg n="9aa5a281">
              Många tänker, kanske med rätta, på njutning och glädje och fest
              och nöjen när de hör ordet alkoholdrycker. Men samtidigt är alkoholen,
              som är en del i det svenska samhällslivet, ett av våra absolut
              största sociala och medicinska problem.
            </seg>
            <seg n="36aaf8c7">
              För samtidigt som vi kan notera njutning, glädje, fest och nöjen
              har våldsbrotten, som vi förfasar oss över i vårt land och som
              det finns en stark opinion för att vi måste begränsa, ofta sin
              grund i en alltför omfattande alkoholkonsumtion.
            </seg>
            <seg n="f74531d0">
              Barn som far illa är ofta barn som befinner sig en familjesituation
              där alkoholen dominerar. Man vet redan nu att hundratusentals
              barn tvingas leva även den här dagen med bekymmer för att missbruk
              har blivit en dominerande faktor i familjens liv och påverkar
              förutsättningarna. Vi vet också att det är stora samhällskostnader
              på grund av alkoholen. Det gäller sjukvårdskostnader, socialtjänst
              och produktionsbortfall.
            </seg>
            <seg n="916167cc">
              När vi nu diskuterar en ny alkohollag vill jag säga att alkohollagen
              är något av en balansakt. Det är det instrument som vi har när
              vi ska försöka klara ut de hot som finns och de möjligheter som
              andra människor ser genom restaurangnäring och annat. Det är viktigt
              att vi tar den här balansakten på allvar, och jag upplever att
              socialutskottets betänkande, som nu är framlagt, just är ett uttryck
              för det allvaret.
            </seg>
            <seg n="dfcde83b">
              Senast vi tog beslut om en ny alkohollag var i en riksdagsbehandling
              1994. Det har alltså gått mer än 15 år sedan dess. Därför är det
              väl motiverat med en översyn. Och jag vill säga att det är ett
              stort värde i att vi nu sannolikt vid omröstningen kan fatta besluten
              i ganska stor enighet här i riksdagen.
            </seg>
            <seg n="82a34c55">
              Jag vill också, som tidigare talare, markera uppskattning för
              en konstruktiv oppositionspolitik, inte minst från Christer Engelhardts
              sida. Men jag vill också visa en uppskattning gentemot allianskamraterna
              för den respekt som vi har för varandra i det här arbetet, där
              det handlar om att just balansera det som vissa ser som möjligheter
              till glädje och fest och det som andra ser som ett hot och nästan
              som en förbannelse inför den dag som ligger framför dem.
            </seg>
            <seg n="3193eaff">
              Den här frågan måste ges en behandling som innebär att vi klarar
              av den balansakten i ett modernt samhälle och att vi inte skuffar
              undan folkhälsoperspektivet och inte skjuter undan perspektivet
              för människor som lever i utsatthet.
            </seg>
            <seg n="616296d0">
              Herr talman! Under de senaste tio åren, som jag har följt den
              alkoholpolitiska debatten, har det funnits en frågeställning som
              har varit i fokus i nästan varje enkät som jag har sett besvarad
              eller när man har lyft upp alkoholpolitiken. Man har försökt ifrågasätta
              Systembolaget och detaljhandelsmonopolet. Ska vi ha det kvar,
              eller ska vi inte ha det kvar?
            </seg>
            <seg n="40d7f9c9">
              Jag har upplevt att den debatten har varit ett försåtligt krypskytte
              mot en del av grundbultarna i den svenska alkoholpolitiken.
            </seg>
            <seg n="6b247436">
              Det lagförslag som vi nu har att ta ställning till innebär en
              modernisering på vissa områden. Det är bra och nödvändigt för
              att skapa legitimitet hos en bred allmänhet. Men för mig är detta
              det viktigaste med det här lagförslaget. Och genom propositionen
              och socialutskottets betänkande menar jag att vi faktiskt sopar
              undan den försåtliga debatten som har funnits om Systembolagets
              framtid.
            </seg>
            <seg n="eb1d335d">
              I utskottets betänkande finns en kristallklar skrivning som man
              inte ens med dimmiga glasögon kan tolka på mer än ett sätt. Det
              är vad som står på s. 24 i betänkandet:
            </seg>
            <seg n="5722a42e">
              Detaljhandelsmonopolet är ett av de enskilt viktigaste inslagen
              i den svenska alkoholpolitiken och det bör därför försvaras och
              inte upphävas.
            </seg>
            <seg n="3b7b09cf">
              Försvaras och inte upphävas så är skrivningen från socialutskottet.
              Jag vill hävda: Det är ord och inga visor.
            </seg>
            <seg n="5842260b">
              Det här beskedet kommer från ett enigt socialutskott. Inget parti
              hade invändningar på den här punkten. Och vi noterade nu att Björn
              Söder också var beredd att skriva under detta. Med glädje noterar
              jag att denna skrivning finns inför framtida debatter och inför
              opinionsbildning.
            </seg>
            <seg n="b2c0c060">
              För min del vill jag markera den skrivning som finns på s. 24
              men också den som finns på s. 37 i betänkandet, där vi talar om
              och kommenterar ett eventuellt förslag om gårdsförsäljning och
              där vi från socialutskottet slår fast att det handlar om EU-rätten.
              Det handlar om ett bibehållande av Systembolaget och om ett värnande
              av folkhälsan.
            </seg>
            <seg n="4ca34601">
              Det är grundbultarna för att kunna ta ställning till eventuella
              förslag från en kommande utredning. Det finns förutskickat redan
              i dagens underlag för beslut i riksdagen, vilket jag gläder mig
              åt. Jag ser detta som viktiga delar för att kunna ta ställning
              och för att upprätthålla tilltron till den solidariska alkoholpolitik
              som vi har slagit vakt om.
            </seg>
            <seg n="7ae9e8be">
              Det kan finnas enskilda delar även i detta lagförslag som organisationer
              och personer med ett stort socialpolitiskt engagemang hade önskat
              formulera på ett annorlunda sätt. Men för mig som kristdemokrat
              handlar det om propositionen i sin helhet och om socialutskottets
              betänkande, där den solidariska och restriktiva alkoholpolitiken
              manifesteras utifrån ett folkhälsoperspektiv. Det är detta med
              en solidarisk och restriktiv alkoholpolitik som får mig att säga
              att det finns en stor framgång i det beslut som vi väntas ta i
              dag i riksdagen.
            </seg>
            <seg n="33a9f3bb">
              Svensk alkoholpolitik på 2000-talet får genom det här lagförslaget
              en fast grund där vi kan fortsätta bry oss om människor och visa
              solidaritet. Det är utgångspunkten för mitt engagemang. Det är
              också utgångspunkten för oss kristdemokrater när vi nu lägger
              fram det här och tillstyrker.
            </seg>
          </u>
          <note n="b054a1d1">
            Jag vill avsluta med, herr talman, att yrka bifall till förslaget
            i socialutskottets betänkande SoU4.
          </note>
          <note type="speaker" n="ac2c467d">
            Anf. 66 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-10" n="e6d6936a">
            <seg n="68e7ae9d">
              Herr talman! Jag är precis som Anders Andersson glad över att
              vi är så eniga om att sätta folkhälsan främst. Det handlar om
              en restriktiv alkoholpolitik och om att bevara försäljningsmonopolet
              hos Systembolaget, eftersom vi vet att det minskar totalkonsumtionen
              och skadeverkningarna av alkoholen.
            </seg>
            <seg n="eb5195bb">
              Det tänker vi kanske inte alltid på när vi, som Anders Andersson
              sade, använder alkohol vid en trevlig tidpunkt. Det kan vara lätt
              att tänka: Vad trevligt det vore om jag kunde handla detta när
              jag köper mat, eller vad trevligt det vore om jag, när jag till
              exempel är turist på Gotland på sommaren, kunde köpa med mig en
              flaska vin utan att behöva åka till närmaste systembolag. För
              så har Systembolaget fixat det; de lokala produkterna finns på
              de närmaste systembolagen.
            </seg>
            <seg n="a561fae0">
              Då tänker man kanske inte på att det som man själv tycker är
              lätt och trevligt kan innebära att ett av de viktigaste instrumenten
              när det gäller en restriktiv alkoholpolitik äventyras.
            </seg>
            <seg n="916eed5d">
              Trots att vi har slutit upp så tydligt från alla partier är jag
              orolig. När den första Alkoholutredningen sade att vi inte kan
              ha gårdsförsäljning om vi ska slå vakt om Systembolagets försäljningsmonopol
              tillsattes nämligen en ny utredning. För mig innebär det att det
              finns de som väldigt gärna vill ha gårdsförsäljning.
            </seg>
            <seg n="6b994ecd">
              Jag tror att Anders Andersson precis som jag läste debattartikeln
              som våra två partikamrater i EU-parlamentet Eva-Britt Svensson
              och Alf Svensson skrev under. Där säger man väldigt tydligt att
              det inte finns någon sådan lagom modell som gör att Sverige kan
              ha kvar Systembolagets försäljningsmonopol och sälja alkohol samtidigt.
            </seg>
            <seg n="544f351c">
              S-parlamentarikern Anna Hedh, som också skrev under, har också
              ställt frågan till EU-kommissionen och fått svar. Ska man göra
              detta måste man också sälja varor från de andra EU-länderna på
              samma sätt. Annars är det diskriminering. Jag vill ställa frågan
              till Anders Andersson: Hur ser du på gårdsförsäljningen?
            </seg>
          </u>
          <note type="speaker" n="44bfe3f7">
            Anf. 67 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-7d4ad94de2cba9cb-1" n="82a32e0d">
            <seg n="b4115996">
              Herr talman! Vi har satt upp kriterierna. Har man sagt A får
              man säga B. I det här fallet har regeringen i propositionen, riksdagens
              socialutskott och förhoppningsvis riksdagen i eftermiddag manifesterat
              att vi hävdar att EU-rätten, ett bibehållande av Systembolaget
              och ett värnande av folkhälsan är grunden för att kunna ta ställning
              till eventuella förslag om gårdsförsäljningen. Då kommer det förslaget
              att ha ett mycket litet nålsöga att ta sig igenom.
            </seg>
            <seg n="cd2905a8">
              Jag har inte motsatt mig att vi får denna redovisning. Jag tror
              att den behövs för den allmänna debatten. Men det är viktigt att
              vi konstaterar, vilket jag försökt att göra i mitt anförande,
              att dagens diskussion här i kammaren och beslutet i eftermiddag
              i riksdagen är ett fastslående av att samtliga partier, vilket
              har deklarerats, står bakom att vi vill värna Systembolagets detaljhandelsmonopol.
            </seg>
            <seg n="a9b56cf0">
              Det gör vi för folkhälsan och för att vi bryr oss om de hundratusentals
              som har bekymmer med konsumtionen och som inte upplever att det
              är fest och nöje. Det är omsorgen om dem som vi visar på det här
              sättet. Det är därför som jag inte tar lättvindigt på detta. Vi
              ska verkligen utifrån dagens betänkande pröva de förslag som kommer
              från utredare när nyårsafton är passerad. Det är utgångspunkten
              för mitt ställningstagande.
            </seg>
            <seg n="657bc3f2">
              Man kan titta på Finland. Det kommer inte alltid fram hur det
              är där. Man talar i dag om försäljningen av bär- och druvviner.
              Finland försökte genomföra försäljning av gårdslikör. Man skickade
              det till notifiering i kommissionen och fick blankt nej. Då har
              man dragit tillbaka detta. Därför har förslaget inte lagts fram
              i den finska riksdagen.
            </seg>
            <seg n="ecb733cd">
              Det tar jag som ett tecken på att finländarna redan på förhand
              har prövat de bekymmer man har när man ska kombinera det detaljhandelsmonopol
              som vi har i Norden med att ha eventuella försäljningsmöjligheter.
              Det ska vi dra erfarenhet av.
            </seg>
          </u>
          <note type="speaker" n="80621018">
            Anf. 68 EVA OLOFSSON (V) replik:
          </note>
          <u who="eva_olofsson_7c489a" xml:id="i-a6663c82c65b4c70-11" n="e6d6936a">
            <seg n="66e5b1aa">
              Herr talman! Det är väldigt sant. Det är på samma sätt när EU-parlamentariker
              har ställt frågor. De har fått tydliga svar att det är diskriminering
              enligt EU-rätten att bara sälja svenska produkter vid gårdsförsäljning.
              Då måste man också ha samma regler för andra varor som finns inom
              EU. De har fått tydliga svar på det.
            </seg>
            <seg n="b3b93833">
              Utredarens förslag kom och presenterades i DN, och utredaren
              själv svarade dessutom i en intervju i Riksdag &amp; Departement.
              Man löser detta genom att säga: Då säljer vi också varor från
              EU-länderna. Det innebär att är det svensk whisky så säljer vi
              whisky från EU-länderna, och är det svenskt vin så säljer vi vin
              från EU-länderna och motsvarande med öl.
            </seg>
            <seg n="1cb36754">
              Då har vi plötsligt utvidgat gårdsbutikerna till att bli något
              lite större än att sälja de egna produkterna. Det är möjligt att
              man kan komma till rätta med EU-rätten genom att göra detta i
              större skala än som var tänkt och i betydligt större skala än
              vad man har tänkt i Finland.
            </seg>
            <seg n="b05e1978">
              När detta presenterades såg jag tydliga reaktioner från kristdemokrater
              där man sade: Det här ställer vi oss inte bakom. Jag uppfattade
              också att Alf Svensson i debattartikeln i augusti i Svenska Dagbladet
              tydligt sade: Det här ställer jag mig inte bakom. Jag vill därför
              ställa frågan till dig: Delar du de KD-synpunkterna eller inte?
            </seg>
          </u>
          <note type="speaker" n="be790879">
            Anf. 69 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-7d4ad94de2cba9cb-2" n="82a32e0d">
            <seg n="01ff839b">
              Herr talman! Jag har ett klart svar till dig, Eva. Jag delar
              Alf Svenssons uppfattning och det han har framfört. Jag delar
              också uppfattningen att det man nu diskuterar är något helt annat
              än när vi tillsatte en utredning för att titta på om de gårdar
              som finns på Öland, Gotland och en del andra ställen ska få möjlighet
              att sälja.
            </seg>
            <seg n="bc1b6a9c">
              Dessa gårdar har fått en första möjlighet genom att Systembolaget
              i tre butiker i närområdet kan leverera och ge möjlighet att man
              kan få köpa det ganska nära gården. Det är Systembolagets nuvarande
              erbjudande, som jag välkomnar, för att kunna ha den här delen
              av service och en legitimitet i samhället för vår alkoholpolitik.
            </seg>
            <seg n="d00bcc9d">
              Det som skissas på är någonting helt annat. Det handlar om att
              vi i grunden förändrar. Jag vill redan nu säga för min del som
              engagerad i alkoholpolitiken ända sedan ungdomsåren och som engagerad
              i socialpolitiska frågor under mitt politiska arbete att vi inte
              är beredda att vare sig riskera Systembolagets detaljhandelsmonopol
              eller att hota folkhälsan med experiment som vi inte vet vad de
              leder till.
            </seg>
            <seg n="3e286747">
              Det är därför som vi utifrån dagens beslut och betänkande ska
              noggrant analysera det utredningsförslag som kommer fram. Jag
              vill påstå att jag är lite glad över betänkandet från socialutskottet.
              Även om Eva Olofsson har ett antal reservationer kan jag som socialpolitiskt
              engagerad inte annat än säga att jag är lite stolt över att vi
              på det här sättet lägger grunden för 2000-talets solidariska restriktiva
              alkoholpolitik. Vi visar omsorg om människor men på ett modernt
              sätt som kan få legitimitet bland stora delar av befolkningen.
            </seg>
            <seg n="803b03b7">
              I det perspektivet vill jag ha den här grunden när jag går vidare
              och analyserar utredningens förslag i framtiden. Det kommer att
              vara ett nålsöga att ta sig igenom.
            </seg>
          </u>
          <note type="speaker" n="2ea6ee2a">
            Anf. 70 CHRISTER ENGELHARDT (S) replik:
          </note>
          <u who="christer_engelhardt_776dd7" xml:id="i-ae0a51c7fe4a6c21-7" n="3cd0e646">
            <seg n="2f28e459">
              Herr talman! Tack, Anders, för ett konstruktivt arbete i utskottet!
              Jag delar den glädjen för betänkandet. Skrivningen om att detaljhandelsmonopolet
              bör försvaras och inte upphävas är ett sådant resultat av det
              konstruktiva samarbete vi hade då jag lyckades få in den skrivningen
              i betänkandet så att vi enigt kan stå bakom detta.
            </seg>
            <seg n="41c64511">
              Jag vill korrigera vad Anders Andersson sade i sitt replikskifte
              med Eva Olofsson. Du må kanske vara hetsig, men du sade druv-
              och vindrycker. Det handlar om bär- och fruktdryck och inte vindruvor.
              Det är väldigt viktigt att man har med det i sammanhanget när
              man talar om gårdsförsäljning och hänvisar till den finska modellen.
              Även jag märker att det kan bli krångligt att hålla ordning på
              alla delar.
            </seg>
            <seg n="477e50b0">
              Herr talman! Jag vill ställa en fråga till Anders Andersson.
              När det gäller regler för alkoholreklamen anser jag att det är
              ett lapptäcke. Jag tog i mitt anförande upp att Alkohollagsutredningen
              hade tittat på dessa frågor. Men regeringen valde att bara lyfta
              fram ett förslag. I övrigt säger man ingenting eller nämner bara
              summariskt vissa andra delar.
            </seg>
            <seg n="53b3331f">
              Remissinstanserna har olika synpunkter på detta. Till exempel
              undrar näringen vad som krävs för att hänsyn till folkhälsan ska
              vara uppfylld i alkoholreklamen. Jag efterlyser att vi gärna skulle
              kunna ha en bred översyn av alkoholreklamen. Vi skulle då tydligt
              kunna landa i detta för att få hållbara och långsiktiga regler
              för alkoholreklamen framöver.
            </seg>
            <seg n="160b7aad">
              Varför vill inte regeringssidan återkomma med ett samlat besked
              i alkoholreklamsfrågan?
            </seg>
          </u>
          <note type="speaker" n="07ffab93">
            Anf. 71 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-7d4ad94de2cba9cb-3" n="82a32e0d">
            <seg n="91146793">
              Herr talman! Först vill jag rikta ett tack till Christer för
              tillrättaläggandet. Det är bär och frukt som man i dag har i Finland.
              När det gäller gårdslikörer har man prövat det genom att få en
              notifiering i EU-kommissionen. När man förstod att det var stopp
              där har det därefter inte blivit något riksdagsbehandlande i den
              finska riksdagen.
            </seg>
            <seg n="5a57ab8e">
              Jag går över till din fråga om reklam och marknadsföring. I det
              förslag som vi nu lägger fram finns det ingenting som innebär
              att man liberaliserar i förhållande till nuläget. Det tycker jag
              är en viktig del. Man talar ofta om att vi har en liberaliseringsutveckling.
              Men på den här punkten innebär det liggande förslaget att det
              inte är någon förändring när det gäller reklam och marknadsföring
              av alkoholdrycker. I stället markeras det att andra delar och
              andra medier som Internet när det gäller bilder också ska omfattas
              av samma lagstiftning som vi har för tidningar. Såtillvida är
              det en liten skärpning.
            </seg>
            <seg n="f5e9a64a">
              På den punkten är jag beredd att som riksdagsledamot följa, tillsammans
              med dig och andra, vad som händer. Vi slår fast att de nuvarande
              reglerna inte liberaliseras. Vi behåller dem, och vi gör en liten
              skärpning när det gäller bilder och Internet.
            </seg>
            <seg n="73264e78">
              Inte minst gäller detta internationellt. Här användes Sveriges
              ordförandeår i EU. Vår tidigare folkhälsominister, som nu också
              har ansvar för de socialpolitiska frågorna, Maria Larsson, var
              aktiv och lyfte upp dessa frågor under Sveriges ordförandeår i
              EU. Det ser jag som en viktig del i att skapa en gemensam hållning,
              vilket vi behöver på området i Europa och internationellt.
            </seg>
          </u>
          <note type="speaker" n="50fde0e1">
            Anf. 72 CHRISTER ENGELHARDT (S) replik:
          </note>
          <u who="christer_engelhardt_776dd7" xml:id="i-ae0a51c7fe4a6c21-8" n="3cd0e646">
            <seg n="f47fc3d6">
              Herr talman! Jag har också haft en del kontakter med näringen
              i frågan. Jag förstår näringens synpunkter om alkoholreklamen.
              Jag har också förstått att det är juridiskt krångligt att hålla
              ordning på alla möjliga regler och riktlinjer.
            </seg>
            <seg n="1c5fe28a">
              Jag vet att också näringen har en ombudsman som granskar alkoholreklam
              på eget initiativ. Jag tycker nog att vi skulle ha en sittning
              med näringen för att riktigt få diskutera frågan om alkoholreklamen
              och de regler som ändå finns. På så sätt kanske man skulle landa
              i några gemensamma ståndpunkter som i sådant fall definitivt ger
              en tydlig inriktning som vi är överens om för vad som ska vara
              giltigt för alkoholreklam och med ett tydligt folkhälsoperspektiv
              i detta.
            </seg>
            <seg n="13245ffb">
              Det är lite High Chaparral på området. Jag är medveten om att
              vi inte kan påverka de reklamkanaler som sänder från andra länder
              än Sverige. Där får vi stå ut med alkoholreklamen i den svenska
              televisionen, det vill säga att den kommer in via parabol, satelliter
              och så vidare. Vi skulle ändå behöva ha ett samlat grepp om detta
              för att ha en tydlig svensk ståndpunkt. När jag yrkade bifall
              till reservationen om marknadsföring efterlyste jag att vi kan
              sitta ned och få en gemensam överenskommelse som på ett tydligt
              sätt bestämmer inriktningen på den svenska marknadsföringen av
              alkoholdrycker. I dag är det alltifrån små annonser till helsidor
              i Dagens Nyheter och Svenska Dagbladet. Det är en stor spännvidd.
              Jag skulle önska att vi kunde ta oss tid att sitta ned och resonera
              och diskutera marknadsföring av alkohol. Jag hoppas att vi så
              småningom kan nå fram till ett gemensamt ställningstagande.
            </seg>
          </u>
          <note type="speaker" n="32e42839">
            Anf. 73 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-5a403b9f72b1817b-0" n="82a32e0d" next="i-840eda8bd9b0420a-0">
            <seg n="bfa15b05">
              Herr talman! Jag vill än en gång slå fast att i den alkohollag
              som vi nu tar ställning till finns två förbud mot användning av
              kommersiella annonser i marknadsföringen av alkoholdrycker. Det
              är i radio, tv och tidningar. Det är också markerat att särskilt
              måttfullhet ska iakttas, att reklamen inte får vara påträngande,
              uppsökande eller uppmana till bruk av alkohol och att reklamen
              inte särskilt får rikta sig till enskilda eller till barn och
              ungdomar under 25 år.
            </seg>
            <seg n="bf0223fd">
              Vi har varit överens om restriktionerna för marknadsföringen.
              De slås fast också nu. I frågor som rör hur vi tillsammans med
              övriga EU-länder och internationellt ska hantera Internet ska
              vi vara beredda att söka vidare. Det är ingen enkel materia, men
              det är självklart att vi ska reglera vad vi kan. Det vi i dag
              kan göra slås fast i lagförslaget som handlar om ny alkohollag.
              Det vi inte i dag kan fatta beslut om bör vi söka olika lösningar
              för. På den punkten är jag beredd att vara med i en diskussion
              också i framtiden.
            </seg>
          </u>
          <note n="5a349b77">
            Överläggningen var härmed avslutad.
          </note>
          <note n="a3bd2d36">
            7 § Framtidens friluftsliv
          </note>
          <note n="de40ab5b">
            Föredrogs
          </note>
          <note n="a16b9b4d">
            Anf. 74 ANNE MARIE BRODÉN (M):
          </note>
          <note n="993e3465">
            Herr talman! I detta betänkande från kulturutskottet behandlas
            proposition 2009/10:238 Framtidens friluftsliv och tre motioner
            som väckts med anledning av propositionen.
          </note>
          <note n="db0e6d31">
            Regeringen föreslår i propositionen en ny lag som innebär att
            uppgiften att fördela statsbidrag till friluftsorganisationer
            delegeras till den ideella föreningen Svenskt Friluftsliv från
            och med bidragsåret 2011. I propositionen föreslås även en ändring
            i bilagan till offentlighets- och sekretesslagen för att göra
            handlingsoffentligheten i tryckfrihetsförordningen tillämplig
            på de delar av Svenskt Friluftslivs verksamhet som avser fördelning
            av statsbidrag. Den nya lagen och ändringen i bilagan till offentlighets-
            och sekretesslagen föreslås träda i kraft den 1 januari 2011.
          </note>
          <u who="anders_andersson_dc6ae0" xml:id="i-840eda8bd9b0420a-0" n="82a32e0d" prev="i-5a403b9f72b1817b-0">
            <seg n="1ebfd294">
              I propositionen föreslås även ett mål för friluftslivspolitiken.
              Målet är att stödja människors möjligheter att vistas i naturen
              och utöva friluftsliv där allemansrätten är en grund för friluftslivet.
              Alla människor ska ha möjlighet att få naturupplevelser, välbefinnande,
              social gemenskap och ökad kunskap om natur och miljö. De uppställda
              målen innebär att naturen ska vara tillgänglig för alla, att personligt
              och ideellt engagemang står i centrum, att allemansrätten värnas,
              att det hållbara brukandet tar hänsyn till friluftslivets behov,
              att kommunernas ansvar för den tätortsnära naturen är fortsatt
              stark, att friluftslivet bidrar till landsbygdsutvecklingen och
              regional tillväxt, att skyddade områden är en tillgång för friluftslivet,
              att friluftslivet har en given roll i skolans arbete och att fysisk
              aktivitet och avkoppling stärker folkhälsan.
            </seg>
            <seg n="56f37e99">
              Regeringen framhåller i propositionen att friluftslivet är brett
              och spänner över flera politikområden. Friluftslivets folkhälsoaspekter
              och den förebyggande hälsovården anges liksom kulturlivet och
              samhällsplaneringen som centrala.
            </seg>
            <seg n="47fa5f59">
              Kulturutskottet föreslår att riksdagen bifaller propositionen.
              Utskottet föreslår även att riksdagen gör ett tillkännagivande
              om att regeringen ska återkomma med ett antal kompletterande mätbara
              mål för friluftslivspolitiken med anledning av motioner från Socialdemokraterna,
              Miljöpartiet och Vänsterpartiet. Samtliga motionsyrkanden, förutom
              de som rör tillkännagivandet, avstyrks av utskottet. I betänkandet
              finns sju reservationer.
            </seg>
            <seg n="16ed41a0">
              Nu lämnar jag vidare till mina kolleger.
            </seg>
          </u>
          <note type="speaker" n="7a81412e">
            Anf. 75 ISAK FROM (S):
          </note>
          <u who="isak_from_0325ff" xml:id="i-34ef68d197ecc827-0" n="8d26fca2">
            <seg n="66bc6707">
              Herr talman! Jag ställer mig bakom samtliga S-reservationer.
              Jag yrkar bifall till Socialdemokraternas reservationer 2, 3 och
              5.
            </seg>
            <seg n="cef5a165">
              Vi ska i dag debattera en kär fråga, framtidens friluftsliv.
              Det är ett brett ämne som sträcker sig över flera politikområden.
              Jag känner att vi politiker är överens om frågans vikt. Vi är
              dessutom överens om behovet av mätbara mål. Vi är kanske inte
              helt överens om vägen dit.
            </seg>
            <seg n="05d9e3b3">
              Sverige är en nation fylld av grönt guld, berg och vatten. Vi
              har även fyra tydliga årstider som vi kan njuta av. I det gamla
              bondesamhället vistades man dagligen många timmar ute i det fria.
              Man gjorde det för att förtjäna sitt levebröd. Tiderna har förändrats,
              och i dag arbetar merparten av oss i städer och i samhällen. Att
              vistas i naturen har för oss människor blivit en viktig källa
              för att samla tankar och kraft. Jag gillar personligen att jaga,
              fiska och åka skoter, men jag gillar även att åka pulka hemma
              i den kommunala pulkabacken. Det går bra därför att jag bor i
              Norsjö och är privilegierad. Så är det tyvärr inte för alla.
            </seg>
            <seg n="d75b358a">
              Friluftslivet rankas högre och högre av moderna människor. Promenader
              och utflykter upplevs av de allra flesta ha väldigt stor betydelse
              för livskvaliteten, och hälsovärdet av friluftslivet kan inte
              nog värderas. Vi kan om vi vill skapa förutsättningar för att
              alla i hela Sverige ska erbjudas livsmiljöer som skapar förutsättningar
              för rekreation, stärkt folkhälsa, minskad stress och därigenom
              ökad gemenskap.
            </seg>
            <seg n="c8adf612">
              Sverige är ett långt land med mycket natur, men allt fler bor
              i städer och har varierad förmåga att ta sig ut i naturen. Välutbildade
              rör sig mer än sämre utbildade. Tjänstemän rör sig mer än arbetare.
              Sjuka och arbetslösa orkar inte ta sig ut i naturen. Det moderna
              samhället visar att det delade samhället nu finns även i skogen.
            </seg>
            <seg n="9768b69a">
              Herr talman! I tisdags läste jag en artikel i Västerbottens Folkblad
              om Marina som varit sjuk och utförsäkrad och som nu tack vare
              ett projekt mellan SLU och regionsjukhuset i Umeå har blivit ordinerad
              skogsbesök. Först trodde hon att det var ett skämt. Den första
              gången satt hon på ett liggunderlag ute i skogen och kunde inte
              tänka klart, för hon förstod inte vad hon gjorde där hon kunde
              ju göra någonting annat viktigt. Efter 24 besök på två timmar
              kan hon nu sova om nätterna, och hon har för första gången på
              fem år fått möjligheten att arbetsträna.
            </seg>
            <seg n="ea66ed59">
              Folkhälsoinstitutet lyfter fram behovet av hälsofrämjande miljöer
              i sin rapport 2010. Den analys som Folkhälsoinstitutet gör visar
              att det finns behov av att stärka det hälsofrämjande inslaget
              i våra livsmiljöer. Bland annat föreslår man att kommunerna inför
              en mer hälsoinriktad samhällsplanering, till exempel genom att
              skapa säkra och attraktiva friluftsmiljöer som främjar fysisk
              aktivitet.
            </seg>
            <seg n="4a7a41b7">
              Herr talman! Det är viktigt att kommunerna ger faktiska förutsättningar
              att planera och levandegöra stadsnära skogar och parker. Det är
              väl inte direkt en fråga för dagen, men väldigt många kommuner
              underlåter att uppdatera sina översiktsplaner, som enligt direktivet
              ska uppdateras varje mandatperiod. Det gör att kommunerna inte
              tar sitt uppdrag på fullt allvar.
            </seg>
            <seg n="cc13477b">
              En grundförutsättning för rekreation och friluftsliv är tillgången
              till attraktiva och uppskattade naturmiljöer. Friluftslivet har
              en underskattad betydelse som samhällsnytta.
            </seg>
            <seg n="902bc6b8">
              Herr talman! Politiken måste ge tydliga signaler och stifta lagar
              om att hänsyn måste tas till friluftslivets behov. Människor rör
              sig i dag mindre än tidigare generationer. Spontanidrotten bland
              barn och unga har minskat. Det är viktigt att stärka förutsättningarna
              för barn och ungdomar att röra sig mer. Alla barn i alla skolor
              måste ges förutsättningar för mer spontana möjligheter till fysisk
              aktivitet.
            </seg>
            <seg n="5c9eab53">
              I vårt socialdemokratiska idrottspolitiska program föreslår vi
              att man ska stärka barns och ungas möjligheter att inom grund-
              och gymnasieskolan få ökad fysisk aktivitet med minst 30 minuter
              om dagen. Övervikten bland unga ökar, och diabetes ökar, vilket
              kommer att bli ett framtida stort folkhälsoproblem om vi inte
              gör någonting.
            </seg>
            <seg n="24804520">
              En viktig förutsättning för ett aktivt friluftsliv är att det
              finns goda möjligheter till fysisk rekreation i närområdet. Detta
              måste tillgodoses redan i planeringen av skolområden och nya bostadsområden.
              Folkhälsan är ett viktigt mål för hela samhället, både personligt
              och framför allt ur ett samhällskostnadsperspektiv. Här får vi
              inte glömma den enskildes välbefinnande.
            </seg>
            <seg n="c171723b">
              Herr talman! Folkrörelserna och föreningarna har en ofantlig
              betydelse som inte nog kan värderas. Det är viktigt att vi ger
              förutsättningar för våra folkrörelser och föreningar att verka.
            </seg>
            <seg n="5e2b89f0">
              I propositionen Framtidens friluftsliv bedömer regeringen att
              friluftspolitiken bör indelas i tio mål, eller snarare tio delar.
              Vi finner det positivt att friluftspolitiken uppmärksammas, men
              vi ställer oss samtidigt kritiska till dessa mål då de inte går
              att mäta. Det blir ju underligt om graden av måluppfyllelse inte
              kan mätas den dag regeringens friluftspolitik ska utvärderas.
              Dessa mål är närmast att anse som visioner för friluftspolitiken.
            </seg>
            <seg n="222ae731">
              Här ska jag berömma det goda samarbete som vi har haft i utskottet.
              Det är glädjande att vi har funnit enighet i utskottet genom att
              ett enigt utskott ger regeringen till känna att det föreslagna
              målet ska kompletteras med ett antal mätbara mål.
            </seg>
            <seg n="0b936fc3">
              När det nu är glädjande att vi har nått enighet om behoven av
              faktiskt mätbara mål blir det lite konstigt när utskottets borgerliga
              ledamöter avstyrker vår motion om fortsatt forskning på området
              samt att ge SCB i uppdrag att ta fram faktisk statistik för området.
              För mig känns det som att om vi ska ha mätbara mål är det bra
              att ha uppdaterad, färsk statistik också.
            </seg>
            <seg n="44220700">
              Herr talman! Här anser vi att det måste föreligga ett feltänk
              från våra borgerliga ledamöter i utskottet. Regeringen har också
              lyft fram frågan då man i propositionen säger att beslut om friluftsliv
              ska fattas med god kunskap. Jag skulle gärna vilja höra hur våra
              borgerliga ledamöter har tänkt sig att mäta detta om man inte
              har färsk statistik, eller om man har tänkt ta fram statistik
              på ett sätt som för oss är okänt.
            </seg>
          </u>
          <note n="d5d2369d">
            I detta anförande instämde Peter Johnsson (S).
          </note>
          <note type="speaker" n="f10b1de9">
            Anf. 76 TINA EHN (MP):
          </note>
          <u who="tina_ehn_aa733d" xml:id="i-a6197d2c14a528ce-0" n="6153e458" next="i-2a3e3241c200bf3a-0"/>
          <note n="871e04e2">
            Herr talman! Det gäller alltså kulturutskottets betänkande nr
            3 om framtidens friluftsliv.
          </note>
          <u who="tina_ehn_aa733d" xml:id="i-2a3e3241c200bf3a-0" n="6153e458" prev="i-a6197d2c14a528ce-0">
            <seg n="e242c582">
              Friluftslivet griper in i många politikområden, och friluftsliv
              är ett samlingsbegrepp för aktiviteter som genomförs utomhus och
              inkluderar både organiserad och oorganiserad verksamhet. Ett särskilt
              begrepp är det rörliga friluftslivet. Om man backar lite grann
              och tittar på 80-talet skulle det främjas genom att man inrättade
              naturvårdsområden där tillgängligheten till naturen gavs särskilda
              resurser för att öka tillgängligheten till skog, mark och vatten,
              utan vissa inskränkningar som fanns i naturreservat och nationalparker.
            </seg>
            <seg n="ce332877">
              Friluftsliv har möjlighet att bidra till såväl ökad förståelse
              för natur och miljö som en förbättrad hälsa. En oroande utveckling
              som vi inte kan huka inför är vårt alltmer stillasittande liv
              med alla de konsekvenser det för med sig. Inte minst unga människor
              spenderar mer och mer tid vid datorer och tv, och barn ägnar mindre
              tid åt utomhuslekar. Man får mindre motion i skolan, och man minskar
              sitt engagemang i idrotts- och friluftsliv. Det är en tendens,
              även om inte alla gör så.
            </seg>
            <seg n="094ced63">
              Vuxna tar bilen även korta sträckor i stället för att gå eller
              cykla. De korta bilresorna, under fem kilometer, står för cirka
              hälften av alla bilresor totalt i Sverige, och i tätorter är det
              omkring 80 procent.
            </seg>
            <seg n="1ba21a9f">
              Sjukdomar relaterade till dessa trender ökar. Det är också därför
              man behöver ha en politik som på allvar gör det lättare för människor
              att röra sig mer, att göra det möjligt att ta sig fram med cykel
              eller till fots. En sådan politik är vi inom De gröna kända för
              att driva.
            </seg>
            <seg n="7e0c7136">
              I staden hotas den stadsnära naturen ständigt av exploatering,
              och den krymper dess värre alltmer. Inte minst för friluftsliv
              och rekreation är det förstås mycket viktigt att skydda den stadsnära
              naturen i form av naturen i utkanten av staden, gröna kilar in
              i stadsområdena och städernas parker. Miljöpartiets vision är
              att ingen i Sverige ska ha speciellt långt till naturen, inte
              ens i en storstad. Fantastiskt här i Helsingfors finner jag till
              exempel Lill-Jansskogen, som ger mig kraft och återhämtning bara
              genom att jag promenerar en stund och betraktar de mycket gamla
              träden, som förmodligen hyser en mångfald av udda insekter och
              som bara är otroligt vackra. Det är natur, ekosystem och levande
              historia i ett och samma.
            </seg>
            <seg n="285f38ab">
              Väldigt avgörande för framtidens friluftspolitik är att det finns
              en helhet inom alla de politikområden som berör friluftslivets
              möjligheter och begränsningar.
            </seg>
            <seg n="0ff3f4be">
              Jag vill i detta sammanhang ta tillfället i akt att påpeka just
              det som står i den motion som vi från Miljöpartiet väckt med anledning
              av propositionen.
            </seg>
            <seg n="99077340">
              Det är också olyckligt att vi har en regering som inte kan klara
              av att koppla ihop alla dessa politikområden ordentligt. Då vill
              jag nämna strandskyddspolitiken som man har genomdrivit och som
              inte är till gagn för det rörliga friluftslivet utefter den mest
              attraktiva kusten i Sverige. Det alltmer intensiva skogsbruket
              som man har öppnat för leder inte till skogar som människor utnyttjar
              för friluftsliv och rekreation. Det är därför självklart för Miljöpartiet
              att värna allemansrätten i naturen och alla människors möjlighet
              att ta del av naturen, att det finns en natur att vistas i, en
              skog att kunna ströva i, en strand att kunna gå på och en sjö
              att kunna fiska i eller att bara sitta och meditera vid.
            </seg>
            <seg n="eff1e493">
              Detta är även orsaken till att vi från Miljöpartiets sida anser
              att frågan om skötsel av skog för rekreationsändamål kan lyftas
              in i detta betänkande, att ökad kännedom om den biologiska mångfalden
              finns med och inte minst att forskning och statistik är en fortsatt
              viktig del för att följa och veta vad friluftslivet har för betydelse
              i framtiden. Namnet på denna proposition är också Framtidens friluftsliv
              .
            </seg>
            <seg n="29b8916a">
              Propositionen om framtidens friluftspolitik handlar i hög grad
              om ett förändrat sätt att fördela statsbidragen till friluftsorganisationerna.
              Förslaget går ut på att den ideella föreningen Svenskt Friluftsliv
              får denna uppgift från och med den 1 januari 2011. Vi från Miljöpartiet
              säger att vi tycker att det är bra med en utveckling där stödet
              till friluftslivet får ett liknande system som stödet till idrotten.
              Vi skiljer oss i fråga om detta, liksom flera tunga remissinstanser,
              genom att vi inte anser att Svenskt Friluftsliv ska ha rollen
              att fördela statsbidrag till de organisationer som finns utanför
              paraplyorganisationen Svenskt Friluftsliv. Precis så är det också
              inom Riksidrottsförbundet.
            </seg>
            <seg n="9515836b">
              Mycket mer kan sägas om att se vikten av framtidens friluftspolitik.
              Men jag avslutar med att säga att Miljöpartiet ställer sig bakom
              alla de reservationer som vi har i betänkandet. Men för tids vinnande
              yrkar jag bifall till reservation 4.
            </seg>
          </u>
          <note type="speaker" n="8ac8d73d">
            Anf. 77 TORBJÖRN BJÖRLUND (V):
          </note>
          <u who="torbjorn_bjorlund_e4a89e" xml:id="i-e4ff614ec914ce88-0" n="4cb0357e">
            <seg n="bce5abd6">
              Herr talman! Detta är ett intressant betänkande som har varit
              aktuellt länge, och det är dags att komma till skott med hanteringen
              av friluftslivet och kanske framför allt organisationen Svenskt
              Friluftsliv som har arbetat med denna fråga länge och väntar på
              något slags besked.
            </seg>
            <seg n="db8d4303">
              Jag börjar med att yrka bifall till reservation 2 som handlar
              om forskning och statistik. Jag ställer mig bakom alla Vänsterpartiets
              reservationer men yrkar bifall bara till denna reservation.
            </seg>
            <seg n="709a40c0">
              Herr talman! Friluftsliv är en viktig del i de flesta människors
              vardag. I Sverige är vi också lyckligt lottade genom allemansrätten
              som vi har att luta oss mot. Det är en av de viktigaste delarna
              vi har att värna för att ge alla människor möjligheter till rekreation
              i naturen och undanröja orättvisor som kan uppkomma på grund av
              ägarförhållanden som i vissa fall kan vara hinder.
            </seg>
            <seg n="aac670d5">
              Att ha konkreta mål för friluftslivspolitiken är viktigt. Det
              är därför bra att regeringen medger att de behöver arbetas fram
              och att riksdagens majoritet ställer sig bakom dem. Det ger också
              organisationen Svenskt Friluftsliv en bättre grund att stå på
              i sitt arbete när de har arbetats fram.
            </seg>
            <seg n="3350bcbf">
              Men för att kunna utveckla friluftsverksamheten behöver vi mer
              kunskap. Det är kanske det viktigaste att lyfta fram i dag. Egentligen
              behövs det ständig forskning för att verksamheten hela tiden ska
              kunna utvecklas. Det är därför inte tillfredsställande att regeringen
              inte kan ge besked om att forskningsprogrammet Friluftsliv i förändring
              kan få en fortsättning efter 2012. Vi anser att detta borde vara
              möjligt, och vi vill att det redan nu tas beslut om fortsatt forskning
              på detta område.
            </seg>
            <seg n="8fc42975">
              När det gäller att mäta förändringar i vanor och verksamhet bland
              befolkningen borde ett specifikt uppdrag ges till Statistiska
              centralbyrån, SCB, för att ge friluftslivet ytterligare möjligheter
              att utvecklas. Inte minst tror jag att det ger de ideella organisationerna,
              som är grunden för denna verksamhet, en bekräftelse på att de
              gör rätt saker och lockar människor till sin verksamhet.
            </seg>
            <seg n="5605f30f">
              Jämförelsen med idrottsrörelsen och Riksidrottsförbundet är ofrånkomlig.
              Vi borde kunna ha den verksamheten som modell och ge friluftslivet
              samma förutsättningar i sin utveckling som idrottsrörelsen har,
              som är något större men som också har en annan historia bakom
              sig.
            </seg>
            <seg n="ebb0e6fb">
              Herr talman! Det är också bra att det ekonomiska stödet ökar.
              Men jag tror att det behöver ökas ytterligare i framtiden för
              att ge friluftsverksamheten ännu mer skjuts. De allra flesta som
              är verksamma i friluftslivet är ideellt engagerade, och vi vet
              hur svårt det ofta kan vara att få verksamheten att gå ihop ekonomiskt.
              Precis som med idrotten är den bästa hjälpen att successivt öka
              stödet och därmed främja de ideella organisationernas verksamhet.
              Då kommer vi också att få en bättre folkhälsa, mer möjligheter
              till rekreation på rättvisa villkor för alla och fler som blir
              fysiskt aktiva. Det skapar också en bättre folkhälsa.
            </seg>
            <seg n="444ef460">
              När det gäller de övriga delarna som finns i betänkandet återkommer
              jag och tänker begära replik på framför allt de borgerliga ledamöternas
              anföranden.
            </seg>
          </u>
          <note type="speaker" n="1a45e37c">
            Anf. 78 GÖRAN MONTAN (M):
          </note>
          <u who="goran_montan_7f6f81" xml:id="i-f9d03b56c6f7a7ab-0" n="f713c20d">
            <seg n="920d4266">
              Herr talman! När vi i dag samlas för att diskutera framtidens
              friluftsliv är det i ordets mening en riktig svensk företeelse
              som vi värnar. I en tid när Sverige och svenskheten debatteras
              och bitvis vulgariseras är det riktigt roligt att kunna lyfta
              fram något som sammanfattar begreppet svenskt, långt bortom alla
              begränsande och i många fall enfaldiga tankar om svenskheten kopplad
              till hudfärg, religion och språk.
            </seg>
            <seg n="1a50ed9a">
              Vi svenskar med andra ord alla vi som bor i Sverige har under
              en lång tid haft en mycket intim och nära relation med natur och
              friluftsliv. Vår önskan att värna djur och natur, att vistas i
              skog och mark, att värna jaktkalenderns olika datum och att värna
              bär- och svampplockning är olika exempel på just detta. Våra skolor
              och förskolor försöker i möjligaste mån att bygga vidare på denna
              tradition i sin undervisning. Vi har under senare år sett hur
              bland andra Robinsonskolor, Ur och skurförskolor, naturförskolor
              etcetera som bygger på utepedagogiker har vuxit fram och efterfrågas
              av barn och deras föräldrar.
            </seg>
            <seg n="029c0582">
              I kölvattnet av den pågående och relevanta samhällsdebatten om
              många unga människors stillasittande tillvaro och allt sämre fysiska
              status växer en marknad fram där utevistelse är en naturlig del
              av pedagogiken. Denna pedagogik efterfrågas också av allt fler.
            </seg>
            <seg n="f8a1d5af">
              En stor del av vårt förhållande till naturen bygger på vår unika
              allemansrätt, vårt strandskydd och våra stränga lagar om djurskydd.
              Ett tidstecken är att det visas smakfullt producerade tv-produktioner
              och ges ut böcker med kända kockar som Per Morberg om hur man
              tillagar delikata rätter hämtade från skog och mark.
            </seg>
            <seg n="7b42a796">
              Vi älskar vår natur, våra skogar och vår hembygds marker.
            </seg>
            <seg n="c4f75c55">
              Det är verkligen inte ofta som jag som moderat känner mig hågad
              att citera den förre statsministern Göran Persson. Men i dokumentärfilmen
              om slutet av sin statsministerperiod uttryckte han sig i följande
              termer: Ivrigt längtar jag tillbaka till markerna där som barn
              jag lekte. Då slog han an något djupt liggande hos oss alla. Hans
              sätt att hantera denna längtan att bygga en mindre herrgård var
              sedermera en helt annan historia.
            </seg>
            <seg n="6fae6065">
              När vi i dag diskuterar framtidens friluftsliv har vi att ta
              ställning till ett antal förslag som både skyddar något unikt
              och viktigt och som skapar nya regler som säkerställer framtidens
              friluftsliv för våra barn och barnbarn.
            </seg>
            <seg n="5ec6570a">
              Jag vill i detta sammanhang särskilt lyfta fram Svenskt Friluftslivs
              nya roll som en paraplyorganisation för hela friluftssektorn med
              långtgående frihet under ansvar.
            </seg>
            <seg n="cd606722">
              En motsvarande modell finns redan, som omtalats av tidigare talare,
              på idrottssidan genom Riksidrottsförbundet. Svensk idrotts resultat,
              elit och bredd talar för att denna modell har varit framgångsrik,
              ja, så framgångsrik att den är väl värd att framhäva och pröva
              även när det gäller friluftslivet. Som en konsekvens av detta
              höjer regeringen dessutom anslaget med 3 miljoner kronor, från
              25 miljoner till 28 miljoner.
            </seg>
            <seg n="d14d983f">
              Sammanfattningsvis visar förslagen att alliansregeringen försvarar
              friluftslivets status och ser dess potential inför framtiden.
              Det finns en outnyttjad sådan potential i hela friluftssektorn.
              Ju stressigare och ju mer högpresterande samhället blir, desto
              viktigare blir friluftslivet både som rekreation och som arbetsgivare.
            </seg>
          </u>
          <note n="0d473f07">
            Med dessa ord yrkar jag bifall till utskottets förslag i betänkande
            KrU3.
          </note>
          <note n="e75f3994">
            I detta anförande instämde Anne Marie Brodén (M).
          </note>
          <note type="speaker" n="8ae94640">
            Anf. 79 ISAK FROM (S) replik:
          </note>
          <u who="isak_from_0325ff" xml:id="i-34ef68d197ecc827-1" n="8d26fca2">
            <seg n="97ebe9de">
              Herr talman! Jag börjar med ett förtydligande eftersom jag kanske
              uttryckt mig lite otydligt: Vi socialdemokrater yrkar bifall till
              reservationerna 1, 2 och 4.
            </seg>
            <seg n="a4a82cee">
              Göran Montan hade här ett väldigt fint föredrag om förutsättningarna
              i Sverige när det gäller att vara ute i naturen och när det gäller
              det behovet i förskolorna. I det instämmer jag helt och hållet.
            </seg>
            <seg n="cf0ef7af">
              Däremot besvarade Göran Montan inte dessa mina frågor: Hur ska
              vi kunna mäta om vi nu bestämt oss för att ha mätbara mål? Hur
              vill Moderaterna samla in statistik som är trovärdig? Hur har
              ni tänkt er detta? För mig och för oss socialdemokrater känns
              det här lite konstigt, så vi skulle vilja att ni lite tydligare
              lyfte fram detta.
            </seg>
            <seg n="f8d12dfe">
              En annan fråga som du, Göran Montan, också gärna får besvara
              är hur de stadsnära skogarna ska värnas och hur Moderaterna vill
              värna dessa? Andelen privat skogsmark ökar, medan andelen kommunal
              skogsmark minskar. Hur vill alltså Moderaterna på ett trovärdigt
              sätt lyfta fram detta?
            </seg>
          </u>
          <note type="speaker" n="d22dc7af">
            Anf. 80 GÖRAN MONTAN (M) replik:
          </note>
          <u who="goran_montan_7f6f81" xml:id="i-f9d03b56c6f7a7ab-1" n="f713c20d">
            <seg n="a87f801b">
              Herr talman! Isak From lyfter här fram en fråga som vi har behandlat
              i utskottet och där vi kommit fram till att be regeringen återkomma
              med mer preciserade mål mål som även är mätbara.
            </seg>
            <seg n="e91c9bb6">
              Det finns olika områden i samhället där det är mer eller mindre
              svårt att mäta och att föra statistik. Den forskning som pågår
              nu ska fortsätta i drygt två år till, så det finns tid för att
              vinna ökad kunskap om hur vi kan hämta in den statistik som skulle
              behövas. Det är inte så enkelt som att i ett skogsbryn sätta upp
              ett vändkors som alla måste passera så att man vet hur många som
              vid varje givet tillfälle är i skogen. Det finns säkert andra
              och bättre sätt. Vi utgår från att vår uppmaning till regeringen
              kommer att följas.
            </seg>
            <seg n="fcd1b217">
              När det gäller stadsnära skog och natur både i och nära tätorter
              vill vi inte medverka till att ytterligare inskränka den privata
              äganderätten. Däremot finns det andra möjligheter. Genom upplysning
              och kanske andra positiva åtgärder kan privata skogsägare uppmuntras
              att också ta hänsyn till alla som vill vistas i de här skogarna.
              Jag vill återkomma till det absolut självklara värnandet av den
              i vårt land hävdvunna allemansrätten. Jag kan inte föreställa
              mig att den ytterligare kommer att hotas. Om så skulle ske kommer
              vi att finnas där.
            </seg>
          </u>
          <note type="speaker" n="9474a076">
            Anf. 81 ISAK FROM (S) replik:
          </note>
          <u who="isak_from_0325ff" xml:id="i-34ef68d197ecc827-2" n="8d26fca2">
            <seg n="51ab3ecb">
              Herr talman! Fortfarande tycker jag inte att Göran Montan gett
              alla svar. Jag tror att vi alla är ganska överens om att SCB är
              ett trovärdigt institut när det gäller att ta fram statistiskt
              säkerställda uppgifter. Om vi nu är medvetna om frågans betydelse
              även i framtiden blir det här dagsaktuella fakta som kontinuerligt
              behöver uppdateras. Jag känner mig alltså inte nöjd med Göran
              Montans svar.
            </seg>
            <seg n="20cb421c">
              Göran Montan säger tydligt att man inte vill inskränka den privata
              äganderätten. Det kan väl också jag till viss del skriva under
              på. Men nu är det så att det privata ägandet ökar medan det kommunala
              ägandet minskar. Det kan medföra att det blir sämre förutsättningar
              för nämnda möjligheter i stadsnära och samhällsnära miljöer.
            </seg>
            <seg n="2332dbf0">
              Vi har också lyft fram att vi skulle vilja ha en del stimulansmedel
              som privata skogsägare skulle kunna ta del av om de sköter sina
              skogar. Vi tror till och med att det här kan vara självfinansierande.
              Människor vill röra sig i välskötta och välgallrade skogar med
              väl upptrampade stigar och där det finns blåbärsris. Man vill
              inte ha igenväxta skogar och inte heller en massa ris och bråte
              att gå omkring i. Vi tror alltså väldigt mycket på att använda
              samma metoder som de som använts till exempel när det gällt biotopskydd
              och andra skyddsvärda skogar. Vi tror alltså att det vore bra
              även för friluftslivet om vi fick till stimulansmedel här.
            </seg>
          </u>
          <note type="speaker" n="459df923">
            Anf. 82 GÖRAN MONTAN (M) replik:
          </note>
          <u who="goran_montan_7f6f81" xml:id="i-f9d03b56c6f7a7ab-2" n="f713c20d">
            <seg n="b6fd143a">
              Herr talman! Jag är inte förvånad över att Isak From inte nöjer
              sig med mina svar; det ligger väl i sakens natur.
            </seg>
            <seg n="0075f0e2">
              När det gäller områden närmast tätorterna talar Isak From först
              om stimulanspaket av olika slag exakt preciserade är de inte för
              att sedan tala om biotopskydd och så vidare. Den typ av lagstiftning
              som på flera områden har inskränkt just förfoganderätten för dem
              som äger skogen är precis sådant som vi ska försöka vara väldigt
              restriktiva med.
            </seg>
            <seg n="1f5f7706">
              När det gäller stimulanser i form av upplysning vill inte jag
              heller blunda för det tryck som finns också hos allmänheten. Isak
              From har verkligen rätt i att det är bra mycket trevligare att
              gå i skogar med upptrampade stigar och med lingon- och blåbärsris
              än att gå på ett kalhygge.
            </seg>
            <seg n="e2219750">
              Möjligheten att på ett ekonomiskt sätt sköta sin skog är inte
              inskränkt till det privata ägandet. De kommunala skogarna sköts
              faktiskt på samma sätt. Det är inte så att man struntar i dessa.
            </seg>
            <seg n="572ed8dd">
              Man kan uppmuntra skogsägare exempelvis till att experimentera
              med blädning i stället för kalhyggen och till att när skog planteras
              också plantera den typ av träd som gör att det blir trevligare
              att vistas i skogen granskog är inte särskilt lättframkomlig så
              visst finns det möjligheter. Men jag tror fortfarande att frivillighetens
              väg samt upplysning och stimulanser i form av kunskap ger det
              bästa resultatet.
            </seg>
          </u>
          <note type="speaker" n="b623f863">
            Anf. 83 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-e4ff614ec914ce88-1" n="4cb0357e">
            <seg n="ce3e94af">
              Herr talman! Troligtvis blir inte heller jag nöjd med Göran Montans
              svar. Vi har nog lite olika synpunkter.
            </seg>
            <seg n="3c6d7933">
              Jag har tre konkreta frågor som jag skulle vilja ha svar på om
              det går att få det.
            </seg>
            <seg n="b041cf8e">
              Min första fråga gäller forskningen. Ni har inte i det avseendet
              tagit ställning för en fortsättning. Detta är oroande, tycker
              jag. På alla områden, inte minst inom idrotten, finns det här
              fastlagt. Det finns mycket och väl inarbetad forskning kring att
              ta reda på verksamheter och hur bra det är för olika människor,
              befolkningsgrupper och sådant. Det behövs också i det här sammanhanget.
            </seg>
            <seg n="929ac531">
              En statusuppdatering och en fortsättning på den positiva utveckling
              som vi har på området borde vara givet. Då behöver man nog ge
              ett besked i dag om att man tänker fortsätta med detta, att man
              inte tänker lägga av med detta år 2012 och låta forskarna sväva
              i ovisshet. Det kan ju drabba forskare som sedan undrar: Var hamnar
              den här statusen? Var kommer jag att hamna? Kommer jag att få
              fortsätta med min forskning? Det här är rätt viktigt, tycker vi.
              Jag menar att det finns kopplingar till Riksidrottsförbundet en
              erfarenhet som man kanske kan använda.
            </seg>
            <seg n="25483989">
              Min andra fråga gäller om riksdagens majoritet och regeringen
              är beredda att öka det ekonomiska stödet. I ett första steg har
              man lagt till 3 miljoner. Men för att få en stabil ekonomi och
              en stabil verksamhet där Svenskt Friluftsliv får ordentligt på
              fötterna för att kunna göra saker behövs ett rejält ekonomiskt
              stöd just därför att detta rätt mycket bygger på ideellt engagemang.
            </seg>
            <seg n="cdb354b6">
              Detta föranleder min tredje fråga. Hur ser Göran Montan på just
              ägarförhållanden och en eventuell framväxt av kommersiell verksamhet
              på området? Jag menar privata företag som försöker göra saker
              och därmed försöker stänga av för att själva tjäna pengar på detta
              och kanske inte alltid respekterar allemansrätten. Det finns nämligen
              en sådan fara, och det har vi diskuterat förut i de här sammanhangen.
              Hur ser Göran Montan på detta? Det handlar kanske om turism.
            </seg>
          </u>
          <note type="speaker" n="882be102">
            Anf. 84 GÖRAN MONTAN (M) replik:
          </note>
          <u who="goran_montan_7f6f81" xml:id="i-f9d03b56c6f7a7ab-3" n="f713c20d">
            <seg n="27f9d5d6">
              Herr talman! Nu ska jag förvåna Torbjörn Björlund med att faktiskt
              försöka svara på hans frågor. Det är inte helt vanligt i denna
              kammare, har jag förstått.
            </seg>
            <seg n="ca01fe52">
              Vad gäller forskningen är det så att det fortfarande dröjer två
              år innan denna forskning formellt ska avslutas. Regeringen har
              fortfarande möjligheter att se över, men jag tror att det ligger
              ett värde i att den forskning som har pågått sedan 2003 och haft
              en mellanstation också får närma sig slutet så att vi får en summering
              och ser i vilken riktning forskningen eventuellt skulle kunna
              fortsätta. Jag är inte absolut motståndare till att man ska fortsätta
              att forska; tvärtom är det alltid av godo. Men när det gäller
              hänvisningen till idrotten, som naturligtvis har en helt annan
              historia, dröjde det faktiskt också ganska länge inom detta område
              innan denna typ av forskning fick fäste.
            </seg>
            <seg n="f1e4a7e6">
              Vad gäller mer pengar har jag än så länge inte träffat på någon
              instans som inte vill ha mer pengar. Så är det ju. Nu insåg regeringen
              att det behövdes mer pengar, inte minst av administrativa skäl
              eftersom Svenskt Friluftsliv får en ny uppgift som de måste sköta.
              Om det i framtiden visar sig att dessa pengar inte är tillräckliga
              får vi naturligtvis pröva det i vanlig ordning.
            </seg>
            <seg n="34c417c8">
              Vad gäller risken för allemansrätten talade jag tidigare om det
              också. Vi har haft flera fall av ekoturism som har inskränkt i
              första hand äganderätten. Om det blir tvärtom, alltså att denna
              typ av verksamhet skulle inskränka på allemansrätten, är det allvarligt.
              Det måste vi i så fall ta itu med.
            </seg>
          </u>
          <note type="speaker" n="86e929e8">
            Anf. 85 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-e4ff614ec914ce88-2" n="4cb0357e">
            <seg n="8f047ed8">
              Herr talman! Ja, jag är lite förvånad, för jag fick faktiskt
              lite svar på de frågor jag hade.
            </seg>
            <seg n="54aa9ff1">
              Jag har bara en fråga till, för att utveckla detta med forskningen.
              Med tanke på att vi har erfarenhet av idrottsrörelsen, som har
              en forskning som har funnits ett tag och som vi tycker är viktig,
              borde det vara en indikation på att man även på detta område ska
              ha forskning för att fortsätta utveckla den delen. Denna del,
              just när det gäller vanor, hur människor tar till sig det som
              erbjuds och hur man kan hantera friluftslivet på ett bra sätt
              finns inte riktigt med i idrottsforskningen på det sättet.
            </seg>
            <seg n="8ddce132">
              Det gäller också ett folkhälsoperspektiv det finns inom idrotten
              också och borde finnas här och att människor får bra vanor och
              möjligheter. Det finns även ett rättviseperspektiv på hur vi jobbar
              med friluftslivspolitiken för att ge alla människor möjlighet.
              Då finns dessa bitar i detta. Det är mer forskning, mer pengar
              till ideella organisationer där människor på något sätt behövs
              för att utveckla detta och, dessutom, att man faktiskt värnar
              och begränsar de privata företagen.
            </seg>
            <seg n="c80ae58e">
              Jag kan tycka att det finns en fara i den turism som i dag blir
              kommersiell om vi inte värnar detta. Jag hoppas verkligen att
              Göran Montan kan påverka både riksdagens majoritet och regering
              att värna detta så att vi inte får en utveckling som går åt fel
              håll.
            </seg>
          </u>
          <note type="speaker" n="7c38e467">
            Anf. 86 GÖRAN MONTAN (M) replik:
          </note>
          <u who="goran_montan_7f6f81" xml:id="i-f9d03b56c6f7a7ab-4" n="f713c20d">
            <seg n="0d72d1d8">
              Herr talman! Jag är väldigt glad för tron på min förmåga att
              hindra alla dessa strömningar, och jag ska göra mitt yttersta
              för att vi ska kunna bevara en allemansrätt som verkligen är en
              allemansrätt, det vill säga där människor obehindrat kan ta sig
              ut i naturen och njuta av det som naturen har att erbjuda.
            </seg>
            <seg n="b04e5c39">
              Det finns naturligtvis en folkhälsoaspekt. Jag talade tidigare
              om alla dem som idrottsrörelsen ibland har svårt att ta hand om
              alla de som inte blir valda till laget eller av olika skäl inte
              känner att de hör hemma i en organiserad idrott. De har möjligheter
              att ta sig ut just inom friluftslivet. Dessa initiativ ser vi
              runt om i landet. Svenskt Friluftsliv är dock i jämförelse med
              idrottsorganisationen en relativt ny företeelse i sin organiserade
              form.
            </seg>
            <seg n="7466f05a">
              Det blir allt fler som söker inträde i Svenskt Friluftsliv. Många
              är också dubbla medlemmar, det vill säga med i både RF och Svenskt
              Friluftsliv. Det är något vi välkomnar. I och med att denna paraplyorganisation
              som sådan växer till sig kommer naturligtvis också behovet av
              forskningen att öka. Det är som jag sade; den har pågått sedan
              2003. Det kommer också att öka intresset för hela den biten.
            </seg>
            <seg n="0c37af88">
              Nu ska vi akta oss för att överorganisera och överplanera någonting
              som i grunden ska vara en spontan handling, nämligen att gå ut
              och njuta av den natur vi har runt omkring oss. Vi svenskar är
              lite väl duktiga ibland på att organisera, planlägga och reglera
              till vanvettets gräns ibland. När det gäller att värna måste vi
              dock ständigt vara vaksamma så att det inte sker överträdelser
              och att enskilda människor inte blir lidande av intressen. Vi
              ska dock inte heller glömma att det är viktigt att värna de pengar
              som ekoturismen drar in.
            </seg>
          </u>
          <note type="speaker" n="8cd106bb">
            Anf. 87 CHRISTER NYLANDER (FP):
          </note>
          <u who="christer_nylander_85e5f7" xml:id="i-bda27fac3451f599-0" n="73affba0">
            <seg n="1041fe2e">
              Herr talman! I den europeiska idédebatten sägs det ofta att stadsluft
              ger frihet. I Sverige är det dock annorlunda; här brukar vi snarare
              i litteraturen hänvisa till skogen, naturen, ängen och havet som
              det som symboliserar frihet i den svenska kontexten. Det är ute
              i naturen människan är sig själv.
            </seg>
            <seg n="a63c412f">
              Därför sätter vi också, som Göran Montan var inne på tidigare,
              allemansrätten på en sådan central position i svensk politik.
              Ivar Lo-Johansson skrev till och med att svenskarna är ett märkligt
              folk, som ivrar så mycket för djurskydd och naturskydd men strängt
              taget inte bryr sig om människor. Det är ett intressant citat,
              tycker jag. Det är inte heller någon slump att vi har just den
              prydnad vi har i riksdagens plenisal, Minnet av ett landskap ,
              som också har ett tydligt budskap om hur viktig naturen är för
              Sverige. Det finns en stark känsla för och en stark kärlek till
              naturen i vårt land, och det ska vi på alla sätt främja.
            </seg>
            <seg n="12195fea">
              I propositionen Framtidens friluftsliv , som vi nu diskuterar,
              tas ytterligare steg för att stärka politiken på detta område.
              Vi får nya mål för friluftspolitiken, och vi kommer äntligen i
              hamn med tanken att fördelningen av statsbidraget i friluftsorganisationer
              ska flyttas till den ideella föreningen Svenskt Friluftsliv.
            </seg>
            <seg n="a97817a8">
              Utskottet föreslår att riksdagen bifaller propositionen men skickar
              också ett tillkännagivande till regeringen angående målen för
              politikområdet. Om detta är vi överens; man ska försöka komplettera
              målen med ett antal mätbara mål. Vi är överens om detta, men det
              finns ändå anledning att stanna kvar något vid denna fråga.
            </seg>
            <seg n="5310da78">
              Det är nämligen viktigt, tycker jag, att regeringen när den överväger
              de mätbara målen, är mycket noggrann med att undvika politisk
              ingenjörskonst. Friluftslivet ska vara fritt. Friluftslivet är
              som starkast när det är fritt, och det finns ett centralt värde
              i denna frihet. Statliga mål får inte innebära dirigering. Jag
              måste säga att det i en del av de reservationer som finns i betänkandet
              finns ett snuddande vid dirigering och ingenjörskonst från oppositionen.
            </seg>
            <seg n="a2565e46">
              Det är en viktig och svår balansgång utskottet nu ber regeringen
              göra, och jag tycker att det är viktigt att vi följer detta mycket
              noga. Friluftslivet mår bäst av att vara just fritt.
            </seg>
            <seg n="15a7aeb8">
              Herr talman! I diskussionen har det hittills handlat mycket om
              statistik och forskning. Jag tänkte ändå anmäla någonting till
              detta. Det är viktigt att det finns forskning och ett ordentligt
              kunskapsunderlag för den politik vi ska driva på detta område.
            </seg>
            <seg n="5214d62d">
              För det första är det dock så att det redan nu finns ett forskningsprogram
              som tittar på området. Det finns inga beslut om att det ska läggas
              ned och heller inga beslut om att det ska finnas kvar, men vår
              bedömning är att det fortsatt behövs mycket forskning och kunskapsinhämtning
              på området.
            </seg>
            <seg n="373de47f">
              För det andra finns redan i dag SCB:s så kallade ULF-undersökningar,
              undersökningar om levnadsförhållanden, där man varje år bland
              annat ställer 7 500 personer frågan hur ofta de är ute och strövar
              i naturen, fritidsfiskar och mycket annat. I propositionen slås
              också fast att regeringen ger SCB i uppdrag att fundera på hur
              man förbättrar statistiken för att bättre motsvara behoven.
            </seg>
            <seg n="4c27cc9c">
              För det tredje och det hänvisar vi till i betänkandet har regeringen
              i sin politik för det civila samhället kraftigt ökat forskningsinsatserna
              på detta område.
            </seg>
            <seg n="d59f5287">
              När det sistnämnda behandlades för ett år sedan det kan vara
              bra att erinra sig det var oppositionen väldigt kritisk mot det.
              Det var till och med så att man i ett särskilt yttrande kritiserade
              regeringen för att regeringen lade för mycket pengar på forskning
              kring det civila samhället. Man tyckte att nivån var orimligt
              hög. I det särskilda yttrande skrev man: Vi menar att detta forskningsprojekt
              kan inledas på en finansiellt betydligt lägre nivå än den regeringen
              föreslår.
            </seg>
            <seg n="b0bd7307">
              Kanske kan man ursäkta sig med att det var ett helt år sedan
              man tyckte på det viset och att man i dag har en annan åsikt.
              Ett passande uttryck för att sammanfatta det med kan vara att
              oppositionen verkar ha svårt att orientera sig i denna terräng.
            </seg>
          </u>
          <note n="68e827eb">
            I detta anförande instämde Anita Brodén och Nina Lundström (båda
            FP).
          </note>
          <note type="speaker" n="3c508cce">
            Anf. 88 ANDERS FLANKING (C):
          </note>
          <u who="anders_flanking_7ab7ad" xml:id="i-95249db713cb3bae-0" n="8eb4d488">
            <seg n="63b56ecf">
              Herr talman! Jag minns min uppväxt hur man gav sig ut i de västgötska
              skogarna och de västgötska platåbergen med föräldrarna i ungefär
              sådant väder som vi upplever i dag. Tillgängligheten, att som
              barn få gå ut och möta det fantastiska som finns i den svenska
              naturen, den svenska naturupplevelsen, är något unikt, och jag
              tror att det ligger väldigt djupt i den svenska folksjälen. Jag
              tror att det finns ett djup och ett engagemang hos det svenska
              folket för att vi ska ha tillgång till det fantastiska landskapet.
              Det gör att det finns all anledning att ha en samlad friluftspolitik,
              vilket regeringen med sin proposition leder i bevis.
            </seg>
            <seg n="95a5fe62">
              Naturupplevelserna och friluftsupplevelserna kombineras med folkhälsan
              utifrån både den fysiska folkhälsan och den psykiska hälsan. Naturupplevelserna
              och friluftslivet ger möten som gör det möjligt för människor
              att uppleva en andlighet och få tid till kontemplation på allehanda
              sätt. Därför är allemansrätt så oerhört viktig och unik. Jag kommer
              tillbaka till det strax.
            </seg>
            <seg n="0339b843">
              Jag tycker att de möjligheter vi har genom det skydd vi har av
              våra stränder är en viktig del i detta. Här har vi naturrikedomar
              som bäddar för en stark besöksnäring. Jag bor själv på en ö i
              Göteborgs skärgård. Det är öar som var militära skyddsområden
              till för drygt tio år sedan. Då var det inte så många människor
              som besökte dem. Det har nu blivit områden som är intressanta
              både för turister och för många människor som har kommit till
              vårt land, flytt från förhållanden där de har varit förföljda
              och kommit till ett land där de får uppleva någonting helt unikt
              och nytt och har tillgång till detta. Det gör att vi kan se detta
              som en hälsofråga men också som en näringspolitisk fråga, eftersom
              det är en del i det som vi kan marknadsföra. Det lyfts fram i
              den här propositionen.
            </seg>
            <seg n="3c6b9476">
              Jag tror att det är viktigt med den kommunala planeringen vi
              kan många gånger planera oss till döds men det är viktigt att
              det finns en tillgänglighet oavsett om naturområdena är offentligt
              ägda eller privat ägda. Jag tror inte att problemet ligger i vem
              som äger. Det handlar snarare om attityder, möjligheter och incitament
              till att bevara de marker, till exempel skogar, som finns.
            </seg>
            <seg n="b7c75a7b">
              Propositionen trycker på hur viktigt det är att vi värnar allemansrätten.
              Den är skyddad i grundlagen. Propositionen trycker vidare på Svenskt
              Friluftslivs betydelse som paraplyorganisation för att faktiskt
              tillvarata våra intressen. Jag tycker att det är en viktig del
              i det hela.
            </seg>
            <seg n="88227695">
              Det finns en annan del som jag menar är viktig att ta upp. Det
              är jordbrukets betydelse för att upprätthålla det öppna odlingslandskapet,
              något som i många stycken är unikt i vårt land. Det målas många
              gånger upp en bild av att det skulle vara en konflikt mellan dem
              som är markägare och andra intressen. Jag vill snarare hävda att
              är det någon som många gånger är garanten, vilket står i propositionen,
              för att bevara det öppna odlingslandskapet är det de som samtidigt
              lever på det och har intresse av att bevara det.
            </seg>
            <seg n="7b1137bc">
              Vi har varit överens i utskottet, Socialdemokraterna och allianspartierna,
              om de mätbara målen. Jag tycker att det är bra. Vi vill alla kunna
              mäta mål på olika sätt. Men det är också viktigt, som sades tidigare,
              att man inte blir för klåfingrig i ivern att mäta allting. Det
              handlar naturligtvis om att landa på ett antal konkreta lätt mätbara
              mål. Det tror jag är jätteviktigt.
            </seg>
            <seg n="b312e0b6">
              Ibland är det en bild som sprids i detta sammanhang, och det
              är att man gärna vill gå in och peta i detaljer. Jag tror att
              lagom är bäst även här.
            </seg>
            <seg n="d7525e04">
              Vi har en proposition som lyfter fram något som är unikt och
              viktigt för Sverige. Jag är av den uppfattningen att man i propositionen
              har tagit ett samlat grepp över det framtida friluftslivet och
              gjort det ur ett hälsoperspektiv, ett bevarandeperspektiv och
              ur ett näringspolitiskt perspektiv.
            </seg>
          </u>
          <note type="speaker" n="df91f474">
            Anf. 89 TINA EHN (MP) replik:
          </note>
          <u who="tina_ehn_aa733d" xml:id="i-cdffe55980aedabe-0" n="6153e458">
            <seg n="c727c61d">
              Herr talman! Det är mycket som förenar Anders Flanking och mig:
              Vi bor bägge på en ö på Västkusten, vi gillar natur och friluftsliv
              och vi ser många fördelar med att ha ett jordbruk som håller landskapet
              öppet.
            </seg>
            <seg n="8e53f5d0">
              Jag läste i DN om friluftslivet som omsätter många miljarder.
              Det har kommit en rapport som visar att vi svenskar lägger 12
              000 kronor per vuxen och år på friluftsliv. Längre ned i texten
              står det att det i mycket handlar om att vi konsumerar prylar.
              När vi samtidigt vurmar för friluftslivet och rörligheten blir
              det lite skevt. Men det kan vara en tendens som vi får ta till
              oss i den här diskussionen.
            </seg>
            <seg n="d34f6ed8">
              Det handlar mycket om tillgängligheten, och då tycker jag att
              det känns lite oroande om vi inte får klara signaler om att vi
              fortsätter att ha en forskning på området. Vi är överens i utskottet
              om att vi ska ha mätbara mål för friluftspolitiken. Då behövs
              det något slags forskning som vi vet följer upp detta.
            </seg>
            <seg n="672888db">
              Jag tänkte bolla den frågan till Anders.
            </seg>
          </u>
          <note type="speaker" n="0286e310">
            Anf. 90 ANDERS FLANKING (C) replik:
          </note>
          <u who="anders_flanking_7ab7ad" xml:id="i-95249db713cb3bae-1" n="8eb4d488">
            <seg n="3d40a0c3">
              Herr talman! Som det har sagts tidigare av mina kolleger i Alliansen
              tycker vi att det är viktigt att det forskas, och det finns forskare,
              på det här området. Skulle det visa sig att man behöver göra något
              ytterligare för att klara av ambitionen om mätbara mål utgår jag
              från att regeringen i så fall kommer tillbaka, eller så får vi
              ta upp det här i kammaren och gå vidare.
            </seg>
            <seg n="981e9cbf">
              Det är som med mycket annat att när man lägger fram en proposition
              och fattar ett beslut är alla detaljer kanske inte klara. Vissa
              saker kommer att visa sig under resans gång, och då får vi komma
              tillbaka.
            </seg>
          </u>
          <note type="speaker" n="532897bd">
            Anf. 91 TINA EHN (MP) replik:
          </note>
          <u who="tina_ehn_aa733d" xml:id="i-cdffe55980aedabe-1" n="6153e458">
            <seg n="da19a4d2">
              Herr talman! Det tar jag lite grann som ett löfte om att ni följer
              upp det och ser vad det leder till. Det är spännande om vi får
              bra forskningsmaterial för våra mätbara mål vad det nu kommer
              att bli för mätbara mål. Vi kommer att följa den frågan, den är
              jätteintressant.
            </seg>
            <seg n="6ce14d8b">
              Vi har hört hur man i många anföranden här pratat varmt om allemansrätten
              och om äganderätten. Bägge de här rättigheterna sitter starkt
              i den svenska folksjälen, om man säger så. Samtidigt känner jag
              att under den mandatperiod som passerade, fyra år med en alliansregering,
              har man fokuserat på äganderätten ur ett perspektiv där jag inte
              alla gånger känt att det är allemansrättigheter som lyfts fram.
            </seg>
            <seg n="967ad064">
              I mitt anförande lyfte jag fram bland annat frågan om strandskyddet.
              Jag tänkte att jag skulle kunna ta upp det med Anders. Vi bägge
              två bor i ett mycket attraktivt område. Du nämner att många människor
              vill utnyttja vår kust. Enligt statistiken är det ett otroligt
              tryck nerifrån Europa att få komma till Bohuslän och där få båtplats
              och möjlighet att utnyttja den fantastiska skärgården. Det ska
              vi se som en möjlighet, då är det viktigt att vi har tillgång
              till natur och att vi inte privatiserar våra stränder i alltför
              hög grad.
            </seg>
            <seg n="240cce4d">
              Jag är väldigt mån om att man jobbar utifrån de konflikter som
              finns och tycker att det skulle vara bra att få den här frågan
              lyft.
            </seg>
          </u>
          <note type="speaker" n="03cd0878">
            Anf. 92 ANDERS FLANKING (C) replik:
          </note>
          <u who="anders_flanking_7ab7ad" xml:id="i-95249db713cb3bae-2" n="8eb4d488">
            <seg n="e46fdd4d">
              Herr talman! Vi har ett strandskydd som ligger väldigt starkt
              fast förankrat. Det är vi alla överens om. Jag har suttit i kommunfullmäktige
              i Göteborg, där vi har hanterat översiktsplaner och diskuterat
              just strandskydd. Det skulle aldrig ha fallit mig in att utifrån
              den positionen försöka bidra till att urholka det. Snarare använder
              vi kunskapen som finns på den lokala och regionala nivån till
              att faktiskt påverka det. Och vi vet också att det på en del håll
              i landet finns enormt outnyttjade områden som nu kan användas.
              Men det handlar naturligtvis fortfarande om att ta hänsyn till
              kraven som är förenade med både allemansrätt och det strandskydd
              vi vill ha för att bevara stränderna.
            </seg>
            <seg n="15d002f1">
              Jag tycker snarare att debatten många gånger har handlat om att
              man misstror dem som är beslutsfattare på lokal eller regional
              nivå och tror att de inte har ett intresse av att bevara den natur
              som vi alla är så rädda om. Jag skulle vilja säga att det många
              gånger är tvärtom. De har dessutom en kunskap om detta.
            </seg>
            <seg n="4f3acf3f">
              Dessutom tycker jag att det är ett problem att man ofta målar
              upp det som att en privat markägare inte ska vara intresserad
              av att skydda sin mark, till exempel. Jag säger inte att du har
              sagt så nu, men det är trots allt ofta så i debatten att bara
              det är offentligt så vet vi att det är skyddat. Det här är ofta
              ägare som har ett seriöst intresse av att det som de har ska förvaltas
              och lämnas över till generation efter generation, precis som det
              har varit och också kommer att vara.
            </seg>
          </u>
          <note type="speaker" n="6f2fa16f">
            Anf. 93 MATTIAS KARLSSON (SD):
          </note>
          <u who="mattias_karlsson_5d0f42" xml:id="i-94402e379b74ef36-0" n="e14e4c44" next="i-edb0d9f66fac865d-0">
            <seg n="815463d1">
              Herr talman! Sverige är ett vackert land med rika och varierande
              natur- och kulturmiljöer. Vår historia som ett litet och utspritt
              folk i ett stort land som urbaniserades förhållandevis sent har
              gjort att de starka och nära banden till naturen från förr har
              följt med oss in i modern tid.
            </seg>
            <seg n="cf003ce7">
              Svenskarnas varma känslor för naturen manifesteras bland annat
              i bevarandet av den unika sedvanerätt som vi alla har fri tillgång
              till i naturen och i ett aktivt och omfattande friluftsliv. Friluftsrörelsen
              är genom sin betydelse för folkhälsan, ekonomin och besöksnäringen
              och inte minst det materiella och immateriella kulturarvet bärare
              av mycket stora samhällsvärden.
            </seg>
            <seg n="d4f0efa5">
              Att bevara de svenska natur- och kulturmiljöerna och försvara
              de rättigheter som ligger till grund för friluftslivets starka
              ställning är en nödvändighet för och en skyldighet mot kommande
              generationer. Inte minst är det viktigt att i framtiden tydligt
              sätta ned foten mot den alltmer klåfingriga och överstatliga Europeiska
              unionen, som bara de senaste två åren genom reglerna för gårdsstöd
              har kommit att hota de unika svenska hagmarkerna och också varit
              snubblande nära att sätta stopp för det fria svenska kustfisket.
            </seg>
            <seg n="48f687e7">
              Det är också av stor vikt att vi från statens sida slår vakt
              om det breda inhemska stödet för allemansrätten genom att upprätthålla
              en balans mellan friluftslivets intressen och den privata äganderätten.
              I det avseendet anser Sverigedemokraterna att propositionen som
              vi nu har att behandla är väl avvägd. Något som vi dock inte är
              nöjda med är de mål för den framtida friluftspolitiken som presenteras
              i propositionen. Här delar vi den rödgröna kritiken att målen
              är alltför yviga och okoncisa och att de mer påminner om allmänna
              visioner. Att kunna följa upp, mäta och utvärdera utvecklingen
              på detta viktiga område anser vi vara nödvändigt. Därför är det
              glädjande att även de borgerliga partierna nu ansluter sig till
              det här förslaget.
            </seg>
            <seg n="cafc93e6">
              Angående den största nyheten i propositionen, det vill säga att
              föreningen Svenskt Friluftsliv från nästa år ska fördela de statliga
              bidragen på området, ser vi ett stort värde i det ökade brukandeinflytande
              och den förbättrade närhet mellan bidragsgivare och bidragstagare
              som detta kan innebära. Vi är dock inte helt utan oro när det
              gäller ansvarsfördelningen och hur den kommer att påverka väljarna.
              Vi kommer att följa utvecklingen noggrant.
            </seg>
          </u>
          <note n="b537ae4b">
            Jag vill yrka bifall till förslaget till beslut i kulturutskottets
            betänkande.
          </note>
          <u who="mattias_karlsson_5d0f42" xml:id="i-edb0d9f66fac865d-0" n="e14e4c44" prev="i-94402e379b74ef36-0">
            <seg n="918dfc0a">
              Eftersom jag inte hade någon replikrätt här tidigare kan jag
              inte låta bli att kommentera det som Göran Montan sade. Han kritiserade
              de som menar att det finns skillnader i synsätt och attityder
              som kan påverka samhället på olika sätt, även bland människor
              med olika bakgrund i Sverige.
            </seg>
            <seg n="860fb92e">
              Speciellt det som han senare lyfte fram, att det skulle finnas
              en gemensam syn på allemansrätten och samma attityder och känslor
              inför natur och friluftsliv oavsett vilken kulturell och religiös
              bakgrund man har som boende i Sverige, ger upphov till några frågor
              hos mig. Jag undrar till exempel om Göran Montan menar att det
              är sannolikt att de datum i jaktkalendern som han nämnde är kända
              av nyanlända invandrare från till exempel utomeuropeiska länder
              och om han tror att attityderna till allemansrätten, till natur-
              och friluftsliv är desamma över hela jorden. Varför har man då
              inte likadan lagstiftning eller likadant synsätt i alla länder?
              Blir det i så fall per automatik så att man anammar samma syn
              som den som finns i Sverige den stund som man sätter sin fot i
              det här landet? Och varför behövs det i så fall särskilda projekt
              för att få personer med invandrarbakgrund att lära sig mer om
              den svenska naturen och anamma de känslor och attityder som finns
              i det svenska samhället i förhållande till natur och friluftsliv?
            </seg>
          </u>
          <note n="8e98312f">
            I detta anförande instämde Per Ramhorn (SD).
          </note>
          <note type="speaker" n="18846754">
            Anf. 94 ANDREAS CARLSON (KD):
          </note>
          <u who="unknown" xml:id="i-95249db713cb3bae-3" n="8fda68e6">
            <seg n="da2cdc07">
              Herr talman! I dagar som dessa när snö och kyla upptar våra samtalsämnen
              och inte bara våra samtalsämnen blir vi påminda om att vi bor
              i ett land som ligger i norr. Oavsett hur vi vänder och vrider
              på kartan kan vi inte förändra den situationen. Och varför skulle
              vi vilja göra det?
            </seg>
            <seg n="d544dee5">
              Det tillhör inte vanligheterna, herr talman, att jag citerar
              Mikael Wiehe, men i en av hans sånger radar han upp flera av de
              fantastiska geografiska områden som vårt land har att erbjuda.
              Jag ska inte sjunga, men lyssna här:
            </seg>
            <seg n="8c0f38f2">
              Sedan fortsätter visan om mörka skogar, röda stugor, fält och
              åkrar, ljusa hagar och blånande berg i fjärran.
            </seg>
            <seg n="3b088ec4">
              Varför då inleda mitt anförande med denna hyllning till Sveriges
              geografiska läge? Jo, herr talman, vi lever i ett land som uppmuntrar
              till friluftsaktiviteter, och vi är många som tillbringar tid
              i skog och mark.
            </seg>
            <seg n="f8791d7f">
              Själv kommer jag från Mullsjö i Jönköpings län, där kommunen
              har registrerat varumärket Friluftsriket. Med vandringsleder,
              skidspår och djupa skogar finns det där utrymme för ett rikt friluftsliv.
              Den situationen och de berättelserna upprepar sig när vi ser över
              vårt land med 290 kommuner.
            </seg>
            <seg n="5ec64a3f">
              90 procent av befolkningen ägnar tid åt friluftsaktiviteter 90
              procent! De timmar som människor väljer att lägga på friluftsaktiviteter
              motsvarar 130 000 arbetstillfällen inom de ideella friluftsorganisationerna,
              och det reella antalet jobb som genereras av friluftslivet uppgår
              till mer än 75 000.
            </seg>
            <seg n="2b1265db">
              Friluftslivet är en viktig del av vår ekonomi, som vi har nämnt
              tidigare i debatten. Låt oss ta den här positiva kraften i vårt
              samhälle på allvar! Låt oss stödja och uppmuntra det svenska friluftslivet!
              Låt oss därför i dag rösta igenom förslaget om att ge friluftsorganisationerna
              själva ett större ansvar och en större frihet!
            </seg>
            <seg n="01eaf707">
              I det förslag som vi här i riksdagen har att ta ställning till
              i dag är Kristdemokraterna särskilt nöjda med den förändring som
              sker när friluftslivets aktörer själva får hantera bidragsgivningen.
              Inom idrotten har Riksidrottsförbundet fördelat offentliga medel
              under lång tid. Nu är det dags att organisationen Svenskt Friluftsliv
              får ansvaret att dela ut de medel som finns tillgängliga till
              våra friluftsorganisationer. Det starka skälet för att göra denna
              förändring är att stärka det civila samhället. Jag är helt övertygad
              om att de aktörer som finns inom friluftslivet har den kompetens
              som krävs för att fördela bidragen. Det ska inte detaljstyras
              uppifrån.
            </seg>
            <seg n="eac29f9f">
              Förändringen tillmäter friluftsorganisationerna större betydelse,
              och friluftslivet jämställs i högre grad med exempelvis idrottsorganisationerna.
              De organisationer som är verksamma inom friluftslivet fyller en
              mycket viktig funktion i samhället, som jag hoppas att ni har
              förstått av mitt anförande så här långt. Det gäller inom områden
              som fritid, miljövård och miljöintresse, landsbygdsutveckling,
              folkhälsa och barn- och ungdomsaktiviteter. Oftast sker verksamheten
              utan tävlingsinslag, vilket är positivt för många personer.
            </seg>
            <seg n="0aed4ddc">
              Låt mig stanna upp lite vid det jag sade om folkhälsa. Enligt
              Björn Lindgren, professor i hälsoekonomi vid Lunds universitet,
              kostar brist på motion samhället 6 miljarder kronor om året. Inte
              minst här har friluftslivet en positiv effekt för att motverka
              ohälsa, herr talman.
            </seg>
            <seg n="574cf8c3">
              Det är positivt att vi nu tar ett samlat grepp om den svenska
              friluftslivspolitiken. Den här propositionen är den första som
              lämnas, och den lämnas av en alliansregering. Jag yrkar bifall
              till kulturutskottets förslag i betänkandet.
            </seg>
          </u>
          <note type="speaker" n="12775b8f">
            Anf. 95 ELLEN JUNTTI (M):
          </note>
          <u who="ellen_juntti_e4b286" xml:id="i-0370f764477cd3fe-0" n="246b215f">
            <seg n="0f34dbb7">
              Herr talman! När jag hör ordet friluftsliv tänker jag på vistelse
              i naturen. Jag tänker på att friluftslivet ökar fysisk hälsa och
              psykiskt välbefinnande. Det jag däremot inte tänker på är att
              friluftslivet bidrar till samhällsekonomin. Det borde jag göra,
              för det bidrar en hel del.
            </seg>
            <seg n="0f38987b">
              Svenskt Friluftsliv har nyligen gjort en undersökning som visar
              att svenskarna spenderade 72 miljarder kronor på friluftsaktiviteter
              i Sverige under 2009. Pengarna lades på vardagsnära aktiviteter
              som boende, utrustning, transporter och livsmedel. Pengarna bidrog
              till 75 600 arbetstillfällen enligt undersökningen.
            </seg>
            <seg n="caefc757">
              Man kan vara ute i naturen på flera olika sätt. Man kan gå en
              skogspromenad för sig själv, köpa ett färdigt paket till ishotellet
              i Jukkasjärvi med hundspannsåkning och skoteråkning eller köpa
              en fiskeresa med helikoptertransport till fjällen.
            </seg>
            <seg n="ee3f84dc">
              Detta bidrar till landsbygdsutveckling och regional tillväxt
              som är ett av målen i propositionen.
            </seg>
            <seg n="c3d1457b">
              Propositionen är bra och har många olika mål för friluftslivet.
              Regeringen har med propositionen visat att detta är viktigt. Friluftslivet
              ska främjas och utvecklas och därmed bidra till ökad fysisk hälsa
              och psykiskt välbefinnande men också till att starta företag så
              att det blir lättare att leva och arbeta på landsbygden. Detta
              kommer att bidra samhällsekonomiskt.
            </seg>
          </u>
          <note n="045a8dfa">
            Jag yrkar bifall till kulturutskottets förslag i betänkandet.
          </note>
          <note n="5a349b77">
            Överläggningen var härmed avslutad.
          </note>
          <note n="e4f6bc7f">
            8 § Enklare redovisning
          </note>
          <note n="de40ab5b">
            Föredrogs
          </note>
          <note n="213fd237">
            Andre vice talmannen konstaterade att ingen talare var anmäld.
          </note>
          <note n="94e468e8">
            9 § Aktieägares rättigheter
          </note>
          <note n="de40ab5b">
            Föredrogs
          </note>
          <note n="213fd237">
            Andre vice talmannen konstaterade att ingen talare var anmäld.
          </note>
          <note n="5a72b43b">
            10 § Revisionspolitik
          </note>
          <note n="de40ab5b">
            Föredrogs
          </note>
          <note n="213fd237">
            Andre vice talmannen konstaterade att ingen talare var anmäld.
          </note>
          <note n="eeb11c83">
            11 § Folkbokföring av personer med anknytning till internationella
            organ
          </note>
          <note n="de40ab5b">
            Föredrogs
          </note>
          <note n="213fd237">
            Andre vice talmannen konstaterade att ingen talare var anmäld.
          </note>
          <note n="4ae084b2">
            12 § Anpassningar av tobaksbeskattningen med anledning av ändrade
            tobaksskattedirektiv
          </note>
          <note n="de40ab5b">
            Föredrogs
          </note>
          <note n="213fd237">
            Andre vice talmannen konstaterade att ingen talare var anmäld.
          </note>
          <note n="522e0025">
            13 § Omvänd skattskyldighet för mervärdesskatt vid handel med
            utsläppsrätter för växthusgaser
          </note>
          <note n="de40ab5b">
            Föredrogs
          </note>
          <note n="213fd237">
            Andre vice talmannen konstaterade att ingen talare var anmäld.
          </note>
          <note n="8c02a0d4">
            14 § Kemikalietillsynen
          </note>
          <note n="de40ab5b">
            Föredrogs
          </note>
          <note type="speaker" n="4756a9ea">
            Anf. 96 JOHAN LÖFSTRAND (S):
          </note>
          <u who="johan_lofstrand_6c3588" xml:id="i-2cd956e8debafdb6-0" n="b23c807d" next="i-297dab13cdf80926-0"/>
          <note n="7f33bb5d">
            Herr talman! Vi ska i dag debattera miljö- och jordbruksutskottets
            betänkande nr 3, Kemikalietillsynen . Betänkandet behandlar regeringens
            proposition 2009/10:167. I betänkandet finns en reservation från
            S, V och MP. Jag börjar med att yrka bifall till reservationen.
          </note>
          <u who="johan_lofstrand_6c3588" xml:id="i-297dab13cdf80926-0" n="b23c807d" prev="i-2cd956e8debafdb6-0">
            <seg n="3db6aaeb">
              Herr talman! Kemikalier finns överallt i samhället här i salen,
              runt omkring oss och på de flesta ställen vi besöker dagligen.
              Det finns i dag över 100 000 kemikalier registrerade, och vi vet
              inte hur farliga många av dessa ämnen är. Därför bör man vara
              försiktig och ta sig i akt när det gäller olika typer av kemikalier.
            </seg>
            <seg n="8dc57593">
              Samtidigt är dessa ämnen i mångt och mycket en förutsättning
              för att vi ska kunna leva det moderna och så kallade civiliserade
              liv vi lever. Kemikalier och kemikalietillsatser är en förutsättning
              för att vi ska klara av vår stressiga vardag, kunna handla mat
              när vi vill och hur vi vill och kunna leva som vi gör i dag.
            </seg>
            <seg n="e4e3c335">
              I dag ser vi kanske inte kemikalier som något konstigt utan snarare
              som något som underlättar vår vardag. Man ska vara medveten om
              att många ämnen har positiva och eftersträvansvärda egenskaper.
              Många kemikalier används för att de har goda egenskaper och ger
              positiva effekter. De kan öka livslängden på en produkt, ge en
              viss färg, ha brandskyddsegenskaper och så vidare. I vissa fall
              spelar kemikalierna en avgörande roll för att förbättra våra liv
              och ge bättre hälsa, till exempel som beståndsdelar i läkemedel.
            </seg>
            <seg n="f4ec3d5d">
              Dock måste kemikaliernas fördelar vägas mot de nackdelar som
              finns. Hur påverkar de vår omgivning och oss själva? Användandet
              av kemikalier har ökat de senaste åren. Därför är det viktigt
              att kemikalieanvändningen regleras och att det finns en tydlig
              kontroll.
            </seg>
            <seg n="baf6670e">
              I dag är kunskapen om många kemikalier bristfällig. Ofta märks
              effekterna av kemikalier först långt senare. Därför är det viktigt
              att kontroll och tillsyn fungerar. Detta är ett område där det
              behövs förbättring.
            </seg>
            <seg n="75ea971b">
              Herr talman! Regeringens proposition föreslår ändringar i tillsynsbestämmelserna
              i 26 kap. miljöbalken. Förslaget är tänkt att ge en mer ändamålsenlig
              och effektiv organisation för kemikalietillsynen. Vi socialdemokrater
              anser att delar av förslaget är bra men att regeringen inte lyckas
              göra tillsynen effektiv och ändamålsenlig i alla delar.
            </seg>
            <seg n="6f210ce0">
              Reachutredningens slutbetänkande, SOU 2008:73, visade att det
              finns stora problem med den svenska kemikalietillsynen. Regeringen
              har i sin proposition på olika sätt försökt råda bot på detta.
              Vi rödgröna menar dock att propositionen inte löser alla problem.
              Det finns ett antal saker som man borde ha sett annorlunda på.
            </seg>
            <seg n="57650f2c">
              Under beredningen av ärendet har många remissinstanser varit
              kritiska mot framför allt hur tillsynen ska organiseras. Kemikalieinspektionen
              ställer sig bakom ett flertal av förslagen men anser att utredningen
              främst visar att det finns ett stort behov av en mer övergripande
              översyn av hela tillsynsorganisationen. Flera andra remissinstanser
              har anfört liknande synpunkter.
            </seg>
            <seg n="7a1be2c5">
              Jag kan också konstatera att det i Reachutredningen fanns ett
              antal förslag som regeringen inte tagit ställning till.
            </seg>
            <seg n="ec7c0585">
              Man borde inte ändra det tillsynssystem som finns i dag innan
              man gjort en övergripande översyn av det. Eftersom problemen inte
              finns enbart på kemikalieområdet behövs det en generell diskussion
              om hur tillsynen och dess organisering ska se.
            </seg>
            <seg n="1cbdf961">
              Herr talman! Vi socialdemokrater anser att regeringen borde genomföra
              en mer generell översyn av tillsynen. Frågan har inte tagits på
              tillräckligt stort allvar. Regeringen borde återkomma till riksdagen
              med ett mer genomarbetat förslag för tillsynen på kemikalieområdet.
            </seg>
          </u>
          <note type="speaker" n="940d7aa5">
            Anf. 97 ÅSA ROMSON (MP):
          </note>
          <u who="asa_romson_0ca12e" xml:id="i-dcefb0da4e7a4137-0" n="fb5a6a95">
            <seg n="bec6b541">
              Herr talman! Det är många år sedan Rachel Carsons skrev sin klassiska
              Tyst vår. Det var redan 1963. Det var kemikalier som orsakade
              den tysta våren den stora dödligheten bland småfåglar som hon
              märkte i de amerikanska skogarna. Boken kom att bli en milstolpe
              också i en vidare miljödebatt, men just kemikalier är kanske det
              område där vi nu har kommit minst långt på vägen, för att säga
              så.
            </seg>
            <seg n="553aaa1d">
              De senaste femtio åren har kunskaperna ökat betydligt, men än
              så länge säger till och med forskarna att vi inte känner till
              omfattningen av problemet, till skillnad från andra miljöfrågor,
              som klimatproblem och annat, som forskarna känner till omfattningen
              av. Där är problemet enbart i det politiska systemet eller i samhället
              att omställningen är så omfattande. Den kanske är ännu större
              här. Det vet vi inte, för vi vet inte ens omfattningen av problemet.
              Kunskapen och informationen om kemikalier är ett av de svåraste
              och svårgripbaraste områdena.
            </seg>
            <seg n="db399040">
              Problem med sjukdomar som har tagit decennier för att visa sin
              effekt yttrar sig också nu och långt i efterhand, precis som den
              föregående talaren pekade på. Larmrapporter som kopplar ihop ökade
              folkhälsoproblem med kemikalier duggar tätt. Det är problem som
              ADHD, allergier, autism, benskörhet, cancer, diabetes, eksem,
              fetma, hjärnskador, hjärt- och kärlsjukdomar, hyperaktivitet,
              infertilitet, nervskador och njurskador. Det här är väldigt omfattande,
              och kopplingarna och orsakssambanden är ofta väldigt vaga.
            </seg>
            <seg n="3c345554">
              Vi ska inte här debattera hela kemikaliepolitikens område jag
              hoppas att vi återkommer till det här i kammaren utan möjligheterna
              till en bättre tillsyn och vad det kan innebära på det här området.
              Precis som föregående talare framhöll är tillsynssystemet en hörnpelare
              i hela vårt miljörättsliga system i Sverige när det gäller efterlevnaden
              av regler i miljöskadlig verksamhet, som hantering av kemikalier.
            </seg>
            <seg n="5b4461f0">
              Tillsyn är en svår verksamhet. Det vet nog alla som har praktiserat
              detta på olika ställen. Jag roade mig med att läsa propositionen
              igen, och i den ges en trevlig beskrivning där man verkligen försöker
              säga vem som ska ha ansvar för att göra vad i det här systemet.
              Jag kan bara säga att jag förstår de tjänstemän som är miljöinspektörer
              och som trots lång högskoleutbildning inte alltid tycker att det
              är självklart vad de ska titta på, vilka aktörer som de ska kunna
              lägga restriktioner på och hur det hela sedan ska uppfyllas genom
              ett rättsligt säkert system.
            </seg>
            <seg n="ab7c87cf">
              Det hade varit bra om man hade gjort en större översyn. Det är
              vad vi rödgröna påpekar i den reservation som jag också yrkar
              bifall till. Något viktigt framhåller också utskottets majoritet
              på s. 12, där man säger att man välkomnar regeringens avsikt att
              ge Kemikalieinspektionen i uppdrag att ta fram en strategi för
              varutillsynen. Det är kanske det området som är det absolut mest
              problematiska och det som vi i dag har svårast att hantera. Produktionen
              av kemikalier har i Sverige och Europa varit det fokuserade problemet.
              Det finns fortfarande stor kemikalieproduktion, inte minst av
              flera europeiska jätteindustrier, men mycket av varuproduktionen
              har flyttat utomlands. Det betyder att det är gifter i varor snarare
              än i produktion som kommer till Sverige genom skor, jeans, t-tröjor,
              nappflaskor, leksaker, badringar, elektronik, ridhjälmar, hårfärg
              och så vidare. Tillsynen när man försäljer dessa varor, som står
              i vars och ens badrumsskåp eller städskåp, är ganska undermålig.
              Det tror jag att de flesta kan hålla med om. Det är nämligen väldigt
              få som vet hur detta ska hanteras, och det är ännu färre som är
              ute och inspekterar. Man kan ganska lätt räkna vilka kommuner
              det är som gör inspektionsbesök eller de inspektioner som Kemikalieinspektionen
              gör. Det är väldigt lite i förhållande till den stora mängd varor
              det gäller.
            </seg>
            <seg n="b9a6328c">
              Här har vi inte hängt med i systemet, och här behövs ett fortsatt
              arbete. Jag uppskattar om det kommer ett sådant uppdrag till Kemikalieinspektionen,
              men det hade varit bra att ha det med redan i det här sammanhanget.
            </seg>
            <seg n="c7c074b5">
              När det gäller inspektionen av varor blir också bristen på information
              väldigt uppenbar. De producenter som kommer tidigare i produktionsledet
              är de som i vårt system har ansvar för att vidareinformera. Det
              har man helt förbigått i det förslag som nu ligger, där man bara
              tittar på tillsynen från myndigheterna. Vilket ansvar har aktörerna
              i systemet? Det gäller både producenterna av kemikalier och dem
              som vidareförsäljer varor med kemikalier i. Vi påpekar i vår reservation
              att vi saknar en närmare analys av möjligheten att stärka aktörernas
              ansvarstagande i det nuvarande systemet. Detta är helt väsentligt
              om man ska få en kedja som fungerar.
            </seg>
            <seg n="851957a8">
              Om man har producenter som inte vet eller inte vill ta ansvar
              blir det också väldigt svårt för myndigheterna att råda bot på
              detta tillsynsvägen. Det blir naturligtvis ännu svårare för konsumenterna
              att hantera en situation där de ena dagen läser oroväckande artiklar
              i tidningarna om någon konstig bokstavskombination som är en kemikalie
              och sedan ska gå ut och handla nya städprodukter, hudvårdsprodukter,
              plaster eller liknande.
            </seg>
            <seg n="9afd0800">
              Herr talman! Avslutningsvis vill jag säga att vi tycker att det
              är viktigt att man tittar mer på detta område, alltså tillsynen
              över kemikalieverksamheter, och att vi över huvud taget tar upp
              kemikaliefrågan här i kammaren. Jag såg en oroväckande rapport
              här under dagen, där flera av våra främsta kemikalieforskare i
              Sverige oroar sig över att man har dragit ned på anslagen till
              svensk forskning om kemikaliepåverkan. Man har i princip dragit
              ned dem till noll för vissa forskningsinstitutioner de senaste
              åren. Detta är oroväckande med tanke på att det är ett område
              där man inte ens har kommit till kunskap om hur stort problemet
              är man vet bara att det finns.
            </seg>
            <seg n="cf640e06">
              Herr talman! Vi hoppas att det kommer fler böcker på temat tyst
              vår men att vi också kan se lösningarna någon gång.
            </seg>
          </u>
          <note type="speaker" n="a5a5b566">
            Anf. 98 JENS HOLM (V):
          </note>
          <u who="jens_holm_726eb1" xml:id="i-747b25e991c959e4-0" n="8d9ad3d8">
            <seg n="cf20ee22">
              Herr talman! Vi har nu ett ärende att diskutera som rör tillsynen
              av kemikalier. Det är ett viktigt ärende eftersom vi lever i ett
              samhälle som är helt nedlusat av kemikalier. Ingen vet egentligen
              hur många kemikalier som finns omkring oss, men man brukar prata
              om ungefär 100 000. Åsa Romson nämnde att kemikalierna kan leda
              till mycket svåra åkommor för djur och människor. Vi pratar om
              cancer, reproduktionsproblem, överkänslighet, allergier, hormonstörningar
              och så vidare. Det är därför av allra största vikt att vi tar
              det här ärendet på allvar.
            </seg>
            <seg n="64022093">
              Jag har personlig erfarenhet av kemikalier genom min pappa. Han
              arbetade i över 20 år i tung kemikalieindustri i Sundsvall, i
              norra Sverige, som ni vet. Han kom ibland hem på kvällarna och
              hade ont i armar och ben, och ibland kunde han nästan inte röra
              på dem. Doktorn sade att det var akut metallförgiftning.
            </seg>
            <seg n="986c630c">
              I dag är min pappa pensionerad, men många andra arbetare i våra
              industrier i Sverige och runt om i Europa lider av liknande problem
              som en direkt följd av den stora användningen av kemikalier. Enligt
              en finsk studie som kom för några år sedan utsätts ungefär 32
              miljoner arbetare runt om i Europa för cancerframkallande kemikalier
              enbart på sina arbetsplatser.
            </seg>
            <seg n="100bf07e">
              Tanken var ju att den europeiska kemikalielagen Reach, som klubbades
              i december 2006, skulle råda bot på de här problemen och att man
              skulle få ordning på dessa tusentals kemikalier. Vi från Vänsterpartiet
              blev besvikna då Reach till slut antogs, eftersom långt färre
              kemikalier än de som fanns med i kommissionens ursprungliga förslag
              omfattas av Reach. För Sveriges del innebär Reach faktiskt lägre
              krav på registrering av användning av kemikalier än vad som rådde
              tidigare. Det finns inte längre någon riktig ersättningsprincip.
              Den bärande tanken i Reach var ju att farliga kemikalier automatiskt
              ska ersättas med mindre farliga. Medlemsländer kan inte längre
              gå före på kemikalieområdet, för det här är en harmoniserad lag
              inom hela EU-området. Det är djupt problematiskt. Här i Sverige
              kom Reachutredningen med sitt slutbetänkande för två år sedan,
              och man krävde en generell översyn av den svenska kemikaliepolitiken.
            </seg>
            <seg n="6ab653a6">
              Det är precis vad jag också tycker behövs. En del av det är kemikalietillsynen.
              Vi rödgröna har reserverat oss mot regeringens förslag just för
              att vi inte tycker att regeringen tar den här översynen på största
              allvar. Det finns fortfarande områden som man måste fortsätta
              att gå till botten med.
            </seg>
            <seg n="36ca4e28">
              Vi tycker också att det är olyckligt att man nu väljer att förstatliga
              kemikalietillsynen. Det innebär att man i de kommuner där tillsynen
              i dag fungerar på ett bra sätt inte kommer att kunna fortsätta
              bedriva det framgångsrika arbetet. Det innebär också att på de
              områden där man har byggt upp ett lokalt förtroende mellan företag
              och kemikalieanvändare kommer detta förtroende att brytas på grund
              av att detta nu ska förstatligas.
            </seg>
            <seg n="35cc4f39">
              Ni kanske vet att vi vänsterpartister inte som princip är motståndare
              till förstatliganden, men vi är motståndare till att man gör det
              utan en tillräcklig bakgrundsanalys, bara för att man tydligen
              redan innan har bestämt sig för att så här ska vi göra.
            </seg>
            <seg n="d39405b9">
              Jag tycker därför att det är otroligt viktigt att vi bifaller
              den rödgröna reservationen.
            </seg>
            <seg n="d2afa13b">
              (Applåder)
            </seg>
          </u>
          <note type="speaker" n="700b7ae1">
            Anf. 99 CHRISTINE JÖNSSON (M):
          </note>
          <u who="christine_jonsson_507748" xml:id="i-2fac735b29250663-0" n="8b6a47fb">
            <seg n="d78629d6">
              Herr talman! Detta är ett betänkande från miljö- och jordbruksutskottet
              som gäller en proposition om åtgärdsprogram och tillämpningen
              av miljökvalitetsnormer.
            </seg>
            <seg n="4eda1005">
              Just detta behandlar en effektivare organisation för kemikalietillsyn.
              Det man också måste ha med sig i debatten och i diskussionen här
              är att den utredning som tillsattes 2007 ju också tidigare i den
              här kammaren har debatterats i ett lagförslag där det gällde sanktionerna
              och genomförandet av tillsynen. I dag diskuterar vi alltså själva
              organisationen för det.
            </seg>
            <seg n="e46f21d3">
              Jag tycker att det är ytterst viktigt att man har en bra organisation
              och samordning. Jag kan precis som föregående talare se att det
              finns kommuner där det inte fungerar och där man då inte heller
              har möjlighet att följa upp de kontroller man gör. Som skåning
              har man ett antal exempel i åminne, bland annat det riksbekanta
              Teckomatorp men också Hallandsåsdiskussionen, när man diskuterar
              hur det kan gå när man varken har kunskapen eller möjligheten
              till kontroll och uppföljning.
            </seg>
            <seg n="10aac4b0">
              Jag tror, precis som Johan Löfstrand har varit inne på, att det
              finns väldigt mycket positivt vad gäller tillverkning och möjligheten
              att använda kemikalier, men det man måste lägga kraften på är
              att öka både kunskapen, kontrollen och uppföljningen. En effektivare
              kontroll och uppföljning är det som man också tar upp i den miljöbalk
              och det som man från regeringen har sagt att man vill ha effektivare
              regler och åtgärdsprogram för.
            </seg>
            <seg n="f2b8dc40">
              Det finns i dag organisatoriska problem. Det är bara att konstatera
              att man gör dubbelkontroller och att det också finns brister i
              den kontrollverksamhet som sker i en del kommuner och länsstyrelser.
              Jag delar i det här fallet inte Jens Holms uppfattning när det
              gäller om det ska ligga på kommunerna eller staten. Det finns
              många kommuner som i dag har en väldigt god organisation, men
              det finns också många kommuner som är så pass små att det är svårt
              att upprätthålla en bra kompetens.
            </seg>
            <seg n="258133ad">
              Jag tror att det är viktigt att man hittar lite större perspektiv
              än den kommunala nivån när det gäller både kontrollen och uppföljningen.
              Det innebär inte heller att man tar bort den kompetens och de
              miljöinspektörer som finns i den enskilda kommunen utan bara att
              själva beslutet och själva kontrollen kanske görs någon annanstans.
              Man får inte heller de här dubbla rollerna som man faktiskt kan
              se i dag när man både ger tillstånd och också ska följa upp dem.
            </seg>
            <seg n="db67437e">
              En viktig del i propositionen är att man konstaterar att man
              vill ha färre myndigheter som ansvarar för detta och på det sättet
              få en bättre samordning.
            </seg>
            <seg n="0271fb46">
              Man tar också upp, vilket ingen av de föregående talarna har
              varit inne på, att man reglerar vilken ersättning som kan ges,
              till exempel att man kan ge ersättning för provtagning med mera,
              vilket också är ett viktigt steg. Det har varit ett bekymmer för
              många företagare och andra där kostnaderna har blivit ganska stora
              och där man i dag på ett annat sätt får möjlighet att reglera
              detta.
            </seg>
            <seg n="1eabc690">
              Man kan säga att man ska utreda mer, och jag tror att man måste
              utreda mer. Med den kunskap man har i dag och som man fått bara
              de senaste åren men också den som kommer att komma till, så kommer
              inte detta att vara hugget i sten, utan man kommer att kunna se
              en helt annan organisation bara om några år. Då kanske man måste
              titta på andra organisatoriska delar.
            </seg>
            <seg n="572dc167">
              Att man tar detta steg i dag tycker jag dock är viktigt, även
              om det för den sakens skull inte innebär att man inte kan se andra
              organisatoriska förändringar i framtiden.
            </seg>
            <seg n="d1fd1978">
              Jag välkomnar därför förslaget och yrkar bifall till det.
            </seg>
          </u>
          <note type="speaker" n="bde87b7f">
            Anf. 100 NINA LUNDSTRÖM (FP):
          </note>
          <u who="nina_lundstrom_bfbd4f" xml:id="i-0e61d10554f0d3c0-0" n="49db9a9e">
            <seg n="c3fa26eb">
              Herr talman! Jag vill börja med att yrka bifall till förslaget
              i betänkandet och avslag på reservationen.
            </seg>
            <seg n="2d28ea0e">
              Såsom tidigare talare har varit inne på lever vi i ett kemikaliesamhälle,
              både på gott och på ont. Rätt hanterade är kemikalier viktiga
              för ett fungerande samhälle. Fel hanterade kan de utgöra en fara
              för både människa, djur och natur.
            </seg>
            <seg n="b2070d4b">
              Kemiska ämnen sprids med handeln, över nationsgränser. De sprids
              även när varor tillverkas, används, återvinns, förbränns, eller
              deponeras. Dessutom hanteras ett stort antal kemikalier med otillräckligt
              undersökta egenskaper.
            </seg>
            <seg n="4ddcc706">
              Jag vill också göra en tillbakablick till den kemikalieregistreringsförordning
              som trädde i kraft 2006. Den ersatte 40 existerande förordningar
              och direktiv inom EU och är en gemensam och harmoniserad lagstiftning
              för alla EU:s medlemsstater. Syftet är att ta ett helhetsgrepp
              på hälso- och miljörisker samt öka företagens konkurrenskraft
              genom skapandet av en gemensam inre marknad. Det är också ett
              viktigt perspektiv i sammanhanget.
            </seg>
            <seg n="19cb2a0e">
              EU:s kemikaliestrategi Reach som innebär registrering, utvärdering,
              godkännande och begränsning av kemikalier är ett viktigt steg
              framåt. En mer ändamålsenlig och tydlig tillsynsorganisation som
              ger förutsättningar för en mer effektiv kemikalietillsyn är viktig
              för att nå miljökvalitetsmålet Giftfri miljö. Tillsynen är väldigt
              viktig.
            </seg>
            <seg n="7870c39f">
              Vilka problem finns då inom kemikalietillsyn enligt regeringens
              proposition?
            </seg>
            <seg n="ade9a976">
              Utskottet instämmer i att det är viktigt att tillsynssystemet
              säkerställer att intentionerna med kemikalieregistreringsförordningen
              får genomslag.
            </seg>
            <seg n="82781b0f">
              Ansvarsfördelningen för tillsynen på kemikalieområdet bör tydliggöras
              och koncentreras till färre myndigheter.
            </seg>
            <seg n="0ed14969">
              Kemikalieinspektionen bör samverka med myndigheter som Arbetsmiljöverket
              och Myndigheten för samhällsskydd och beredskap för att tillgodose
              behovet av kompetens.
            </seg>
            <seg n="150a848c">
              Det bör som huvudregel undvikas att två eller fler myndigheter
              kontrollerar efterlevnaden av samma regel.
            </seg>
            <seg n="27374271">
              Tillsynen över användningen av kemiska produkter och varor bör
              så långt som möjligt integreras med tillsynen över den verksamhet
              där produkten eller varan används.
            </seg>
            <seg n="c5f8a30e">
              I en organisation med ett tydligare ansvar kan tillsynsmyndigheternas
              samlade kunskaper, kompetenser och resurser användas effektivt.
            </seg>
            <seg n="b0e1e045">
              Utskottet anser att länsstyrelsernas kompetens bör tas till vara
              och att länsstyrelserna bör få ett tydligt ansvar för att bedriva
              produkttillsyn vid de verksamheter där länsstyrelserna redan bedriver
              verksamhetsanknuten tillsyn.
            </seg>
            <seg n="483087b4">
              En stor del av tillsynen över tillståndspliktiga miljöfarliga
              verksamheter har länsstyrelserna delegerat till kommunerna. I
              dag är det inte möjligt för länsstyrelserna att samtidigt delegera
              produkttillsynen för samma verksamhet. Utskottet instämmer i att
              en sådan delegering bör vara möjlig.
            </seg>
            <seg n="ef9bde48">
              Det är inte motiverat att lägga tillsynsansvaret för all tillsyn
              över begränsningsregler som rör varors utsläppande på marknaden
              hos Kemikalieinspektionen. Utskottet välkomnar regeringens avsikt
              att ge Kemikalieinspektionen i uppdrag att ta fram en strategi
              för varutillsyn.
            </seg>
            <seg n="3609287f">
              Kemikalieinspektionen kan i en sådan strategi beskriva hur myndigheten
              avser att samverka med kommunerna i syfte att säkerställa en effektiv
              varutillsyn som inte orsakar onödiga kostnader för företagen.
            </seg>
            <seg n="8e3015e2">
              Vi som har varit eller är kommunalpolitiskt engagerade och har
              verkat inom dessa områden kan konstatera att det har varit stora
              oklarheter. Det är viktigt att reda ut var ansvaret ligger också
              för att vi ska öka tillsynen, som verkligen är en av hörnpelarna
              inom området.
            </seg>
            <seg n="7714636e">
              Sammanfattningsvis, herr talman, skulle jag vilja påtala att
              en lösning för att få mer effektivitet i kemikalietillsynen också
              handlar om ansvarsfördelningen. Det handlar om ökad tydlighet
              i ansvarsområdena. Regeringen har särskilt pekat ut giftfri miljö,
              ett av miljökvalitetsmålen, som ett högprioriterat område.
            </seg>
            <seg n="4d2fc154">
              Jag skulle vilja nämna att regeringen föreslår 25 miljoner kronor
              årligen för 20112014 för en handlingsplan som riktar sig till
              hanteringen av kemikalier. Regeringen slår också fast att Sverige
              ska vara pådrivande i frågor som rör kemikaliepolitiken inom EU
              att identifiera, begränsa och fasa ut farliga kemikalier.
            </seg>
          </u>
          <note n="71616736">
            I detta anförande instämde Anita Brodén (FP).
          </note>
          <note type="speaker" n="1eec48a3">
            Anf. 101 ROGER TIEFENSEE (C):
          </note>
          <u who="roger_tiefensee_2b850e" xml:id="i-b14a5979b284fac0-0" n="8a969565">
            <seg n="6869874d">
              Herr talman! Ledamöter och åhörare! Kemikalier finns överallt
              i vår vardag, i ämnen som används i exempelvis livsmedel, kläder
              och leksaker. Det finns massor av ämnen som cirkulerar i vår miljö
              och i vårt samhälle, men vi har bara kunskap om ett fåtal. Flera
              av kemikalierna utgör en risk för både människor och miljö.
            </seg>
            <seg n="7a5629ce">
              Med detta perspektiv som bakgrund är en av våra viktigaste miljöfrågor
              att begränsa användningen av och på sikt fasa ut skadliga kemikalier.
              Det är också grunden för regeringens arbete med miljömålet giftfri
              miljö.
            </seg>
            <seg n="3e8a2664">
              I den internationaliserade värld vi lever i med ökad handel mellan
              länder är det en internationell utmaning att stärka regelverket
              och förhindra spridning av skadliga kemikalier. Det internationella
              samarbetet måste därför stärkas för att kunskapen och informationen
              om kemiska ämnen ska förbättras. Då, herr talman, är det viktigt
              att konstatera att också EU, som är vårt närmaste internationella
              samarbetsorgan, under de senaste åren har tagit ett större ansvar
              för att minska spridningen av farliga kemikalier. Det är positivt.
            </seg>
            <seg n="3e1efda7">
              Reach är ett sådant exempel. Jag tror att vi här i kammaren kan
              vara överens om att vi som svenskar hade velat att Reach skulle
              gå längre, men det är ändå ett viktigt konstaterande att vi nu
              har en gemensam kemikaliepolitik i EU.
            </seg>
            <seg n="b009cfe8">
              Ett annat exempel på EU:s framsteg är att man nu har en europeisk
              kemikaliemyndighet. Därtill kan man lägga några nya och ändrade
              direktiv. Då förstår alla att omvärlden och förutsättningarna
              för att driva en nationell politik för en giftfri miljö har förändrats.
              Det gäller inte minst förutsättningarna för kemikalietillsynsarbetet.
            </seg>
            <seg n="d4ccfa85">
              Om man ser till de närmaste åren är det många med mig som har
              bedömt att ikraftträdandet av EU:s kemikaliestrategi Reach och
              implementeringen av detta i tillsynsarbetet kommer att vara en
              av de viktigaste frågorna för att vi ska kunna närma oss och nå
              målet en giftfri miljö.
            </seg>
            <seg n="3c629d95">
              För att vi ska kunna implementera detta krävs att det får genomslag
              i tillsynssystemen. Då, herr talman, finns det två delar. Det
              gäller dels att det europeiska samarbetet behöver få genomslag
              i tillsynsarbetet, dels att det finns brister i den svenska tillsynen
              som är viktiga att lyfta fram, vilket flera talare har gjort före
              mig.
            </seg>
            <seg n="7b797d0e">
              Den nuvarande organisationen delas i dag mellan flera myndigheter
              på såväl central och regional som lokal nivå. Kemikalieinspektionen
              har till exempel ansvar för primärleverantörer, varor och biotekniska
              organismer på marknaden. Länsstyrelsen ansvarar för skydd av den
              yttre miljön. Kommunerna har ansvaret för hanteringen av kemiska
              produkter.
            </seg>
            <seg n="e6eb127a">
              Som jag ser det är det inte indelningen som är det centrala i
              sammanhanget. Som medborgare är jag i stället mest intresserad
              av att tillsynen är ändamålsenlig och effektiv. Som Nina Lundström
              var inne på här före mig finns i dag en otydlighet i fråga om
              det kommunala tillsynsansvaret. Det riskerar att leda till att
              det inte bedrivs någon tillsyn över huvud taget eller att flera
              myndigheter utövar tillsyn över en och samma verksamhet i syfte
              att kontrollera samma regler. Man kan förstå själv att det inte
              är optimalt.
            </seg>
            <seg n="7b0cc812">
              Herr talman! Jag tycker därför att det är självklart och viktigt
              att välkomna de förslag som vi har i propositionen och betänkandet
              om en ny kemikalietillsyn. Vi bör också välkomna att det kommunala
              ansvaret att utöva tillsyn över hantering av kemiska produkter,
              som i dag följer direkt av lagen, tas bort. Kommunernas kemikalietillsyn
              bör i stället regleras på förordningsnivå.
            </seg>
            <seg n="4b6186c1">
              Vi har hört från oppositionens representanter att de framställer
              detta som en centralisering som riskerar att leda till att tillsynen
              fjärmas från medborgarna och näringslivet, som de säger. Jens
              Holm sade här tidigare att det kändes konstigt att som vänsterpartist
              prata mot ett förstatligande. Som centerpartist kan det kännas
              konstigt att prata om någonting som beskrivs som fjärmande från
              medborgarna och näringslivet. Det är ju annars inte någonting
              för mig som decentralist. Det blir alltså lite ombytta roller
              här. Jag tycker ändå att detta är en intressant retorik.
            </seg>
            <seg n="358f3e76">
              Jag menar att i det här fallet är medborgarnas skattepengar och
              att det hela är ändamålsenligt och effektivt som ska stå i första
              rummet. Man kan fråga sig hur omfattande förstatligandet är. Som
              framgår av betänkandet kommer kommunerna att behålla det tillsynsansvar
              över hantering av kemiska produkter som kommunerna har över verksamheter
              som inte anses vara miljöfarliga. Länsstyrelserna kan fortsatt
              delegera tillsynen av tillståndspliktiga miljöfarliga verksamheter,
              och får nu också möjlighet att delegera produkttillsynen över
              samma verksamhet. Man samordnar det alltså på ett bättre sätt.
            </seg>
            <seg n="58e8a5d6">
              När det gäller kommuner som har bedrivit tillsyn över primärleverantörernas
              utsläppande av kemiska produkter på marknaden och har en bra erfarenhet
              av en sådan tillsyn får Kemikalieinspektionen, som togs upp här
              tidigare, en möjlighet att överlåta denna tillsyn till dem. Så
              var fanns egentligen förstatligandet någonstans? Det handlar om
              ett förtydligande.
            </seg>
            <seg n="a218eef2">
              Avslutningsvis: Jag tror inte att det här är en fråga som vi
              ska behöva träta om så mycket. Vi ska som svenskar driva på för
              att få en ännu vassare internationell tillsyn och reglering av
              kemikalier. Men det vi har att hantera nu är att vi ska ha en
              tillsyn som är ändamålsenlig. Detta är inte något paradigmskifte,
              utan det handlar om att göra kemikalietillsynen mer ändamålsenlig
              och effektiv.
            </seg>
          </u>
          <note n="6b844121">
            Med detta yrkar jag bifall till utskottets förslag i betänkandet
            och avslag till reservationen.
          </note>
          <note type="speaker" n="ae075a37">
            Anf. 102 IRENE OSKARSSON (KD):
          </note>
          <u who="christina_oskarsson_f64ac1" xml:id="i-ac5393b9350da819-0" n="4839fe89">
            <seg n="911c3839">
              Herr talman! Det är mycket klokt som redan är sagt. Jag kan instämma
              i det mina allianskolleger tidigare har lyft fram.
            </seg>
            <seg n="4aae162f">
              I det här sammanhanget är det också viktigt att se att vi lever
              i en värld som är totalt kemisk. När det gäller det som vi ofta
              tänker på som konstlade produkter, alltså tillskapade, vet vi
              i dag egentligen inte hur dessa kemikalier påverkar oss mer än
              i mycket begränsad omfattning. Vi vet inte hur de samverkar och
              hur de då kan påverka.
            </seg>
            <seg n="6364fe6e">
              Det är oerhört viktigt att vi skapar kontrollsystem och att vi
              har forskning och utveckling på det här området. Det är också
              viktigt att vi gör det enkelt för dem som jobbar med att producera
              detta. Det finns alltså två delar i det här.
            </seg>
            <seg n="e7ae004f">
              Det känns som om oppositionen kokar soppa på en spik just nu.
              Det är nämligen samma soppa som vi försöker att reda ut och få
              tydlighet i, men någon har stoppat i en spik och tror att det
              går att debattera den. Det gjorde att jag kände en viss frustration
              inför det här anförandet när det gäller att se var vår oenighet
              ligger. Var är det vi inte är samstämda?
            </seg>
            <seg n="551857e9">
              Som Roger Tiefensee sade, handlar det om att skapa tydlighet.
              Detta är att ta första steget. Det jag tycker är besynnerligt
              i den argumentation som vi har hört i dag är att vi ska sitta
              ned och vänta och ta allting på en gång. Det oroar mig. Det är
              mycket bättre att vi tar de steg vi kan när vi ser att vi kan
              skapa tydlighet. Det står i propositionen att i en organisation
              med tydligare ansvar kan tillsynsmyndigheternas samlade kunskap,
              kompetens och resurser användas effektivt och regeringens möjlighet
              att styra myndigheterna underlättas. Regeringen avser att ändra
              tillsynsförordningen i syfte att åstadkomma en tydlig och ändamålsenlig
              organisation för kemikalietillsynen.
            </seg>
            <seg n="1104fa86">
              Jag hoppas att det är vår gemensamma målsättning här inne. Tydlighet,
              enkelhet och effektivitet, och därmed en småländsk sparsamhet,
              borde vara en dygd för den här kammaren i dessa tider.
            </seg>
            <seg n="0ba99e30">
              Vi kommer med våra egna erfarenheter från olika områden, och
              det är viktigt att se att i den mindre kommunen med de mindre
              resurserna är det kanske inte möjligt att åstadkomma detta hur
              väl man än vill. Då handlar det om att få skapa större strukturer
              som har den möjligheten, för det är det mänskliga mötet, Jens
              Holm, som är avgörande. Relationen mellan tjänstemän och producenter
              eller konsumenter ska vara tydlig och enkel. Det har inte så mycket
              med huvudmannaskapet att göra. Att rätt kompetens finns kan däremot
              ha med huvudmannaskapet att göra. En starkare huvudman med mer
              resurser har möjlighet att ha en mer differentierad grupp människor
              som arbetar med de här frågorna.
            </seg>
            <seg n="ad609652">
              Herr talman! Jag tror att det viktigaste i det här sammanhanget
              ändå är att stryka under det flera före mig har sagt, nämligen
              att vi som nation måste vara pådrivande i de här sammanhangen
              i det internationella perspektivet. Vi behöver också se till att
              tydligt ta upp de här diskussionerna internationellt. I dag produceras
              betydligt mer av de varor vi nyttjar någon annanstans än här och
              någon annanstans än i Europa. I de diskussionerna behöver vi ta
              med hur det produceras och hur vi kan bistå med att skapa förutsättningar
              för att hitta bättre vägar på plats. Hur ska vi städa framför
              egen dörr här hemma så att vi inte exporterar problemen i form
              av uttjänta teknikprylar? Sådana har vi ju alla mer eller mindre
              ett litet lager av hemma eller har lämnat någonstans. Hur ska
              vi se till att inte de hamnar i fel sammanhang?
            </seg>
            <seg n="fd8994ef">
              Det finns oerhört mycket som är värt att debattera i det här
              sammanhanget, men det handlar egentligen inte dagens betänkande
              om. Debatten här har inte berört det särskilt mycket, för vi är
              i grunden överens om en tydlighet och en struktur som ger en enkelhet
              för producent och konsument. Det handlar om en trygghet för oss
              som står som lagstiftare och om att vi har en så optimal organisation
              som vi för ögonblicket kan ha.
            </seg>
            <seg n="8970001b">
              Herr talman! Därför känner jag att det är viktigt att yrka bifall
              till förslaget i det här betänkandet så att vi inte väntar, för
              då gör vi oss själva en björntjänst. Däremot ska arbetet att utveckla
              detta vidare fortsätta.
            </seg>
          </u>
          <note type="speaker" n="9d6015c3">
            Anf. 103 ÅSA ROMSON (MP) replik:
          </note>
          <u who="asa_romson_0ca12e" xml:id="i-dcefb0da4e7a4137-1" n="fb5a6a95">
            <seg n="1ba05eda">
              Herr talman! Jag begär replik på ett av de senare anförandena
              från allianspolitikerna. Irene Oskarsson sade att debatten inte
              alls har handlat om det som propositionen innehåller och att vi
              är helt överens om det här systemet som innebär att det ska bli
              enklare, tydligare och klarare. Jag tror att du överdriver lite
              och slätar över debatten. Jag tycker att det är olyckligt. Flera
              av oss som har pratat för reservationen har pekat på saker som
              är ganska viktiga i det här sammanhanget. Vi har pekat på att
              det inte är så himla enkelt.
            </seg>
            <seg n="58df94c1">
              I utredningen fanns det stora betänkligheter kring om man inte
              hade behövt gå djupare i detta innan man gjorde en omreformering.
              Vi har också pekat på, vilket ni själva har biträtt i utskottet,
              att det är viktigt att gå vidare med frågan om varutillsynen.
            </seg>
            <seg n="270af820">
              Jag tror inte att vi någonsin kan få ett system som är en svartvit
              karta. Det var någon som tidigare pratade om att det är viktigt
              att medborgarna känner sig trygga och att det blir kvalitet i
              systemet. När du som medborgare stöter på en kemikalie i en produkt
              som du har i handen har du ingen aning om vilken myndighet du
              ska peka på för att få veta om de tar sitt tillsynsansvar. Vi
              i riksdagen kan tro att myndigheterna hela tiden gör det de ska,
              men det är inte alls klart att medborgarna kan känna sig säkra
              på att någon har kontrollerat de här verksamheterna, och de här
              produkterna framför allt, och vet att de får ett bra bemötande
              när de har frågor. Det kommer att dröja många år innan det är
              klart i Sverige.
            </seg>
            <seg n="832aabde">
              Förenkla inte bilden! Säg inte att vi är överens när vi har varit
              väldigt tydliga med att vi har en reservation! Vi har faktiskt
              debatterat de delarna. Sedan återkommer vi till den stora frågan
              om kemikalierna.
            </seg>
          </u>
          <note n="feed4822">
            I detta anförande instämde Jan-Olof Larsson (S) och Jens Holm
            (V).
          </note>
          <note type="speaker" n="0232f4f1">
            Anf. 104 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-ac5393b9350da819-1" n="4839fe89">
            <seg n="584a1f65">
              Herr talman! Det kan nog vara så att även jag hemfaller åt de
              lite vida tonerna ibland. Det är klart att det finns en reservation
              i det här betänkandet. Nu hörde vi precis att vi i grunden har
              en gemensam syn på att vi behöver ha ett tydligt och så enkelt
              system som möjligt utifrån att detta är komplexa frågor. Jag som
              medborgare och nyttjare ska veta att det är en eller två myndigheter
              som arbetar med de här frågorna som jag behöver försöka ha i minnet.
            </seg>
            <seg n="5e880e8e">
              I dag räcker det med att själv, som lekman på det här området,
              ta sig in i den här materien för att se att det finns en oerhört
              stor frustration över att det är så komplext. Jag tror att du
              sade tidigare i ditt anförande att den som är utbildad på detta
              ser det som en problematik i dag när det gäller vad som är mitt
              ansvar och vad som är någon annans ansvar. Då tycker jag att det
              är en självklarhet att vi nu börjar med att ta de steg vi kan
              för att göra det bättre.
            </seg>
            <seg n="e98564f6">
              Sedan är inte det här bra, det vill säga det är inte perfekt.
              Det kommer det aldrig att bli. Det kan vi nog också vara överens
              om, men vi måste ju våga ta de steg vi kan och ta ett steg i taget.
              Om vi ska vänta på att vi ska kunna ta det där jätteklivet får
              vi vänta väldigt länge. Vi kommer alltid att kunna känna att vi
              behöver mer kunskap och mer kompetens. Ju mer komplex en fråga
              är, desto enklare är det att säga det.
            </seg>
            <seg n="f7625187">
              Därför tror jag att det här är ett steg i rätt riktning. I det
              underlag som vi nu har sett har regeringen också sagt att det
              finns mer som behöver göras. Man kommer bland annat att ge uppdrag
              åt KemI.
            </seg>
          </u>
          <note type="speaker" n="a4e9b606">
            Anf. 105 ÅSA ROMSON (MP) replik:
          </note>
          <u who="asa_romson_0ca12e" xml:id="i-dcefb0da4e7a4137-2" n="fb5a6a95">
            <seg n="b377d212">
              Herr talman! Då förstår jag det bättre. Vi är överens om att
              det inte är perfekt. Det får jag tacka för. Regeringen har pekat
              på att Kemikalieinspektionen behöver ytterligare uppgifter. Det
              har vi i oppositionen, och särskilt vi i Miljöpartiet, lyft fram
              vid flera tillfällen. Det är bra. När det gäller tillsynen tror
              jag att vi kommer att se, precis som vi har sett på en del andra
              områden, att de extra pengar som regeringen anslår riskerar att
              ätas upp av ökade tillsynsuppgifter om man inte är duktig på att
              också ta ut avgifter, vilket en del av de andra aktörerna har
              varit. Åtminstone har de kommunala aktörerna varit mer duktiga
              på det.
            </seg>
            <seg n="2b394065">
              Vi får nog fortsätta att bevaka det här området, och det gäller
              även tillsynen på kemikalieområdet.
            </seg>
          </u>
          <note type="speaker" n="0091f2a9">
            Anf. 106 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-ac5393b9350da819-2" n="4839fe89">
            <seg n="9992fc3c">
              Herr talman! Där kan vi nog vara överens. Vi behöver jobba vidare
              med de här frågorna. Det viktiga för oss nu är att ta ett steg
              i dag och inte vänta ytterligare. Det skulle vara att underlåta
              att göra saker bättre när möjlighet finns.
            </seg>
            <seg n="2e7f6954">
              När det gäller hur avgifter och annat ska tas ut är det också
              viktigt att se att ett förenklat och tydligt system också underlättar
              för den som ska betala notan. Vare sig det är vi som gemensamt
              ska betala den via skattsedeln eller om det är den enskilda producenten
              som får den i form av en avgift bör regelverk och struktur vara
              så enkla som möjligt, och framför allt ska producenten aldrig
              behöva känna att två personer kommer och gör exakt samma jobb
              när en man skulle ha kunnat göra det.
            </seg>
          </u>
          <note n="5a349b77">
            Överläggningen var härmed avslutad.
          </note>
          <note n="b5efd7cf">
            15 § Fiskevårdsområden
          </note>
          <note n="de40ab5b">
            Föredrogs
          </note>
          <note n="213fd237">
            Andre vice talmannen konstaterade att ingen talare var anmäld.
          </note>
          <note n="5a7ae600">
            16 § Åtgärder för levande hav
          </note>
          <note n="de40ab5b">
            Föredrogs
          </note>
          <note type="speaker" n="930f9c1e">
            Anf. 107 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-c17d81099c246239-0" n="5370c0ea">
            <seg n="a454bf18">
              Herr talman! Havet är jordens största soptipp, och alla har vi
              varit med och skapat den. Under parollen det som inte syns det
              finns inte slängs det mesta tillbaka i havet. Förr var det kanske
              av okunnighet, men i dag vet vi bättre. I dag vet vi att vi inte
              bör släppa ut gifter, att vi inte bör skapa övergödning och att
              vi inte bör transportera levande organismer runt våra hav och
              ödelägga den ekologiska balansen. Ändå fortsätter vi. Människans
              förmåga och uppfinningsrikedom är enorm när det gäller att tära
              på det kapital som jordens tillgångar och produktion av ekologiska
              tjänster erbjuder oss.
            </seg>
            <seg n="f81d7a19">
              Herr talman! Regeringens så kallade prioritering av havsmiljöfrågan
              handlar till stor del om att föra samman de ekonomiska resurserna
              från flera konton till ett enda för att göra satsningar på havsmiljön.
              Det kan vara ett sätt att tydliggöra havsmiljöfrågorna, det kan
              jag hålla med om, men den enorma satsning företrädarna talar om
              handlar mer om bokföringsteknik än om den miljardinvestering som
              man påstår sig göra.
            </seg>
            <seg n="ae71c440">
              Skapandet av en myndighet för vatten- och havsfrågor är bra.
              Det är en fråga som drivits av flera partier och som vi beslutat
              om i stor enighet. Det viktiga är dock inte myndigheten i sig,
              utan vilket ansvarsområde den ska ha. Låt mig nämna ett par områden
              som är viktiga. Fisket och fiskeresurserna i sin helhet bör hanteras
              av denna myndighet. Även ansvaret för kalkning är en fråga som
              bör hanteras av den nya myndigheten.
            </seg>
            <seg n="6eaa947c">
              Herr talman! Vi behandlar i dag en skrivelse. Den innehåller
              inga hårda förslag, vilket hade varit önskvärt. Regeringens facit
              hittills är inte mycket att skryta om. I de utvärderingar som
              utskottet gjort kan framhållas att bland de mest positiva åtgärderna
              är införandet av LOVA-pengar. Det är resurser som staten ger till
              stöd för att bland annat inrätta båtbottentvättar och toalettömningsanläggningar.
              Det är bra, men i slutändan har det ganska marginell påverkan.
            </seg>
            <seg n="9f2ef492">
              En annan bra åtgärd är fosforförbudet, initierat av den tidigare
              socialdemokratiska regeringen, som till slut har genomförts. Det
              har märkbart minskat utsläppen av fosfor i havet. Förbudet genomfördes
              trots starkt motstånd. Regeringen hävdade länge att det skulle
              ske på frivillig väg, medan vi drev frågan om lagstiftning. Till
              slut insåg regeringen att vår väg var den enda som gav resultat.
            </seg>
            <seg n="7f933380">
              Ekonomiska styrmedel är bland de mest effektiva för att uppnå
              miljöförbättringar. Där är vi socialdemokrater och regeringen
              helt ense. Att då slopa skatten på handelsgödsel, som regeringen
              gjort, framstår som fullständigt ologiskt. Det bekräftar endast
              att det är särintressena som styr regeringens politik.
            </seg>
            <seg n="879d6bfa">
              Ett annat projekt med ekonomisk styrning, som varit regeringens
              stora nummer, har varit införande av utsläppsrätter för kväve
              och fosfor. Det begravs nu i en utredning efter att Naturvårdsverket
              lyft fram ett antal hinder för ett genomförande.
            </seg>
            <seg n="f5055ca9">
              Herr talman! Det finns ett fyrtiotal reservationer i detta betänkande,
              och jag tänkte lyfta fram ett par av dessa. Kalkningen utgör en
              av de mest lyckade och effektiva miljövårdsinsatser som genomförts.
              Samtidigt kan kalkningsverksamheten även betraktas som en av de
              mest betydelsefulla fiskevårdande insatser som någonsin gjorts.
              Vattenmyndigheten har gjort bedömningen att kalkningen ska öka
              i distrikten för att uppfylla ramdirektivet för vatten. En sådan
              integrerad miljömålskalkning skulle leda till att Sverige fick
              lättare att leva upp till EU:s vattendirektiv om god ekologisk
              status liksom att uppfylla de av regeringen antagna miljömålen
              om levande sjöar och vattendrag och ett rikt växt- och djurliv.
            </seg>
            <seg n="ad0b6080">
              Mot denna bakgrund anser vi att försurnings- och kalkningsfrågorna
              bör samordnas fullt ut med övrigt vattenvårdsarbete för att det
              ska bli så effektivt som möjligt. Vi anser att försurnings- och
              kalkningsfrågan i sin helhet ska ingå som en naturligt integrerad
              del i den nya myndighetens verksamhet. Det är därför oroande att
              Naturvårdsverket i sitt förslag till ny kalkningsstrategi och
              i sin vägledande kalkningshandbok nu föreslagit en generell ambitionssänkning
              beträffande de vattenkemiska målen, tvärtemot vad vattenmyndigheterna
              kommit fram till. Om kalkningshandboken blev vägledande skulle
              det innebära risk för att kalkningen minskar eller upphör i många
              sjöar och vattendrag. Flertalet externa, initierade bedömare uppfattar
              att de sänkta ambitionerna och målen riskerar att medföra omfattande
              biologiska skador på många ekosystem. Det är inte acceptabelt.
            </seg>
            <seg n="ec853362">
              Herr talman! IMO, den internationella maritima organisationen,
              anser att problemen med barlastvatten och de organismer det transporterar
              runt världshaven är ett av de största hoten mot världshavens överlevnad.
              Ändå är det bara 21 länder som ratificerat barlastkonventionen.
              Regeringen, som påstår att havsmiljön är en prioriterad fråga,
              lyfte inte ens upp frågan om barlastkonventionen under sitt ordförandeskap
              i EU.
            </seg>
            <seg n="7f295958">
              Under Nordiska rådets session i Reykjavik för en månad sedan
              tog jag upp frågan när vi träffade de nordiska miljöministrarna.
              Till min förvåning ansåg den svenske miljöministern att barlastkonventionen
              är en nationell angelägenhet och att det är upp till varje nation
              att ta ställning i frågan. Tänk om vi skulle se på övriga miljöfrågor
              ur samma snäva perspektiv!
            </seg>
            <seg n="f6d34711">
              Regeringens och utskottets argumentation kring olika tekniker
              i frågan gör mig orolig. Är okunskapen så stor? Vet man så lite
              om den utrustning som i dag finns på marknaden, av både svenska
              och utländska tillverkare? Det finns utrustning som helt kan förhindra
              att främmande arter sprids.
            </seg>
            <seg n="221a500b">
              Dessutom finns möjligheten att nyttja PSSA. Östersjön är i dag
              klassad som PSSA, det vill säga särskilt känsligt havsområde.
              Det ger regeringen möjlighet att driva kravet att fartyg som ska
              trafikera Östersjöområdet ska vara utrustade så att inga främmande
              arter sprids med barlastvattnet. Kommer regeringen att göra det?
            </seg>
            <seg n="3809589c">
              Herr talman! Jag har lyft upp två för havsmiljön viktiga frågor
              varav en är helt nationell, nämligen kalkningen. Det är nu upp
              till regeringen att se till att denna framgångsrika metod fortsätter
              att användas, på samma positiva sätt som hittills. Det finns inga
              ursäkter att vi nationellt inte kan hantera frågan. Nu är det
              upp till regeringen att visa vilka ambitioner den har.
            </seg>
            <seg n="1fcf27d7">
              Den andra frågan handlar om den biologiska mångfalden och de
              hot som haven står inför så länge barlastkonventionen inte trätt
              i kraft på grund av att alltför få länder undertecknat konventionen.
              Här är ett ypperligt tillfälle för regeringen att visa om den
              menar allvar med det internationella samarbetet, ett tillfälle
              att visa vilka åtgärder och initiativ regeringen tar för att det
              ska bli verklighet. Fram till i dag har miljöministern varit helt
              passiv i frågan.
            </seg>
            <seg n="95c9c261">
              Herr talman! Det finns ett stort antal betydelsefulla reservationer
              i utskottets betänkande. De handlar bland annat om gifter som
              kommer ut i havet, gifter som finns i bottensedimenten och de
              effekter det har på miljön och organismerna, om läkemedelsrester
              som genom våra avlopp strömmar ut i havet med de följdverkningar
              detta får, om vraken som ligger runt kusten och läcker olja och
              andra kemikalier och där regeringens arbete går fram i snigelfart,
              om utfiskningen av våra och andras vatten, där åtta av tio arter
              är mer eller mindre hotade, och om utfiskning i fattiga länder,
              där EU:s fiskefartyg, med godkännande av vår regering, bedriver
              fiske.
            </seg>
          </u>
          <note n="0760539e">
            Jag står naturligtvis bakom alla våra reservationer och yrkar
            bifall till reservation nr 11 och nr 30.
          </note>
          <note type="speaker" n="b3d14feb">
            Anf. 108 ÅSA ROMSON (MP):
          </note>
          <u who="asa_romson_0ca12e" xml:id="i-dcefb0da4e7a4137-3" n="fb5a6a95">
            <seg n="3167df98">
              Herr talman! För några veckor sedan såg jag en film som heter
              Oceans med fantastiska bilder av havet. Många av er har säkert
              sett den. Det var inte särskilt många bilder av Östersjöns grumliga
              bottenfauna eller ens av Västerhavets något klarare vatten, men
              det gav en bild under ytan som inte lämnade min näthinna på ganska
              länge. Filmen visar på ett fantastiskt liv och en fantastisk företeelse.
              Jag tror att det ger grundläggande kunskap om och är ett erkännande
              av att vi inte känner till det som finns under ytan, och kanske
              ligger det på något sätt bakom samhällets hantering av problemen.
              Vi vill gärna sopa under mattan det som händer. Vi vill inte gärna
              ta upp det till ytan. Vi vill inte gärna se att det finns stora
              problem.
            </seg>
            <seg n="52f63ebb">
              Vi använder i dag havet som en rekreationsplats, som ett skafferi
              och som en transportväg, oerhört viktig för alla samhällen men
              naturligtvis särskilt för kustsamhällena. Men vi använder också
              havet som en soptunna. Havet och vattensystemet är filter för
              alla de gifter som vi introducerar i samhället.
            </seg>
            <seg n="add8ec3f">
              Jag välkomnar den skrivelse om åtgärder för levande hav som regeringen
              har lagt fram. Framför allt är det ett tecken på ett ökat engagemang
              från den svenska regeringens sida när det gäller Östersjön, Västerhavet
              och havsfrågorna. Det tror jag är ett engagemang som delas av
              hela riksdagen.
            </seg>
            <seg n="2a16cd22">
              Det som behöver debatteras när det gäller denna politik och som
              jag tror att vi kommer att debattera många gånger är snarare de
              konkreta åtgärderna på ett oerhört vidsträckt politiskt område.
              Om man tittar på vattensystemen och reflekterar över hur vi sköter
              många delar av samhället inser man att det är många delar i förvaltningen
              som vi nu måste ta upp och diskutera. Det visas inte minst, herr
              talman, av att skrivelsen har svällt till inte mindre än 40 reservationer,
              och då är det ändå bara ett axplock av de politiska frågor som
              man skulle kunna ta upp.
            </seg>
            <seg n="2dbec26f">
              Övergripande skulle jag säga att vårt grundläggande problem är
              att vi fortfarande försämrar tillståndet i både Östersjön och
              Västerhavet och kanske också i de globala haven på sikt i så många
              delar. De långsiktiga förbättringar som vi skulle få till stånd
              får ofta stå tillbaka för kortsiktiga intressen. Det är svårt
              att hävda reformer som behöver göras nu men där de positiva verkningarna
              kommer väldigt långt bort och där reformerna kan vara ganska omständliga
              och ibland också kostsamma och dyrbara i dagens samhälle. Då är
              det naturligt att man gärna skjuter på frågan, lägger den i en
              långtidsutredning och inte riktigt kommer loss.
            </seg>
            <seg n="23a07967">
              Det är kanske lite grann därför som vi nu står och hanterar en
              skrivelse. Under förra mandatperioden diskuterade vi här i kammaren
              mycket kring organisatoriska förändringar för att få en adekvat
              organisation på plats snarare än konkret handling för att göra
              något åt havens situation.
            </seg>
            <seg n="118fd303">
              Herr talman! Jag skulle vilja peka på några områden som vi måste
              inkludera i den diskussionen. Vi måste inkludera jordbruket i
              allra största utsträckning, eftersom jordbruket har en enorm påverkan.
              Inte minst ser vi en konkret påverkan på Östersjön, det känsliga
              innanhavet.
            </seg>
            <seg n="c6cafb94">
              Det är anmärkningsvärt att regeringen kan prata om en ansvarsfull
              helhetssyn på politiken för Östersjön och samtidigt ta bort ett
              av de styrmedel som har verkat hämmande på en av övergödningskällorna,
              nämligen kvävegödslingen i jordbruket. Att ta bort skatten på
              handelsgödsel ser jag som den tydligaste signalen på att man inte
              gör det man sedan i fina skrivningar säger att man vill uppnå,
              det vill säga att man vill göra något för Östersjön. I den delen
              skulle vi tjäna på att vara tydligare beträffande vilka åtgärder
              och vilken helhetspolitik vi egentligen har.
            </seg>
            <seg n="32ba258e">
              När det gäller jordbruket finns det många andra åtgärder. I vår
              följdmotion till skrivelsen har vi pekat på att det är viktigt
              att gå till botten och utnyttja den nya kunskap som finns mer
              i jordbruket kring behovet av att till exempel sprida djurhållningen
              för att inte få stora koncentrationer som leder till läckor.
            </seg>
            <seg n="84430273">
              Skogsbruket är en annan stor orsak till övergödning. Vi ser diskussioner
              om att kraftigt öka gödslingen även där, utan större konsekvensutredningar
              av vad det betyder för exempelvis Östersjön. Vi ser industrier
              där den nuvarande regeringen resonerar om att man inte ska öka
              kraven på deras utsläpp eftersom det är dåligt ur företagssynpunkt.
              Men man diskuterar inte vilka konsekvenser det får för vattensystemen.
            </seg>
            <seg n="58c86c53">
              Vi ser att hushållen har sina problem. Vi har fortfarande oerhört
              många undermåliga enskilda avlopp i Sverige. Det har diskuterats
              som ett problem så länge jag har varit aktiv i politiken. Jag
              har ännu inte, herr talman, sett någon lösning på det, och inte
              heller den frågan belyses i något större djup i den här skriften,
              trots dess aktualitet.
            </seg>
            <seg n="fb9d266a">
              Jag tror att det behövs en betydlig skärpning när det gäller
              hänsynsreglerna och framför allt tillsynen på de enskilda avloppen
              för att något ska hända. För att lyckas skulle regeringen behöva
              ha en strategi gentemot de lokala tillsynsmyndigheterna.
            </seg>
            <seg n="936adf5f">
              Herr talman! Även transporterna är en viktig fråga. När det gäller
              att transportera till exempel olja på Östersjön vet vi att det
              är ett känsligt kapitel. Jag skulle här vilja peka på något som
              kanske för många är rent abstrakt och teoretiskt men faktiskt
              är fullt möjligt, nämligen att vi skulle få en oljeutvinning i
              Östersjöområdet, det vill säga en prospektering efter olje- eller
              gasfyndigheter i Östersjöområdet, vilket skulle kunna få enorma
              konsekvenser för det marina livet i Östersjön.
            </seg>
            <seg n="a1eb0dfa">
              Där hade det varit lämpligt att vara mer konkret och sätta ned
              foten. Vad är egentligen regeringens position när det gäller oljeutvinning
              i Östersjön? I dagsläget är det åtminstone fullt möjligt och legalt
              att ansöka om en sådan. Vill man verkligen göra något åt Östersjöfrågorna
              måste man också kunna sätta ned foten så, lite mer temporärt.
            </seg>
            <seg n="8b2b1e5c">
              Därmed har jag nämnt några få av de frågor som vi har debatterat
              en del i utskottet under beredningen. Jag skulle också kunna peka
              på det som var uppe i den senaste debatten, det vill säga kemikalierna.
              Det är väldigt mycket kemikalier som passerar genom vattensystemen.
            </seg>
            <seg n="e81fe34a">
              Ett förslag som Miljöpartiet har rest sedan tidigare och kommer
              att resa igen om att Sverige måste agera inom EU för att få till
              varulagstiftning även för textilier i fråga om kemikalier, ett
              så kallat textil-ROHS-direktiv eller något liknande. Det är något
              jag står bakom som vi lyfter upp även i det här betänkandet.
            </seg>
            <seg n="90729a43">
              Också för flera av de djur som lever i Östersjön och Västerhavet
              hade det varit lämpligt att man hade föreslagit lite mer konkreta
              åtgärder. Vi vill speciellt peka på den prekära situationen för
              ålen, som inte bara simmar igenom Östersjön och finns i Västerhavet
              utan också finns i våra älvar och sjöar. Med den i stort sett
              99-procentiga utrotning av ålen som vi har i de områdena skulle
              ett totalstopp vara den enda åtgärd som vore acceptabel, om vi
              verkligen ville stå på djurens sida i den frågan.
            </seg>
            <seg n="999bd31c">
              Med det, herr talman, vill jag ställa mig bakom de reservationer
              som Miljöpartiet har lämnat under beredningen, men av tidsskäl
              yrkar jag bifall till enbart reservation 9 om skatt på handelsgödsel
              och reservation 25 om förbud mot oljeborrning i Östersjön.
            </seg>
          </u>
          <note type="speaker" n="0b42c7cd">
            Anf. 109 JOSEF FRANSSON (SD):
          </note>
          <u who="josef_fransson_030758" xml:id="i-ef0ebdbc5b3b1337-0" n="cc21a10d">
            <seg n="c64bc47d">
              Herr talman! Det handlar om två motioner från Socialdemokraterna
              som Sverigedemokraterna har valt att ställa sig bakom. Det handlar
              dels om att Sverige ska verka för att storskarven stryks från
              EU:s lista över hotade fågelarter, dels om att vi vill verka för
              att införa allmän jakt på skarv.
            </seg>
            <seg n="575f2f32">
              Det är en fråga som Sverigedemokraterna ägnade visst utrymme
              i sin EU-valskampanj 2009. Av den anledningen tycker vi att det
              är naturligt att vi ställer oss bakom de här motionerna. Det är
              naturligtvis för att ytterligare sätta press på regeringen för
              att få till stånd en lösning beträffande den problematik som jag
              tänker prata om nu.
            </seg>
            <seg n="3069fde5">
              Det handlar om en fågelart som tidigare har varit utrotningshotad.
              Nu är det snarare tvärtom. Den har kanske blivit ett skadedjur
              som översvämmar vissa områden i Sverige och inte bara är en konkurrent
              till yrkesfiskarna utan också ödelägger naturområden där den häckar.
            </seg>
            <seg n="8670d1ee">
              Många av er har kanske sett, när ni är ute och åker färja eller
              liknande, att det finns öar som är helt täckta av fågelspillning,
              och träden dör. Det liknar mer någon rekvisita från någon skräckfilm
              än natur.
            </seg>
            <seg n="16617daf">
              Fågeln äter också väldigt stora mängder fisk och blir därmed
              en konkurrent till oss människor om födan. Utan att ge mig in
              på några exakta siffror: Vid en snabb huvudräkning kommer jag
              fram till att det handlar om flera procent av den fisk som vi
              människor gör anspråk på i till exempel Östersjön.
            </seg>
            <seg n="6cc64e7f">
              Mot den bakgrunden anser vi från Sverigedemokraterna att Sverige
              bör verka för att allmän jakt på skarv införs och att skarven
              stryks från EU:s lista över hotade fågelarter.
            </seg>
          </u>
          <note n="e48263a3">
            Därmed yrkar jag bifall till reservation 33.
          </note>
          <note type="speaker" n="51809426">
            Anf. 110 ÅSA ROMSON (MP) replik:
          </note>
          <u who="asa_romson_0ca12e" xml:id="i-dcefb0da4e7a4137-4" n="fb5a6a95">
            <seg n="471f2eb6">
              Herr talman! Jag kan inte låta bli att begära replik när du tar
              upp frågan om skarv, Josef Fransson. Du tar upp den framför allt
              ur två synvinklar.
            </seg>
            <seg n="1b74da58">
              Det ena problemet med skarven är att den äter upp den fisk som
              snarare vi ska äta eller som fiskarna ska fiska upp och sälja,
              och så ska vi äta den. Det andra problemet är att spillningen
              förstör de här öarna.
            </seg>
            <seg n="18905dac">
              Jag börjar med det sistnämnda. Jag har ganska nyligen läst forskarrapporter
              där man gjort stora utredningar om vad som händer med de här öarna
              i ett livscykelperspektiv, om man säger så. Det finns flera forskare
              som pekar på att de här öarna lever upp med en betydligt starkare
              biologisk mångfald och en starkare växtlighet över tid. Allting
              handlar liksom om vilket tidsperspektiv man har.
            </seg>
            <seg n="b7ef3c29">
              Träd dör i Sverige. Det gör de även på andra håll. Ibland dör
              de av en naturlig uppsättning av fåglar, så att säga. Ibland dör
              de av andra skäl. Det skulle vara spännande att höra om du menar
              att alla djur som förstör andra växter måste skjutas av för att
              hållas nere.
            </seg>
            <seg n="705e67e7">
              I och med havsörnens utbredning minskar också skarvstammen just
              nu, snarare än ökar.
            </seg>
            <seg n="8eb467ed">
              Den andra anledningen till att man skulle jaga skarv var att
              de äter upp för mycket fisk. Det finns många rovdjur i den svenska
              faunan som äter djur som även människan kan äta och leva av. Det
              finns djur som äter växter som vi också vill äta. Rovdjuren och
              även växtätarna är naturligtvis någon typ av konkurrenter till
              oss.
            </seg>
            <seg n="c72a9450">
              Frågan är: Är det då rätt av oss människor att skjuta av de här
              stammarna, och till vilken nivå i så fall? Ska några skarvar få
              lite fisk, eller ska vi bli det enda rovdjuret som är kvar om
              man ska använda den politik som du företräder?
            </seg>
          </u>
          <note type="speaker" n="122ca1ff">
            Anf. 111 JOSEF FRANSSON (SD) replik:
          </note>
          <u who="josef_fransson_030758" xml:id="i-ef0ebdbc5b3b1337-1" n="cc21a10d">
            <seg n="3c9137ee">
              Herr talman! Jag kan inte påstå att jag likställer djur och människor.
              Och vi har väl en framtid framför oss där mat helt enkelt inte
              räcker till för att föda jordens befolkning. Därför tycker jag
              att det är en relevant sak att ta upp om vissa djur i viss utsträckning
              blir konkurrenter om vår föda. Det tycker inte jag är någonting
              konstigt.
            </seg>
            <seg n="3ada375f">
              När det gäller återväxten på de här öarna, som jag hävdar blir
              nästan som spökrekvisita, är det möjligt att Åsa Romsson har rätt.
              Men det är åtminstone någonting som många människor ute i landet
              upplever som ett problem. Då tycker jag att det är rimligt att
              ta upp det.
            </seg>
          </u>
          <note type="speaker" n="336372c5">
            Anf. 112 JENS HOLM (V):
          </note>
          <u who="jens_holm_726eb1" xml:id="i-747b25e991c959e4-1" n="8d9ad3d8">
            <seg n="d1a87af1">
              Herr talman! Ja, vi har nu att debattera och, senare i eftermiddag,
              ta ställning till regeringens förslag till åtgärder för ett levande
              hav.
            </seg>
            <seg n="9f2a2d2b">
              Om vi skulle blicka ut över Östersjön och tänka oss Östersjön
              som ett vanligt landskap på land skulle vi se ett tyst och öde
              landskap. Östersjön är nämligen ett djupt sargat hav. Det är ett
              sargat hav på grund av stort fiske. Det är ett sargat hav på grund
              av en extrem transportbelastning. Det är ett sargat hav på grund
              av stora utsläpp från vår trafik, från industrier och inte minst
              från jordbruket.
            </seg>
            <seg n="cb91f9a6">
              Regeringens förslag är välkommet. Många åtgärder måste vidtas.
              Jag tycker också att det finns en hel del bra förslag som regeringen
              kommer med. Det är bra att man inrättar en havsmyndighet, till
              exempel. Det är bra att man försöker ta ett helhetsgrepp på havsmiljöfrågorna.
            </seg>
            <seg n="f4e76095">
              Men samtidigt kan jag inte låta bli att tycka att det här förslaget
              i vissa avseenden innebär en förlorad chans att komma till rätta
              med några av de verkligt svåra problemen inte minst för Östersjön
              men även för Västerhavet.
            </seg>
            <seg n="6d361a80">
              Jag tänker inte minst på jordbruket och på att regeringen har
              avskaffat skatten på handelsgödsel. Vi vet att ungefär hälften
              av alla utsläpp av kväve och fosfor kommer från jordbruket, och
              om vi sätter ett pris på utsläppen innebär det en god möjlighet
              att just komma till rätta med de utsläppen. Det är en princip
              som vi använder oss av i alla andra sammanhang, nämligen att förorenaren
              ska betala. Visst är det märkligt att just vad gäller jordbruket
              och just vad gäller konstgödslet har regeringen tagit bort den
              skatt som vi rödgröna tidigare införde. Det innebär att utsläppen
              av kväve och fosfor, enligt mig, kommer att öka i Östersjön. Det
              kommer att förvärra övergödningen, och det är ett extremt stort
              problem.
            </seg>
            <seg n="13df8336">
              Regeringen säger sig vilja komma till rätta med kemikalier. Såvitt
              jag förstår kommer man att presentera en kemikaliestrategi nästa
              år. Det är bra. Miljöministern har aviserat ett förbud mot kemikalien
              bisfenol A. Det tycker jag också är bra. Men visst är det märkligt
              att man samtidigt släpper det tidigare förbudet mot kemikalien
              deka-BDE. Det är alltså ett bromerat flamskyddsmedel som vi tidigare
              hade ett förbud mot.
            </seg>
            <seg n="48f95f73">
              Vi ska komma ihåg att även om den här användningen pågår på land
              läcker kemikalierna ut i Östersjön och kommer att drabba livsmiljön
              i Östersjön och de djur som lever där.
            </seg>
            <seg n="f31888dd">
              Det är därför det är viktigt att vi ser kemikalierna som någonting
              som inte bara finns här. De påverkar också Östersjön. Det är därför
              som jag i Vänsterpartiet och alla vi rödgröna tycker att det är
              viktigt att vi kan återinföra ett förbud mot deka-BDE. Vi har
              en reservation, och det är reservation nr 14, som jag härmed vill
              yrka bifall till.
            </seg>
            <seg n="dcb945cc">
              Det finns en mängd andra viktiga reservationer som jag inte har
              tid att gå in på. Men vi rödgröna har lagt fram flera gemensamma
              förslag om att vi vill komma till rätta med det marina skräpet.
              Vi i Vänsterpartiet vill särskilt se åtgärder för en övergång
              till alkylatbensin, som skulle minska utsläppen av kolväten och
              kväveoxider. Vi i Vänsterpartiet vill också, tillsammans med Miljöpartiet,
              ha ett stopp för fiske av ål. Vi måste stoppa bottentrålningen.
            </seg>
            <seg n="d63d7007">
              Åsa Romson nämnde tidigare vikten av att sprida djurhållningen.
              Det är också ett viktigt förslag från oss rödgröna. Nu är det
              ett stort problem att djuren finns på ett ställe det leder till
              stora utsläpp och växtodlingen är på ett annat. Man har egentligen
              brutit den kedja eller den naturliga cirkel som borde finnas i
              jordbruket, där djuren helt enkelt konsumerar det som man odlar
              på platsen.
            </seg>
            <seg n="6057e83c">
              Allt det här är viktiga reservationer som jag förstås stöder.
              Av tidsskäl skulle jag främst vilja yrka bifall till reservation
              14 om deka-BDE. Men jag vill också understryka vikten av reservation
              40 som rör utfiskning i fattiga länder. Vi vet att EU:s fiskepolitik
              delvis handlar om att man sluter avtal med fattiga länder så att
              europeiska fiskeflottor kan komma dit och suga ut deras hav på
              fisk.
            </seg>
            <seg n="2a8677b6">
              Det innebär att man äventyrar möjligheten för lokalbefolkningen
              att leva vidare där. Man förstör förstås också hela den biologiska
              mångfalden när det här leder till ett stort överfiske.
            </seg>
            <seg n="f0985be5">
              Vi rödgröna har en reservation, och det är reservation 40. Den
              yrkar jag härmed bifall till. Där vill vi att regeringen på EU-nivå
              alltid ska verka för att man ska säga nej till de här avtalen.
            </seg>
            <seg n="5d945173">
              Jag skulle vilja avsluta med en annan dimension. Det rör klimatförändringarna.
              Klimatförändringarna rör ju inte bara klimatet på land. Om utsläppen
              av växthusgaser ökar och temperaturen höjs påverkar det självklart
              också våra hav. I och med uppvärmningen av haven får vi stora
              problem med algblomning och övergödning. De processerna går ännu
              snabbare. Vi får också en form av återkopplingsmekanismer. Haven
              blir varmare, och de värmer i sin tur land ännu mer, och klimatförändringen
              går än fortare.
            </seg>
            <seg n="4bafa063">
              Nu när klimatförhandlingarna i Cancún precis har startat kan
              jag inte nog understryka vikten av att vi här i Sverige tar ansvar
              för våra utsläpp och att vi ser till att radikalt minska dem.
              Det tycker jag inte att den här regeringen gör.
            </seg>
            <seg n="2f45d503">
              En bärande del i den här regeringens politik är att man köper
              billiga utsläppskrediter i fattiga länder. Det innebär att man
              skjuter den viktiga klimatomställningen långt på framtiden, och
              det drabbar även havet.
            </seg>
          </u>
          <note type="speaker" n="70570114">
            Anf. 113 LARS HJÄLMERED (M):
          </note>
          <u who="lars_hjalmered_949ef1" xml:id="i-9003d0a44abc22cb-0" n="1f4cf96e">
            <seg n="8b2d338e">
              Herr talman! Vi har i dag att diskutera och besluta om förslag
              om havsmiljö som grundar sig i en skrivelse från regeringen, ett
              antal följdmotioner och ett antal motioner från den allmänna motionstiden.
            </seg>
            <seg n="b0fce83c">
              Herr talman! Jag vill redan nu påpeka att jag kanske kommer att
              ge en lite mer positiv bild av läget än vad de tidigare talarna
              har gjort i sammanhanget. Jag ska börja med att säga några ord
              om skrivelsen.
            </seg>
            <seg n="73ffcce7">
              Regeringen beskriver i skrivelsen vad man gör för att bevara
              och skydda havsmiljön i Östersjön och Västerhavet. Man betonar
              särskilt i denna hur viktigt det är att Sverige lever upp till
              vad vi har kommit överens om tillsammans med andra länder.
            </seg>
            <seg n="ec7d7f26">
              Man beskiver också vad man vill med det internationella arbetet
              och vad man gör åt övergödning, för ett rent och giftfritt hav
              samt för bevarande och hållbart nyttjande av havet och dess resurser.
            </seg>
            <seg n="b9c5b6d4">
              Havsmiljön är en av våra stora och svåra miljöutmaningar. Det
              är också skälet till att regeringen efter att den tillträdde 2006
              såg till att ge havsmiljön en nödvändig prioritet. Vi har med
              detta kunnat gå från en otydlig budgetpost till miljardsatsningar
              på området som vi inte har sett maken till tidigare.
            </seg>
            <seg n="65d30f72">
              Situationen är alltjämt oroande för Östersjön och Västerhavet.
              Östersjön är ett känsligt innanhav som tydligt påverkas av saker
              som jordbruk, trafik, avlopp och annat. Länge har vi i Västerhavet
              kunnat se ett fiske som har gått långt utöver vad som är långsiktigt
              hållbart.
            </seg>
            <seg n="1d4bc9b3">
              Med grund i de stora miljöutmaningar vi har är det avgörande
              och viktigt att regeringen så tydligt prioriterar havsmiljöfrågorna.
              Det gör man med avsatta pengar, internationellt arbete och en
              lång rad av konkreta saker som görs för att verkligen kunna göra
              skillnad.
            </seg>
            <seg n="c1fec258">
              Det handlar till exempel om bildande av marina reservat, bildande
              av en marin nationalpark, lokala vattenvårdssatsningar, musselodlingar,
              avgiftssystem för kväve och fosfor, förbud mot utsläpp av toalettavfall,
              förvaltningsplaner för olika fiskarter och inrättande av en havsmiljömyndighet.
              Det är en lång rad saker som görs och som man nu överväger att
              införa för att göra skillnad vad gäller denna viktiga miljöutmaning.
            </seg>
            <seg n="fe51fa54">
              När det gäller Östersjön är övergödning kanske det riktigt stora
              problemet. Den är också som många av våra miljöutmaningar internationell
              till sin natur och måste därför mötas med internationella svar.
              Vi har EU-samarbetet. Men närmast i det här fallet är det viktigt
              att vi arbetar inom ramen för Helsingforskommissionen så att vi
              får med alla länder runt Östersjön.
            </seg>
            <seg n="2305cfba">
              Där har man till exempel när det gäller övergödning kommit överens
              om minskade utsläpp vad gäller fosfor och kväve, åtgärder för
              fosforrening och införande av fosfatfria tvättmedel i alla länder.
              Det är sådant som man kommit överens om i det arbetet. Det är
              lite viktigt att påpeka. Det är jätteviktigt att vi gör saker
              i Sverige. Men vi får heller inte glömma bort att vid ett utsläpp
              är en åtgärd i ett annat land lika viktig som det som sker i Sverige.
              Alla länder runt Östersjön är lika viktiga i det här sammanhanget.
              Man kan inte nog betona vikten av detta.
            </seg>
            <seg n="08da2e11">
              Det finns också arbete med farliga ämnen i detta samarbete. Det
              är likadant med den biologiska mångfalden. När det gäller den
              biologiska mångfalden kanske det tydligast syns i fisket. Det
              är ett område där man fattar gemensamma beslut inom EU. Vi har
              fortsatt stora utmaningar där. Men det är värt att stanna upp
              och också se att det har gjorts viktiga framsteg.
            </seg>
            <seg n="8192a366">
              Om vi historiskt har haft jättestora problem har vi nu stora
              problem framför oss. Men man kan i en miljödiskussion glädjas
              åt att allt inte är i svarta färger. Vi har förvaltningsplaner
              på plats för många fiskarter såsom torsk. Det är planer som bygger
              på vetenskap och beprövad erfarenhet för att vi ska kunna ha en
              hållbarhet i bestånden och också för att vi som människor ska
              kunna leva långsiktigt av vad havet har att ge i dessa fall.
            </seg>
            <seg n="dbfc97ed">
              Jag går sedan över till sjöfarten. Sjöfartens miljöutmaningar
              är avgörande för både Östersjön och Västerhavet. Jag skulle vilja
              börja i en lite annan ända. Det är också viktigt att betona att
              sjöfarten är viktig för Sverige och vårt välstånd. Tillgången
              till goda kommunikationer är helt avgörande för att transportera
              människor och gods till och från Sverige. Kommunikationer är lite
              som ett blodomlopp i vår ekonomi.
            </seg>
            <seg n="5fdabcac">
              Tillgången till goda kommunikationer är avgörande för att vi
              ska kunna få en väl fungerande och bra ekonomi. Det i sin tur
              är helt avgörande för att vi ska kunna ha en offensiv och bra
              miljöpolitik som vi har. Det finns till dels miljöfördelar med
              sjöfart med långvariga transporter. Men med det följer också en
              hel del utmaningar framför allt när det gäller utsläpp, miljöpåverkan
              och risker för olyckor och tillbud.
            </seg>
            <seg n="f04b4c0b">
              När det gäller det senare tror jag att vi i Sverige tillsammans
              med andra länder har mer att göra när det handlar om spaning,
              övervakning och beredskap för att ta sig an eventuella olyckor
              och tillbud. När det gäller miljöpåverkan är vår inriktning från
              Alliansens sida att detta transportslag liksom andra transportslag
              självklart ska bära sina egna miljökostnader.
            </seg>
            <seg n="9fe27e2d">
              Man ska i sammanhanget se att med de miljöutmaningar som finns
              inom sjöfarten händer det också en del. I min hemstad Göteborg
              finns Lighthouse, forskningsprojektet inom Chalmers där det sker
              mycket spännande forskning i framkant på miljörelaterade områden
              inom sjöfarten. Det gäller fartygskonstruktion, framdrivning,
              operationell drift av fartyg och logistiklösningar. Det är sådant
              man tittar väldigt mycket på.
            </seg>
            <seg n="36937fb9">
              Det säger jag inte bara som civilingenjör och teknikintresserad
              utan därför att det är viktigt att se att de beslut som vi fattar
              i miljöpolitiken om lagstiftning och styrmedel också måste paras
              med forskning och teknisk utveckling.
            </seg>
            <seg n="f7807294">
              Jan-Olof Larsson var tidigare inne på detta med barlastvatten
              och en barlastkonvention. Det kan vara ett exempel på detta. Vi
              önskar att fler länder skriver under konventionen så att den kan
              komma till verklighet. Det är ett bra politiskt beslut som behöver
              komma till i den delen. Om det införs ställs tydliga krav på skifte
              av vatten eller rening, och man skärper kraven ett antal år framåt
              i tiden.
            </seg>
            <seg n="a3340e11">
              Det är också viktigt att se att om vi fattar den typen av beslut
              ska det paras med forskning och teknikutveckling. Det måste komma
              fram ny teknik för rening av barlastvatten i befintliga fartyg
              och kommande fartyg som byggs. Det måste gå hand i hand på detta
              område liksom på andra miljöområden.
            </seg>
            <seg n="ab54e107">
              Jag tycker att man ska betona just forskningen särskilt. Jag
              tror att vi jämte lagstiftning och styrmedel vi fattar beslut
              om har en viktig politisk uppgift att lägga en grund för forskning
              och teknikutveckling. Det handlar om att över tid få fram olika
              typer av produkter, tjänster och lösningar som på olika sätt kan
              användas för att ta sig an miljöutmaningar. Det handlar om att
              minska problemen och i vissa fall eliminera miljöutmaningarna.
            </seg>
            <seg n="1d92438a">
              Det är viktigt att den forskningsproposition vi har som löper
              20082012 innebär det största resurstillskottet någonsin till svensk
              forskning. Miljö är av särskild vikt inom forskningspropositionen
              med direkta pengar till universitet och högskolor, nya pengar
              till forskningsråd såsom Formas men också en särskild inriktad
              satsning till miljö- och klimatrelaterad forskning.
            </seg>
            <seg n="c6f4741f">
              Situationen i Östersjön och Västerhavet är fortsatt oroande.
              Därför är det avgörande och viktigt att Alliansen så tydligt prioriterar
              havsmiljöfrågorna med pengar, internationellt arbete och en lång
              rad saker som är genomförda och är på gång att införas. På det
              sättet gör vi verkligen en miljöskillnad.
            </seg>
            <seg n="88acd599">
              Herr talman! Med det känner jag mig trygg med att yrka bifall
              till utskottets förslag i betänkandet och avslag på samtliga reservationer.
            </seg>
          </u>
          <note type="speaker" n="1381f51f">
            Anf. 114 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-c17d81099c246239-1" n="5370c0ea">
            <seg n="1dadaaf6">
              Herr talman! När Lars Hjälmered beskriver vad regeringen har
              gjort och gör finns det en del sanningar i det och en del i och
              för sig väl optimistiska och positiva ordalag. Det har du all
              rätt att säga.
            </seg>
            <seg n="14f4d096">
              Du säger att regeringen har infört ett avgiftssystem för kväve
              och fosfor. Jag vill hemskt gärna att du redovisar det för mig.
              Det läste inte jag i betänkandet på något vis. Det kunde vara
              intressant för fler att få ta del av det.
            </seg>
            <seg n="035e0331">
              När det gäller barlastkonventionen och den delen ska vi förlita
              oss till forskningen. Vi har besökt företag i Sverige som i dag
              har utrustning som fungerar. Vi har ett hotat hav, och detta är
              ett av de största miljöhot vi har mot våra hav.
            </seg>
            <seg n="35cae8ba">
              Vi kan alltid driva forskningen ett steg längre. Men det får
              inte hindra oss att göra det vi kan göra i dag. Vi har klassat
              Östersjön som ett PSSA-område. Vi kan införa specifika krav för
              det området. IMO är med och klassar PSSA och är de som har drivit
              barlastkonventionen. De talar om hur farligt det är att flytta
              organismer runt om våra världshav och hur det hotar haven. De
              är en av de instanser som gör det.
            </seg>
            <seg n="0c323fa4">
              Jag vill ta upp något jag tog upp i mitt anförande, nämligen
              kalkningen. Det är ett av de mest framgångsrika miljöprojekt vi
              har haft i Sverige rent allmänt och i övrigt för fisket. Här kommer
              signaler från regeringen och myndigheter att man ämnar dra ned
              på resursen till kalkningen. Kan du, Lars, stå här och företräda
              regeringen och säga att ni inte kommer att göra det? Jag är djupt
              oroad för att det här ska ske.
            </seg>
          </u>
          <note type="speaker" n="e48c0000">
            Anf. 115 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-9003d0a44abc22cb-1" n="1f4cf96e">
            <seg n="75631e9a">
              Herr talman! Jag gav ett antal exempel i mitt anförande. Jag
              pratade om nationalparker, musselodlingar, lokala vattenvårdssatsningar
              och andra saker. Jag nämnde att det är saker vi har gjort, saker
              vi gör och saker som är på gång. Vår inriktning när det gäller
              avgiftssystemet för kväve och fosfor är att vi har en önskan om
              att få in principen att den som nyttjar och brukar detta ska betala.
              Vi ska också vara ärliga och säga att det är komplext att titta
              på hur ett sådant system kan införas, till exempel om ett sådant
              system ställs mot taknivåer på utsläpp. Vår inriktning är att
              systemet ska införas och att vi får en sådan princip, men vi ska
              också ha en ödmjukhet i detaljerna i sammanhanget.
            </seg>
            <seg n="676b235c">
              När det gäller barlastvatten är vår inriktning att konventionen
              bör införas. Vi tycker att den är bra. Vi ser tydligt att den
              kan göra miljönytta. Det finns verkliga risker med barlastvatten,
              till exempel vid skifte av vatten. Vi kan se att Sverige tillsammans
              med andra länder runt Östersjön driver att konventionen borde
              införas. Inom till exempel Helcomsamarbetet lyfts områden fram
              i Nordsjön där fartyg som kommer från Östersjön kan skifta vatten.
              Vi skulle gärna önska att fler länder skrev under konventionen
              så att den kan införas redan i morgon.
            </seg>
            <seg n="8b2617ec">
              Men där är vi inte. Då kommer vi politiskt in i balansen mellan
              nationella åtgärder och internationella åtgärder. Du och jag kan
              vara överens om att göra något i Sverige rätt omgående, men nackdelen
              med det är att det får begränsad effekt. Då får vi ställa det
              mot att se om det går att få en internationell överenskommelse.
              Det skulle bli väsentligt mer kraftfullt och en bättre väg att
              gå.
            </seg>
          </u>
          <note type="speaker" n="02bd7a8f">
            Anf. 116 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-c17d81099c246239-2" n="5370c0ea">
            <seg n="e8a8448f">
              Herr talman! Egentligen vill jag inte veckla in mig i andra frågor,
              men jag skulle hemskt gärna vilja ha ett svar på frågan om kalkningen.
              Jag hoppas att du skriver upp frågan först på listan, Lars Hjälmered,
              så att du kan svara på hur ni ställer er i frågan hädanefter.
            </seg>
            <seg n="b14c95b5">
              Sedan var det frågan om barlastkonventionen. Miljöministern sade,
              när jag träffade miljöministrarna vid Nordiska rådets möte i Reykjavik,
              att den frågan är en nationell angelägenhet. Det oroar mig.
            </seg>
            <seg n="1a507197">
              Vi har drivit igenom med starkt stöd från de borgerliga att Östersjön
              ska vara ett särskilt skyddat havsområde. Här finns möjligheten,
              utan att barlastkonventionen har gått igenom, att driva frågan
              om att alla fartyg som går in i Östersjön ska ha ett sådant system
              som förhindrar att främmande arter sprids i vattnet. Det går an
              att kräva utan konventionen. Jag hoppas att vi kan vara överens
              om att det är oerhört viktigt. Hundratals främmande arter av organismer
              som påverkar ekosystemet har redan i dag kommit in i Östersjön.
              Därför behövs snabba beslut.
            </seg>
          </u>
          <note type="speaker" n="c0cca13e">
            Anf. 117 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-9003d0a44abc22cb-2" n="1f4cf96e">
            <seg n="fc7fc4b1">
              Herr talman! Vår inriktning när det gäller barlastvatten är att
              konventionen ska införas. Den är helt nödvändig. Med ett beslut
              och framtida teknik kan vi få stor miljönytta i sammanhanget.
              Det är ett stort miljöproblem och en stor miljöutmaning. Det är
              verkligen vår inriktning.
            </seg>
            <seg n="61f47352">
              Vad kan göras nationellt och vad kan göras internationellt? Det
              är klart att vi kan landa i att Sverige ensidigt gör något, men
              jag tror inte att miljönyttan blir så stor. Jag skulle snarare
              eftersträva att nå en internationell överenskommelse. Då får vi
              större kraft bakom kraven.
            </seg>
            <seg n="016f526d">
              Jag ska svara på frågan om kalkningen, så att vi ändå blir på
              gott humör. Försurande ämnen som går ut i luften minskar trots
              allt i Sverige. Naturvårdsverket har fått ett uppdrag av regeringen
              att se över en långsiktig plan för kalkning. Det är något som
              vi verkligen spänner ögonen i. Vår inriktning är att kalkning
              ska fortsätta till dess att vattensystemen har återhämtat sig
              så att vi kan leva upp till miljökvalitetsmålet om levande sjöar
              och vattendrag. Det är vår inriktning.
            </seg>
            <seg n="dfb59561">
              Herr talman! Som avslutning kan man när man lyssnar på Jan-Olof
              Larsson få intrycket av att ingenting sker. Så är det naturligtvis
              inte. Det är miljardsatsningar på området. Det skjuts till både
              pengar och konkreta åtgärder mot övergödning inom Helcomsamarbetet.
              Det handlar om avlopp, förstärkningar av landsbygdsprogrammet
              och en lång rad andra saker. Vi lägger stor kraft bakom orden
              om prioritering av havsmiljön.
            </seg>
          </u>
          <note type="speaker" n="71c8ab87">
            Anf. 118 ÅSA ROMSON (MP) replik:
          </note>
          <u who="asa_romson_0ca12e" xml:id="i-dcefb0da4e7a4137-5" n="fb5a6a95">
            <seg n="efb7d08e">
              Herr talman! Jag blev lite nyfiken och vill höra mer om Lars
              Hjälmereds spekulationer om ny teknik och innovationskraft för
              inte minst transportsektorn inom sjöfarten. Forskning är viktigt,
              och du är vältalig i frågan. Men forskning förutsätter att metoder
              och annan teknik som tas fram är lönsamma. Om det fortfarande
              är lönsamt att inte göra en omställning är det svårt att få en
              drivkraft i forskningen. Det är viktigt, särskilt när vi tittar
              på kvalitet i havssammanhang.
            </seg>
            <seg n="6a2da7f2">
              Sjöfarten är en av de transportgrenar som längst har dragits
              med gamla tekniker på motorsystem. De kan använda slasket på oljesegment
              som blir kvar i raffinaderierna. Det betyder att det därmed är
              fråga om smutsiga oljor. En del av detta hänger ihop med att det
              är internationell sjöfart. Det är svårt att reglera bunkerolja.
              Men framsteg har gjorts genom initiativ från bland annat flera
              innovativa hamnar i Sverige.
            </seg>
            <seg n="09e7c238">
              Hur är din syn på hur långt man kan driva miljökraven för att
              det ändå ska vara möjligt att få lönsamhet i eller incitament
              för att införa tekniken, att det inte bara ska vara fråga om att
              skjuta till forskningspengar och intressanta forskningssamarbeten?
              Vi måste från den lagstiftande församlingens sida backa upp den
              teknik som finns eller ska införas i företag, hos hamnar eller
              hos andra sjöintresserade aktörer.
            </seg>
          </u>
          <note type="speaker" n="cd87d2e4">
            Anf. 119 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-9003d0a44abc22cb-3" n="1f4cf96e">
            <seg n="b26c7a54">
              Herr talman! Som jag sade i mitt anförande är vår inriktning
              att det här transportslaget, likt andra, ska bära sina egna miljökostnader.
              Det är vår principiella utgångspunkt för sjöfarten.
            </seg>
            <seg n="af2ac126">
              Mycket som gäller sjöfarten bestäms av internationella regelverk,
              till exempel inom ramen för IMO. Vi önskar att sjöfarten nu förs
              in i handeln med utsläppsrätter. Det tycker vi vore bra. Vi kan
              se att politiken i övrigt redan har fattat beslut när det gäller
              Östersjön om krav på dubbelskrov vid transport av olja. Vi har
              en viktig roll att spela politiskt.
            </seg>
            <seg n="b83361c7">
              Vi skulle gärna ta vidare steg. Sverige har till exempel tillsammans
              med länderna runt Östersjön pratat om frågan om toalettavfall
              från kryssningsfartyg. Med målet att få ett förbud mot utsläpp
              i Östersjön kan man agera gentemot IMO. Det är något tydligt.
            </seg>
            <seg n="e49e463f">
              Sedan måste detta bäras av. Det är lite av vad Åsa Romson är
              inne på. Vad gör vi för insatser i Sverige för att få konkurrenskraft
              gentemot andra länder? Ett konkret exempel är kraven på svavelinnehåll
              i bränsle. Det kommer att införas krav på 0,1 procent i det område
              som bland annat täcker Östersjön och Västerhavet medan det i Medelhavet
              är 0,5 procent. Det är lite problematiskt. Inte så att vi har
              en direkt konkurrenssituation mellan fartyg i dessa båda hav,
              men det är svårt att hävda att Medelhavet skulle vara mindre utsatt
              miljömässigt än vad Östersjön eller Västerhavet är. Det är ett
              exempel på något där jag tycker att vi borde ha gemensamma regelverk
              i hela EU-området. Det är en fråga vi driver.
            </seg>
          </u>
          <note type="speaker" n="0fbdc78d">
            Anf. 120 ÅSA ROMSON (MP) replik:
          </note>
          <u who="asa_romson_0ca12e" xml:id="i-dcefb0da4e7a4137-6" n="fb5a6a95">
            <seg n="9666dfea">
              Herr talman! Jag tolkar inlägget som att problemet är att det
              är krav på 0,1 procent för svavelhalter i Östersjön, inte att
              det fortfarande är 0,5 procent i Medelhavet.
            </seg>
            <seg n="feff7a49">
              Om man driver resonemanget att det inte går att göra något innan
              alla andra länder gör något kommer få länder någonsin att göra
              något. Det exemplet har vi sett inte bara på havspolitikens område
              utan också på en rad miljöområden. Det är trots allt så att vi
              drivs framåt när aktörer eller länder är beredda att säga att
              de vill satsa på något som de tycker är rimligt.
            </seg>
            <seg n="ed627de3">
              Finland har i flera år haft förbud mot toalettavfall från fritidsbåtar.
              Det reser ändå starka motsättningar i Sverige när man tänker sig
              att införa samma förbud här många år senare. En miljöpolitiker
              från regeringens sida behöver verkligen hitta argumenten för att
              stå för vad man anser vara rimliga gränser här. Vad är det som
              är orimligt med 0,1 procents gräns för svavelhalten för de fartyg
              som går i Östersjön med tanke på att vi ser konsekvenserna i lokalområdet?
            </seg>
            <seg n="5c4e5b57">
              Herr talman! Jag är inte helt nöjd med sättet att resonera, det
              vill säga att vi inte ska göra något innan någon annan har gjort
              något, att ny teknik gärna får stödjas av forskning men att nya
              höjda miljökrav inte är en väg framåt. Det kommer inte att bli
              ett framgångsrecept i svensk miljöpolitik.
            </seg>
          </u>
          <note type="speaker" n="6c5f81a9">
            Anf. 121 LARS HJÄLMERED (M) replik:
          </note>
          <u who="lars_hjalmered_949ef1" xml:id="i-9003d0a44abc22cb-4" n="1f4cf96e">
            <seg n="702e65ad">
              Herr talman! Jag tror att Åsa Romson gjorde en egen tolkning,
              och en ganska felaktig egen tolkning. Det jag säger om svavelinnehållet
              i bränslen i Östersjön kontra Medelhavet är inte att det är fel
              nivå i Östersjön. Jag bara konstaterar att det är olika nivåer,
              och jag skulle önska att det vore samma. Om vi fastnar för 0,1
              borde det vara det i Medelhavet också. Vi kan se att det finns
              en konkurrenssituation i den delen, att många av rederierna finns
              över hela världen, och det är svårt att hävda ur miljösynpunkt
              att Medelhavet skulle vara mindre utsatt än Östersjön. Jag menar
              att det då är eftersträvansvärt att vi försöker hitta gemensamma
              regelverk i den mån det går.
            </seg>
            <seg n="cab541de">
              Man kan också få intrycket av Åsa Romson att ingenting sker i
              Sverige, att Sverige inte vill gå före på något sätt. Så är naturligtvis
              inte fallet. Vi kan se att vi har en otroligt ambitiös havsmiljöpolitik,
              som har gått från otydlig budgetpost till miljardsatsning med
              en lång räcka av konkreta åtgärder.
            </seg>
            <seg n="7ab97015">
              Anledningen till att jag lyfte fram forskningsspåret i mitt anförande
              var att jag tycker att det som sker på Chalmers är lite intressant.
              Det handlar om offentliga skattepengar, det vill säga att vi som
              politiska beslutsfattare kan ta vårt ansvar, att vi jämte beslut
              om lagar och jämte beslut om styrmedel lägger en grund för forskning.
              Men också branschen är inne där. Branschen har gått in med 100
              miljoner kronor, om jag minns rätt, för att man ska kunna forska
              om att konstruera nya fartyg till exempel.
            </seg>
            <seg n="99fb9c76">
              Detta kombinerat med att vi tar vårt politiska ansvar och ställer
              tydliga krav, utifrån principen att den som brukar, förbrukar
              och förstör ska betala för sig, är en bra kombination sammantaget.
              Det är inriktningen på vår politik.
            </seg>
          </u>
          <note type="speaker" n="603b648f">
            Anf. 122 LARS TYSKLIND (FP):
          </note>
          <u who="lars_tysklind_44f290" xml:id="i-12e3de71b15a1ae7-0" n="88cfe386">
            <seg n="9e250982">
              Herr talman! Jag börjar med att yrka bifall till förslaget i
              betänkandet och avslag på samtliga reservationer. Det är ett imponerande
              antal reservationer, som jag egentligen inte tycker speglar bilden.
              Det finns betydligt mer samsyn i de här frågorna om nödvändiga
              åtgärder på havsmiljöområdet än vad 40 reservationer speglar.
              Men det är väl bra för debatten att vi har lite olika vinklar
              på det hela.
            </seg>
            <seg n="f31ecef5">
              Jag vill instämma i Jan-Olof Larssons beskrivning av hur vi har
              hamnat där vi är i dag med havet, alltså att det som inte syns
              finns inte. Det är allmänningens förbannelse, att ingen tar ansvar.
            </seg>
            <seg n="db556420">
              Jag kan även hålla med Jens Holm när han säger att Östersjön
              är ett sargat hav. Där är vi den bilden har vi nog tillsammans.
              Därifrån är vi på väg.
            </seg>
            <seg n="5699c006">
              När det gäller havsmiljön gjorde alliansregeringen ett viktigt
              avstamp när man lade fram propositionen En sammanhållen svensk
              havspolitik våren 2009. Nu ser vi fortsättningen på det resonemanget
              i skrivelsen Åtgärder för levande hav . Där redovisas det fortsatta
              arbetet för att förbättra, bevara och skydda havsmiljön både i
              Östersjön och i Västerhavet. Västerhavet kanske inte är direkt
              sargat, men det är också en ganska sjuk patient.
            </seg>
            <seg n="ebd5a675">
              När det gäller anslagsfrågan, som har varit uppe tidigare i dag,
              startade det de facto med att alliansregeringen samlade ihop en
              havsmiljard. Den följs nu upp, och det är det som är det viktiga.
              Det viktiga var kanske inte att samla ihop den en gång, utan det
              viktiga är att behålla anslagsnivån och behålla prioriteringen
              av havsmiljön.
            </seg>
            <seg n="39b800e4">
              Utifrån den beskrivning som vi har gemensamt är det viktigt att
              se att detta var en av de frågor som alliansregeringen prioriterade
              allra högst efter det att man tillträdde 2006. Det hela präglas
              mycket av en helhetssyn och att många åtgärder måste sammanfalla.
              Det finns inga universallösningar. Det präglar skrivelsen, där
              det finns en beskrivning av ett gytter av åtgärder inom många
              områden.
            </seg>
            <seg n="eb5b5f98">
              Skrivelsen innehåller en genomgång av centrala områden i havsmiljöarbetet.
              Det handlar om det internationella havsmiljöarbetet, åtgärder
              för minskad övergödning, åtgärder för ett rent och giftfritt hav,
              ett hållbart nyttjande av havet och dess resurser, där fisket
              kanske är mest påtagligt, samt frågor kring kulturarv och kulturmiljö.
            </seg>
            <seg n="362e8d92">
              När det gäller havsmiljön handlar det om ett brett arbete internationellt,
              nationellt och naturligtvis också lokalt. Till syvende och sist
              handlar det om att någon enskild person måste göra en insats.
              Det kan vara lantbrukaren som engagerar sig i Greppa näringen
              och vidtar åtgärder för att utifrån sitt perspektiv minska belastningen
              på Östersjön när det gäller gödningsmedel. Det kan vara småhusägaren
              som tar till sig att det enskilda avloppet inte fungerar så bra,
              genomför en förändring och söker och får ROT-avdrag för det. Ser
              man till helheten här finns sådana åtgärder beskrivna i skrivelsen.
            </seg>
            <seg n="c534dca0">
              Herr talman! När det gäller internationell samverkan har många
              konstaterat att den är en absolut nödvändighet för havsmiljöns
              skull. Havsmiljön delar vi ju med så många andra. Det är också
              ställt utom allt tvivel att alliansregeringen och Sverige har
              prioriterat det internationella arbetet. Även detta sker på många
              fronter.
            </seg>
            <seg n="5df69b17">
              Vi har arbetet inom EU. Vi har Östersjöstrategin, men även kopplat
              till det är Helcom, som är nära när det gäller arbetet kring Östersjön.
              Det är Ospar när det gäller Västerhavet. Sedan har vi Ices, Internationella
              havsforskningsrådet, som det är viktigt att arbeta i. Vi har också
              IMO när det gäller sjöfarten, som många har tagit upp.
            </seg>
            <seg n="03bbe306">
              En annan sak som är viktig är att man inte får se havsmiljöarbetet
              som något slags ö utan att man integrerar det med andra politikområden.
              Fisket, jordbruket, kemikalier, transporter och även regional
              tillväxt är den typ av politikområden som man måste koppla detta
              till.
            </seg>
            <seg n="037f2d61">
              Herr talman! Om vi då tittar på EU:s strategi för Östersjöregionen
              ser vi att det var just den som Sverige prioriterade nästan högst
              under sitt ordförandeskap hösten 2009, och den antogs också under
              ordförandeskapet i december 2009. Huvudsyftet med strategin är
              att samordna arbetet på EU-nivå, regional nivå och nationell nivå
              och då kopplat till konkreta åtgärdsplaner. Det är väldigt viktigt.
              Man kan prata om miljön, men man måste vidta konkreta åtgärder.
              I detta finns naturligtvis åtgärder på olika nivåer, men man kan
              även se att enskilda aktörer som fiskare, jordbrukare och kommuner
              kan få stöd för projekt för just havsmiljön som är kopplade till
              den här strategin. Vi fick även en skrivelse under våren där regeringens
              arbete med Östersjöstrategin beskrivs.
            </seg>
            <seg n="6f7bd380">
              När det gäller fiskeripolitiken, som vi också har varit inne
              på, är den pågående reformeringen av den gemensamma fiskeripolitiken
              ett av våra gyllene tillfällen att göra långsiktiga förändringar
              så att vi kan få ett långsiktigt hållbart fiske. Det gäller att
              få till en långsiktigt hållbar fiskeförvaltning där vi kan ha
              regional förankring. De långsiktiga återhämtnings- och förvaltningsplanerna
              är centrala i det sammanhanget. I miljö- och jordbruksutskottet
              har en fiskerigrupp tidigare i dag diskuterat just dessa frågor.
            </seg>
            <seg n="e72713e0">
              Den politiska beslutsprocessen inom EU måste förändras vi måste
              gå från kortsiktiga politiska beslut till långsiktiga beslut som
              bygger på ekosystemansatser, återhämtningsplaner och de vetenskapliga
              råden.
            </seg>
            <seg n="d2b729d3">
              Sverige har 20102012 en viktig roll som ordförande inom Helcom.
              Det ger oss en möjlighet att driva på genomförandet av aktionsplanen
              för Östersjön, eller Baltic Sea Action Plan det låter mer dramatiskt
              att säga så. Jag gör nog den bedömningen att övergödningen är
              den största utmaningen. Den bördefördelning som finns där, som
              vi har att förhålla oss till, innebär att varje land måste göra
              sin del. Den stora styrkan i aktionsplanen är att man har kommit
              så pass långt att det är så konkret.
            </seg>
            <seg n="a26722c1">
              Annars kan man se i skrivningarna här att det handlar om så mycket
              annat. Det handlar om raka, enkla saker som vänder sig till enskilda
              medborgare, som ROT-avdrag för enskilda avlopp, som jag nämnde.
              Värt att nämna är även bidragen till lokala vattenvårdssatsningar.
            </seg>
            <seg n="7561ecb6">
              Det finns till exempel en reservation om båtbottenfärger, och
              det är viktigt att stimulera för att få fram alternativ till giftiga
              färger. Jag kan hålla med om mycket av det som står i den reservationen,
              att vi naturligtvis ska följa lagar och förordningar. Men det
              är lättare att driva dessa frågor om det finns tydliga alternativ,
              och det finns faktiskt i detta sammanhang och som stöds av LOVA-bidragen.
            </seg>
            <seg n="fa2b8f88">
              När man tar del av denna skrivelse är det ganska lätt att se
              att regeringen utan tvivel har detta som ett högt prioriterat
              område för att återställa och skydda havsmiljön och att helhetssynen
              är satt i fokus. Det finns alltså inte en lösning utan en mångfald
              av lösningar.
            </seg>
            <seg n="d3b68272">
              Jag kan göra ytterligare en kommentar kring de 40 reservationerna.
              Mitt intryck är att det finns otroligt många goda ambitioner.
              Jag håller med om det. Det är många i oppositionen som har välkomnat
              många av regeringens förslag. Jag ser även i reservationerna att
              det finns många goda ambitioner. Men jag tycker ändå att skrivelsen
              i sig ger svar på många frågor och visar den prioritering som
              finns. Som jag sade i början tror jag inte att skillnaderna här
              är så stora som man kan få intryck av.
            </seg>
            <seg n="f550f5c4">
              Skrivelsen visar med största möjliga tydlighet att detta är ett
              prioriterat område. Jag kan, som någon uttryckte det, lugnt yrka
              bifall till förslaget i betänkandet och avslag på reservationerna.
            </seg>
          </u>
          <note n="68e827eb">
            I detta anförande instämde Anita Brodén och Nina Lundström (båda
            FP).
          </note>
          <note type="speaker" n="3353549f">
            Anf. 123 JENS HOLM (V) replik:
          </note>
          <u who="jens_holm_726eb1" xml:id="i-747b25e991c959e4-2" n="8d9ad3d8">
            <seg n="dfd47697">
              Herr talman! Jag tackar Lars Tysklind för hans inlägg. Jag är
              beredd att instämma i det han sade i frågan om övergödningen.
              Det är kanske den viktigaste frågan om vi ska komma till rätta
              med de stora problem som finns, inte minst för Östersjön som har
              blivit ett sargat hav, något som ingen av oss vill att Östersjön
              ska vara.
            </seg>
            <seg n="4dfd818d">
              Därför förstår jag inte när i synnerhet Folkpartiet går emot
              vårt förslag reservation 9 om att vi ska införa en skatt på handelsgödsel.
              Jag tror att Folkpartiet är det borgerliga parti som mest omfamnar
              principen om att förorenaren ska betala och att vi ska ha miljöstyrande
              skatter och avgifter. Du får nog ta och förklara varför ni inte
              vill ha en skatt på handelsgödsel, Lars Tysklind.
            </seg>
          </u>
          <note type="speaker" n="e922acab">
            Anf. 124 LARS TYSKLIND (FP) replik:
          </note>
          <u who="lars_tysklind_44f290" xml:id="i-12e3de71b15a1ae7-1" n="88cfe386">
            <seg n="99b69e1e">
              Herr talman! Det är riktigt som Jens Holm säger att Folkpartiet
              kanske var det borgerliga parti som var mest tveksamt till att
              ta bort detta. Men det fanns ändå så pass starka argument för
              att nyttan av detta inte uppvägde nackdelen i konkurrensförutsättningar
              för det svenska lantbruket.
            </seg>
            <seg n="56512802">
              När man nu ser Baltic Sea Action Plan och den bördefördelning
              som finns är det ändå de totala utsläppen av kväve och fosfor
              som är det viktiga. Det finns både ren lagstiftning kring skyddszoner
              och många frivilliga åtgärder och informationsåtgärder. Vad vi
              kan se kommer Sverige ändå att kunna uppfylla detta krav.
            </seg>
            <seg n="5f948ad5">
              Att just handelsgödselskatten även om jag kan tänka mig att den
              hade en betydelse på marginalen skulle ha en sådan stor betydelse
              tvivlar jag på. När vi ändå bejakade att man skulle ta bort den
              var det ur den aspekten att nyttan inte uppvägde nackdelen för
              det svenska jordbrukets konkurrenskraft.
            </seg>
          </u>
          <note type="speaker" n="14d1be24">
            Anf. 125 JENS HOLM (V) replik:
          </note>
          <u who="jens_holm_726eb1" xml:id="i-747b25e991c959e4-3" n="8d9ad3d8">
            <seg n="e90dda44">
              Herr talman! Då måste jag säga att det skorrar aningen falskt
              om du, Lars Tysklind, säger att övergödningen kanske är den viktigaste
              frågan i denna diskussion och Folkpartiet samtidigt inte är berett
              att ta till alla tänkbara styrmedel för att minska övergödningen.
            </seg>
            <seg n="a4c35ca1">
              Informationskampanjer och frivilliga åtgärder i all ära, men
              vi vet att just skatter och avgifter är de styrmedel som faktiskt
              är mest effektiva då det gäller att minska utsläppen.
            </seg>
            <seg n="1ad1ba44">
              I Baltic Sea Action Plan står det just att när man ska komma
              till rätta med de målsättningar som man har i denna handlingsplan
              är det just övergödningen som står för nästan 90 procent av alla
              dessa kostnader. Vi behöver därför en finansiering också för att
              minska utsläppen av kväve och fosfor.
            </seg>
            <seg n="a0a4a517">
              Det fina med vårt förslag är att vi inte straffar bönderna, utan
              de pengar som vi tar in från handelsgödselskatten går direkt tillbaka
              till jordbruket för att man ska bedriva miljöarbete. Därmed får
              denna skatt dubbel effekt, både att vi sätter ett pris på utsläppen
              och att vi får resurser för att verkligen arbeta med dessa frågor.
            </seg>
          </u>
          <note n="39b010bf">
            I detta anförande instämde Åsa Romson (MP).
          </note>
          <note type="speaker" n="1b01fca4">
            Anf. 126 LARS TYSKLIND (FP) replik:
          </note>
          <u who="lars_tysklind_44f290" xml:id="i-12e3de71b15a1ae7-2" n="88cfe386">
            <seg n="4611eb21">
              Herr talman! Problemet med handelsgödselskatten är att den är
              ensidig. Vi har vid ett stort antal tillfällen tagit upp hur viktigt
              det är att vi ändå kommer överens internationellt, åtminstone
              i en grupp. När det gäller Östersjön är det nio länder som förhoppningsvis
              kan komma överens inom Helcoms ram och ha liknande regler. Det
              är åtta EU-länder plus Ryssland.
            </seg>
            <seg n="ec0d0f59">
              Det är hela tiden avvägningen som är problemet. Vi diskuterade
              också en fråga om gifter i kläder. När det gäller alla de åtgärder
              som vi bör vidta tillsammans blir det problem om Sverige ensamt
              gör detta och utsätter sig för konkurrensnackdelar. I vissa avvägningar
              kan det vara så att man inte vidtar alla möjliga åtgärder men
              ändå de rätta åtgärderna.
            </seg>
            <seg n="9df89d0a">
              När det gäller övergödningen är det lite fel att säga att det
              bara handlar om frivilliga åtaganden och informationskampanjer.
              Det handlar också om att man reglerar spridning av gödselmedel
              och så vidare ganska kraftigt. Det finns skyddszoner och annat.
              Det är lagstiftningsmässigt. Det finns alltså många saker som
              också här leder åt samma håll. Naturligtvis skulle man kunna införa
              en handelsgödselskatt som var lika för alla så att alla hade lika
              konkurrensvillkor. Jag kan inte se några problem med det.
            </seg>
          </u>
          <note type="speaker" n="84aa0e01">
            Anf. 127 IRENE OSKARSSON (KD):
          </note>
          <u who="christina_oskarsson_f64ac1" xml:id="i-ac5393b9350da819-3" n="4839fe89">
            <seg n="f1767742">
              Herr talman! Havet är en mycket viktig del av vårt ekosystem.
              Ända tills nyligen har det varit en nästan outforskad sådan, en
              helt outforskad värld om vi jämför med den landbacke som vi kliver
              på dagligen.
            </seg>
            <seg n="bd167b1e">
              Jag kan inom parentes säga att när man hamnar i detta utskott
              innebär det att man också umgås med några som inte är landkrabbor.
              Jag har därför personligen lärt mig ganska mycket av både oppositions-
              och majoritetsföreträdare om denna fantastiska värld.
            </seg>
            <seg n="5d32c047">
              Den regering som nu har fått förmånen att få fortsätta att utveckla
              dessa frågor gjorde oerhört mycket under förra mandatperioden
              för att just se till att kunskapen om havet ökade, att resurser
              användes på ett effektivt sätt och att vi fick forskning och utveckling
              som verkligen bidrar till detta.
            </seg>
            <seg n="69d71e7e">
              Den skrivelse som vi i dag utgår från i denna debatt har också
              följts av ett antal motioner från allmänna motionstiden. Jag kan
              därför ibland tycka att denna debatt är lite rörig för den som
              lyssnar därför att skrivelsen och motionerna berör samma områden.
              Men det blir så detaljerat när vi kommer in på motionerna, om
              vi jämför med skrivelsen där man just försöker ta ett helhetsgrepp
              och beskriva det som regeringen nu har åstadkommit och vill fortsätta
              åstadkomma genom att kraftsamla resurserna runt havet och därmed
              satsa den miljard som är något unikt för Sverige. Sverige har
              aldrig någonsin satsat så mycket resurser på utveckling för ett
              fungerande hav.
            </seg>
            <seg n="aa6bb4c0">
              Tillskapandet av Havsmyndigheten är ännu ett led i detta arbete.
              Man får en tydlig struktur som kan se till att vi får en politik
              som fungerar för alla dessa delar.
            </seg>
            <seg n="7c6489f4">
              Skrivelsen tar också upp alla de samarbetsformer, strategier
              och annat som Sverige finns med i eller har åtagit sig. Det är
              ramdirektivet för vatten, det är marina direktivet, det är Helcom
              och det är Östersjöstrategin. Kollegerna före mig har talat mycket
              om detta. Jag behöver därför inte upprepa allt detta.
            </seg>
            <seg n="89f492fd">
              Men Sverige har åtagit sig ett stort antal åtgärder i dessa sammanhang.
              Jag skulle vilja stanna vid ett par saker som kanske berör landbacken
              trots allt.
            </seg>
            <seg n="4146a010">
              Det har varit mycket diskussion om vad våra lantbrukare gör och
              inte gör i detta sammanhang. Då kan någon undra hur detta är kopplat.
              De av oss som lever nära vattendrag som vi vet rinner lång väg,
              i mitt fall upp genom Östergötland och så småningom ut i Östersjön,
              vet att det som händer hemma på småländska höglandet i allra högsta
              grad påverkar Östersjön.
            </seg>
            <seg n="18656b52">
              Det som vi också vet är att denna näring har gjort oerhört många
              satsningar på egen hand med hjälp av de EU-resurser som har funnits,
              med det som man nu exporterar på ett oerhört bra sätt till länder
              runt Östersjön i form av Greppa näringen. Då är det lite förvånande
              att oppositionen tycker att här ska lagstiftas mer, att här ska
              regleras på ett annat sätt så att vi inte kan använda de resurser
              som nu står till buds för att skapa ett fungerande hav, en fungerande
              marin miljö. Om vi lagstiftade i det här sammanhanget skulle vi
              frånhända oss möjligheterna att använda de EU-resurser som i dag
              står till buds.
            </seg>
            <seg n="e34ae1ce">
              På fiskeområdet har vi i dag som jag tror att Lars Tysklind sade
              ägnat nästan två timmar åt att tillsammans i den parlamentariska
              gruppen i utskottet diskutera och lyssna på hur Sverige nu jobbar
              för att utveckla den gemensamma fiskepolitiken och få den att
              bli ett hållbart brukande av den resurs som är vår gemensamma.
              Också där har mycket gjorts, och mer kommer att göras.
            </seg>
            <seg n="cfc05748">
              Nu kommer vi in på de mindre detaljerna. Jag kan inte, herr talman,
              låta bli att upprepa det är ju en förmån i denna kammare att ibland
              få göra det vad tidigare talare sagt. Här finns allt, alltifrån
              det jag som enskild kan göra. Därmed är jag åter därhemma. Jag
              vet att ett antal av de fastighetsägare som finns runt det vattendrag
              som varit så förorenat har börjat titta på hur de resurser som
              finns i form av ROT-avdrag kan användas för att få till stånd
              en bättre avloppsanläggning, hur kommunerna kan göra för att se
              till sin dagvattenrening och så vidare med de resurser som regeringen
              avsatt samt hur vi politiker på det lokala planet tillsammans
              med näringslivet lokalt kan bidra och använda de miljoner som
              avsatts till att utveckla en fungerande biogasproduktion i de
              delar av landet där det är lämpligt.
            </seg>
            <seg n="7f0f9d6b">
              Jordbrukarna har sett att kraven skärpts ganska kraftigt när
              det gäller spridning av gödsel. Jag måste säga att jag blir lite
              förvånad över att vi talar om en handelsgödselskatt varje gång
              vi i denna kammare tar upp detta. Jag menar att det skulle vara
              mer intressant att titta på hur all annan gödsel sprids för att
              nu vara tydlig. Där har regelverket förändrats och skärpts ganska
              kraftigt just för att använda gödseln så att jorden får mer näring
              och så att det inte rinner ut i våra vattendrag. Det har hänt
              mycket i fråga om skärpning av spridningstider. Det gäller också
              handelsgödseln.
            </seg>
            <seg n="c4ee50ef">
              Ännu en gång vill jag från denna talarstol säga som jag förut
              sagt: Den lantbrukare finns inte som på sina åkrar sprider ett
              enda kilo handelsgödsel mer än nödvändigt, inte heller ett enda
              kilo biologisk, vanlig, gödsel mer än nödvändigt om han inte ser
              att det ger något tillbaka i form av produktion. Ger det tillbaka
              i form av produktion har det alltså inte försvunnit ut i vattendragen.
              Det är oerhört väsentligt att vi ser att här finns företagare
              och näringsidkare som inget hellre vill än att vara med och skapa
              fungerande strukturer så att vi kan fortsätta att ha ett väl fungerande
              hav.
            </seg>
            <seg n="1c95b092">
              Att vi under vårt ordförandeskap i EU det gångna året fått vara
              med och se till att Östersjön också kan få möjlighet att bli ett
              pilotområde och få visa vad samverkan mellan nationer även samverkan
              med nationer utanför unionen är, tycker jag, oerhört spännande
              och intressant.
            </seg>
            <seg n="cfc66229">
              Herr talman! Jag ordar inte mer om detta utan avslutar med att
              yrka bifall till förslaget i betänkandet samt avslag på samtliga
              motioner.
            </seg>
          </u>
          <note type="speaker" n="66459007">
            Anf. 128 STAFFAN DANIELSSON (C):
          </note>
          <u who="staffan_danielsson_40fac6" xml:id="i-8eed39faed92c0b2-0" n="07666469">
            <seg n="85a69f37">
              Herr talman! Den svenska havsmiljöpolitikens huvudfokus är att
              förbättra, bevara och skydda havsmiljön i Östersjön och Västerhavet.
              Efter årtionden av en betydande mänsklig påverkan är dessa hav
              hårt pressade. Övergödning, ett kraftigt minskande fiskbestånd
              samt oljeutsläpp från fartyg är bara några exempel på de allvarliga
              miljöproblem som vi alla känner till.
            </seg>
            <seg n="7f9e45c1">
              I en nyutkommen rapport från Naturvårdsverket och Havsmiljöinstitutet
              beskrivs miljötillståndet i år i svenska havsmiljöområden. Den
              stora utbredningen av syrefria områden på djupare bottnar i det
              egentliga Östersjön, förhöjda halter av dioxin i fet fisk i Bottenhavet
              och det mycket svaga beståndet av öring i Bottenviken är några
              exempel. Men allt är inte svart. Det finns också glädjeämnen.
              Syreförhållandena i Kattegatt har förbättrats under de senaste
              decennierna. Effekterna av det giftiga ämnet TBT från båtbottenfärger
              fortsätter att minska i Skagerrak, och torskbeståndet öster om
              Bornholm har ökat sedan år 2005.
            </seg>
            <seg n="ebcf4abc">
              Ända sedan alliansregeringen tillträdde har havsmiljön varit
              ett av regeringens prioriterade områden när det gäller miljön.
              Centerpartiet är starkt pådrivande såväl i denna fråga som i andra
              miljöfrågor. Under den gångna mandatperioden satsade regeringen
              över 1 miljard kronor på insatser för att förbättra, bevara och
              skydda havsmiljön. De satsningarna fortsätter under den här mandatperioden.
            </seg>
            <seg n="a15c5ed3">
              Ett av resultaten av regeringens havsmiljösatsning är att en
              ny havs- och vattenmyndighet håller på att inrättas i Göteborg
              en symbol för en sammanhållen svensk havspolitik. Det är bra att
              havsmiljöfrågorna nu mycket tydligare ska integreras även i andra
              politikområden.
            </seg>
            <seg n="004cd173">
              Det internationella arbetet i dessa frågor är också mycket viktigt.
              Särskilt skulle jag vilja betona det arbete som sker inom ramen
              för Sveriges EU-medlemskap. Vi ska komma ihåg att åtta av Östersjöns
              nio strandstater är medlemmar i EU. Den nionde strandstaten är
              Ryssland som vi också måste ha en nära och tät dialog med; det
              betyder mycket. Men att argumentera för ett aktivt havsmiljösamarbete
              i Östersjön och att samtidigt vilja lämna EU är för mig en mycket
              gåtfull miljöstrategi.
            </seg>
            <seg n="3d1ab7e8">
              Ett av de 15 prioriterade områdena i aktionsplanen för den Östersjöstrategi
              som antogs i juni 2009 är att minska näringsbelastningen i Östersjön
              och att därigenom minska övergödningen. Här ingår också genomförandet
              av Helsingforskommissionens aktionsplan den aktionsplan med vilken
              det för första gången satts ett tak för både fosfor- och kväveutsläppen
              utifrån vad Östersjöns miljö tål. Det här är mycket positivt.
            </seg>
            <seg n="6997b7c5">
              På samma sätt som vi nationellt och på EU-nivå satt ett tak för
              utsläpp av växthusgaser har vi nu också på Östersjönivå och nationell
              nivå satt ett tak för utsläpp av kväve och fosfor. Och inte nog
              med det: Precis som i klimatpolitiken kan vi också redovisa hur
              vi ska nå våra mål. Minskningsansvaret och fördelningen mellan
              olika sektorer är klargjorda. Precis som regeringen konstaterar
              i sin skrivelse kommer det att krävas åtgärder inom samtliga berörda
              sektorer för att Sverige ska nå upp till sina mål och åtaganden
              för att minska övergödningen.
            </seg>
            <seg n="43c5ace6">
              Utsläppen av kväve- och fosforföreningar från kommunala reningsverk
              måste minska. Från och med den 1 juli 2011 kommer det att vara
              förbjudet att använda fosfater i maskindiskmedel. En lång rad
              åtgärder behöver vidtas inom ramen för vattenmyndigheternas olika
              åtgärdsprogram.
            </seg>
            <seg n="c6eac81c">
              En sektor som kommer att behöva minska sina utsläpp ytterligare
              är naturligtvis jordbruket. Dessa åtgärder är beslutade genom
              de skärpningar av regelverket och miljöhänsynen i jordbruket som
              gjorts för att svensk lagstiftning ska klara nitratdirektivets
              krav samt genom förstärkningar och nya satsningar i landsbygdsprogrammet
              från och med år 2010.
            </seg>
            <seg n="bdf088e7">
              Oppositionspartierna vill här gå ännu längre. Ord som otillräckligt
              och kraftigare åtgärder måste till står så att säga som spön i
              backen. En hög skatt det vanliga receptet på oppositionssidan,
              i det här fallet 300 miljoner kronor per år eller mer ska tydligen
              införas på handelsgödsel. I så fall blir det, såvitt jag vet,
              den enda skatten i världen på handelsgödsel. Både Jens Holm och
              Åsa Romson har betonat hur viktigt kravet på högre skatt på just
              det svenska jordbruket är och på ett viktigt insatsmedel. Varför
              då detta?
            </seg>
            <seg n="bb88d046">
              Handelsgödsel är en viktig insatsvara, en växtnäringstillförsel.
              Priset på handelsgödsel har kraftigt stigit. Handelsgödsel är
              redan en av de dyraste insatsvarorna inom jordbruket. Som Irene
              Oskarsson sagt använder en lantbrukare inte mer växtnäringstillförsel
              till sina grödor än dessa kan ta upp. Ett införande av en ny skatt
              kommer att minska det svenska jordbrukets redan pressade lönsamhet.
              Jag ska tala om för er socialdemokrater, miljöpartister och vänsterpartister
              vad resultatet då riskerar att bli. Den svenska livsmedelsproduktionen
              kommer att fortsätta minska. Ni driver livsmedelsproduktionen
              ut ur landet.
            </seg>
            <seg n="330ae397">
              Situationen är redan mycket allvarlig eftersom livsmedelsproduktionen
              i Sverige de senaste decennierna har minskat med en tredjedel.
              Det är en dramatisk minskning. Snart är hälften av det vi äter
              i Sverige importerat från länder med sämre djuromsorg och vars
              jordbruk läcker betydligt mer till Östersjön än det svenska. Hur
              detta kan förbättra miljösituationen i Östersjön är gåtfullt.
              Effekten blir självfallet den motsatta.
            </seg>
            <seg n="1962e4f5">
              Min fråga till er som mot denna bakgrund vill lägga ytterligare
              bördor och pålagor på just den svenska livsmedelsproduktionen
              är enkel: Hur vinner Östersjöns miljö på att världens kanske mest
              miljövänliga jordbruk, det svenska, blir allt mindre samtidigt
              som vi svenskar i stället äter alltmer från de länder kring Östersjön
              vars jordbruk läcker betydligt mer?
            </seg>
            <seg n="7022e173">
              Det är bra att utskottet slår fast att målet att minska jordbrukets
              näringsläckage i Östersjön inte kan nås enbart om ytterligare
              åtgärder ensidigt genomförs av Sverige. Jag redovisade just orsaken
              till detta, och den är mycket enkel att förstå: Andra länders
              jordbruk måste också uppfylla sina åtaganden. Detta är en förutsättning
              för att lika konkurrensvillkor ska råda i länderna runt Östersjön.
            </seg>
            <seg n="b5ac6f6a">
              För att vi ska kunna bada i havet och äta dess fisk räcker det
              inte att havet är förskonat från övergödning. Vi behöver även
              kunna känna oss trygga med att havet är fritt från skadliga kemikalier
              och farliga ämnen. Det är bra att Sverige fortsätter att vara
              pådrivande i detta arbete. Arbetet med att genomföra EU:s nya
              kemikalielagstiftning, Reach, måste självfallet ges en hög prioritet.
            </seg>
            <seg n="0b46fc6e">
              Även fisket är en stor utmaning. Förhoppningsvis kommer förhandlingarna
              om en ny gemensam fiskeripolitik på EU-nivå att kunna leda till
              ett fiske som blir mer hållbart och som följer forskarnas rekommendationer.
              Sverige är mycket pådrivande i dessa frågor i EU, och mitt intryck
              är att fler EU-länder börjar närma sig Sveriges hållning i denna
              fråga.
            </seg>
            <seg n="aeff4c87">
              Detta betyder inte att vi får lägga oss på latsidan. Datainsamlingen
              och kunskapsuppbyggnaden om svenskt fritidsfiskebaserat företagande
              behöver fortsätta att utvecklas. Därtill visar erfarenheterna
              med torskfisket att det med fördel behöver utarbetas förvaltningsplaner
              för kustfiske som i dag inte regleras inom den gemensamma fiskeripolitiken.
            </seg>
            <seg n="e5b90573">
              Detta viktiga betänkande tar också upp en lång rad andra viktiga
              frågor. Eftersom jag har ryckt in här i dag och alltså inte deltagit
              i utskottsarbetet har jag koncentrerat mitt inlägg på några viktiga
              frågor som behandlas i betänkandet.
            </seg>
          </u>
          <note n="5e2ed49e">
            Med detta, herr talman, yrkar jag bifall till utskottets förslag
            i betänkandet och avslag på reservationerna.
          </note>
          <note type="speaker" n="c62e625f">
            Anf. 129 ÅSA ROMSON (MP) replik:
          </note>
          <u who="asa_romson_0ca12e" xml:id="i-dcefb0da4e7a4137-7" n="fb5a6a95">
            <seg n="dd0a4acb">
              Herr talman! Staffan Danielsson ville gärna att vi skulle gå
              upp och bemöta en del av inlägget, som jag måste säga verkade
              handla mer om det svenska jordbrukets nuvarande välmående i konkurrenshänseende
              än om övervägningar kring vad som är bra på Östersjön.
            </seg>
            <seg n="1147ead0">
              Det är klart att perspektiv kan stå mot varandra. Det är inte
              ovanligt i miljöpolitiken att särskilt de kortsiktiga ekonomiska
              målsättningarna kan stå emot långsiktiga, miljömässigt mer hållbara,
              krav. Som du också pekar på, Staffan Danielsson, vore det i dina
              ögon orimligt att ha ett skattesystem som ger en något högre ekonomisk
              börda i den första vändan till det svenska jordbruket. Det måste
              i stället vara helt likvärdiga regler mellan alla länder. I så
              fall skulle vi ha en internationell skattepolitik också, men det
              vet jag inte riktigt om ditt parti företräder.
            </seg>
            <seg n="42b5d0ed">
              Jag skulle vilja säga att den handelsgödselskatt vi har haft
              i Sverige, som det också var väldigt tydligt att den gick tillbaka
              till näringen för miljöarbete, var en viktig styrande skatt när
              det gäller att komma bort ifrån fossilkrävande handelsgödsel.
              Detsamma gällde det fossila drivmedlet för jordbruket som i framtiden
              kommer att bli allt dyrare, vilket gör att det kanske vore smart
              att så snabbt som möjligt börja fasa ut sådana källor. Framtida
              jordbrukare kommer nämligen inte att ha tillgång på samma sätt.
            </seg>
            <seg n="cd1b8237">
              Handelsgödselskatten var även en stark drivkraft att minska kadmiumutsläppen,
              som också är en giftighet inte bara för Östersjön utan även för
              våra jordar och vår livsmedelsförsörjning. Den har dessutom varit
              en drivkraft, eller åtminstone ett incitament, för fler att gå
              över till mer ekologiska jordbruksformer. Det är naturligtvis
              ett statsfinansiellt och ekonomiskt rimligare sätt att ge dessa
              incitament för en övergång till ekologiskt jordbruk än att slänga
              ut enorma pengar i direkta stöd.
            </seg>
            <seg n="6ea8dce3">
              Här kan man se olika på det, men vi har sett att den nuvarande
              regeringen inte vill göra någonting av detta. Den vill inte ge
              drivkrafter genom att verkligen lägga på kostnader på det som
              kostar i framtiden, och man vill inte heller ge incitamentet och
              stödet till dem som går över till ekologiskt lantbruk.
            </seg>
          </u>
          <note type="speaker" n="c67ce174">
            Anf. 130 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-8eed39faed92c0b2-1" n="07666469">
            <seg n="d95b7360">
              Herr talman! Ett syfte med handelsgödselskatten är alltså att
              bönderna ska övergå till ekologiskt. Ekologiskt har haft en fantastisk
              utveckling under 20 år: från nästan ingenting till 5 procent av
              den svenska produktionen. Det kan behöva stöd för sina miljöfördelar
              lycka till på marknaden men 95 procent av produktionen är med
              dagens bästa teknik i världen. Det är det vanliga jordbruket,
              och det har minskat med en tredjedel.
            </seg>
            <seg n="db6a6eb8">
              Fortsätter vi med denna politik, att eko ökar från 5 till 7 och
              det andra minskar till hälften och vi köper mat från Tyskland,
              Polen och Danmark vars jordbruk läcker mycket mer till Östersjön
              vad vann då miljön? Vad vann Östersjön? Vad vann Sverige? Våra
              beten kommer inte längre att betas av djur om denna utveckling
              får råda. Det är en ko på isen.
            </seg>
            <seg n="12d2881f">
              Ni lyfter själva upp det som ett viktigt element i er politik
              för att förbättra Östersjöns miljö. Förorenaren ska betala, säger
              ni. Den svenska bonden ska betala, inte den tyska, polska eller
              danska, och vi ska köpa mat därifrån. Detta skulle vara förödande
              för Sverige och för Östersjön, och det var det jag ville lyfta
              fram.
            </seg>
            <seg n="2cbeb01d">
              Det som läcker till Östersjön från jordbruket är som Irene Oskarsson
              sade inte den handelsgödsel som tillförs till en etablerad gröda.
              Det som är riskerna är väldigt stora mängder stallgödsel, och
              det är kvävefixerade grödor. Man laddar jorden med kväve, och
              sedan kan man inte hantera i vilken takt det kommer regn och det
              läcker ut.
            </seg>
            <seg n="dbeac33f">
              En intensiv markbearbetning för att bekämpa ogräs är det bekymmer
              vi tillsammans måste hitta allt bättre sätt att hantera. Det nämner
              ni ingenting om. Ni nämner bara växtnäringstillförsel genom handelsgödsel
              för att få in pengar.
            </seg>
          </u>
          <note type="speaker" n="5d4a2893">
            Anf. 131 ÅSA ROMSON (MP) replik:
          </note>
          <u who="asa_romson_0ca12e" xml:id="i-dcefb0da4e7a4137-8" n="fb5a6a95">
            <seg n="f002dbe2">
              Herr talman! Det är inte främmande för oss att diskutera andra
              sätt att minska utsläppen. Det vi diskuterar här och som vi har
              haft i hela debatten kring framför allt Östersjön har handlat
              om att man behöver använda alla tillgängliga verktyg eftersom
              övergödningsproblemet är så ofantligt stort.
            </seg>
            <seg n="b97cb10e">
              Det som regeringen skriver i sin skrivelse är att problemet är
              stort, att man därför vill göra många saker och att det behöver
              göras många saker. Det är flera av de övriga debattörerna från
              allianssidan som har sagt detta. Det är därför konstigt att du
              nu bara vill diskutera frågan kring det ekonomiska och hur man
              i det traditionella jordbruket ska slippa göra en långsiktig omställning
              därför att det finns andra sektorer som också måste göra sitt.
            </seg>
            <seg n="512feb70">
              Vi ser det snarare tvärtom. Andra sektorer måste också göra sitt,
              men det kan inte vara en konsekvent politik från en regering som
              säger sig vilja ta ett stort miljöansvar för Östersjön att samtidigt
              ha som en av sina mest konkreta åtgärder under den förra mandatperioden
              att ta bort en miljöstyrande skatt på handelsgödsel som inte beskattade
              jordbrukarna som kollektiv mer än vad man gav tillbaka i form
              av incitament för miljöarbete. I stället var den det miljödrivande
              ekonomiska styrmedel vi så ofta ser behövs i miljöpolitiken och
              som det finns alltför lite av i andra sektorer när det gäller
              Östersjöarbetet.
            </seg>
          </u>
          <note type="speaker" n="52dae17b">
            Anf. 132 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-8eed39faed92c0b2-2" n="07666469">
            <seg n="5d568a52">
              Herr talman! Den handelsgödselskatt som infördes 1995 kom till
              för att bönderna skulle betala Sveriges EU-medlemskap. Det var
              motivet. Det var inte mycket miljö, utan det var en skatt. Den
              har funnits sedan dess och har nu tagits tillbaka för några år
              sedan. Inget annat land i världen har detta.
            </seg>
            <seg n="be9bc829">
              Man jobbar med miljöaspekterna på en rad sätt, och jag är för
              det. Vi ska jobba på en rad områden för att minska jordbrukets
              miljöeffekter, även det vanliga miljövänliga, ekologiska jordbruket.
              Vi har bekymmer, som jag sade förut. Vi ska jobba på dem men inte
              genom att lägga fram en stark skatt som sänker lönsamheten och
              gör att bönderna lägger ned produktionen i Sverige och att andra
              bönder fortsätter att producera. Hälften av den mat vi äter i
              Sverige är importerad. Det är en dramatisk utveckling. Att då
              lägga fram sådana här förslag, som skulle driva svenskt jordbruk
              utomlands och göra Östersjön sämre, tycker jag är dåligt. Det
              var det jag ville säga.
            </seg>
            <seg n="9c360c38">
              När det gäller återföring till jordbruket får alla som använder
              denna växtnäringstillförsel betala skatten. Sedan går den tillbaka
              till forskningsprogram, försöksprogram, marknadsföringsåtgärder
              inte till bonden. Den enskilda bonden känner detta i sämre lönsamhet
              och lägger ofta av och minskar sina investeringar. Det är alltså
              förföriskt att säga att det återförs.
            </seg>
            <seg n="67a52081">
              Jag tycker att ni ligger fel här, allvarligt fel, och det ville
              jag lyfta fram i mitt inlägg.
            </seg>
            <seg n="d1d105ef">
              Sedan är vi helt överens om att vi ska minska övergödningen av
              Östersjön. Jordbruket ska bidra, både vanligt miljövänligt jordbruk
              och ekologiskt jordbruk. Men att lägga en skatt på handelsgödsel
              som är dyr, som har små miljöstyrande effekter men som driver
              jordbruket utomlands är kontraproduktivt. Det gagnar inte vare
              sig miljön eller Östersjön.
            </seg>
          </u>
          <note type="speaker" n="7e69cf59">
            Anf. 133 JENS HOLM (V) replik:
          </note>
          <u who="jens_holm_726eb1" xml:id="i-747b25e991c959e4-4" n="8d9ad3d8">
            <seg n="26652d38">
              Herr talman! Det börjar nästan låta som att Staffan Danielsson
              och Centern sitter i opposition och att det är de rödgröna som
              styr. Tyvärr är det inte riktigt så, utan ni har styrt nu i drygt
              fyra år. Du säger att du är oroad över att hälften av maten kommer
              från andra länder. Trots att ni infört Matlandet Sverige, att
              ni har avskaffat handelsgödselskatten, att ni, som ni påstår,
              har infört regelförändringar för bönderna och så vidare fortsätter
              den stora importen.
            </seg>
            <seg n="7bf46721">
              Vårt fokus är att vi vill rädda Östersjön, och vi vill rädda
              miljön. Vi ansluter oss till principen om att förorenaren ska
              betala. Jag trodde att det rådde lite av en samsyn om det här
              i Sverige.
            </seg>
            <seg n="fb93e1b1">
              Ifall att vi nu inte ska sätta ett pris på det som smutsar ned
              i miljön, vad är nästa steg? Ska vi sänka koldioxidskatten, eller
              ska vi ta bort koldioxidskatten helt och hållet? Jag tycker att
              det är bra ifall enskilda länder kan gå före och vara mer offensiva
              på miljöområdet och visa det för andra länder. Då kan vi sprida
              det goda exemplet ut över Östersjön och till hela Europa så att
              andra länder också vidtar kraftfulla åtgärder för att få ned utsläppen
              av exempelvis fosfor och kväve.
            </seg>
            <seg n="5a7aa027">
              När Centerpartiet vädjar till bönderna och säger att det inte
              ska finnas någon som släpper ut ett enda kilo extra vill jag säga
              att jag tror att alla som är i den här verksamheten vet att ifall
              det kostar lite extra är man varsammare med handelsgödseln. Då
              minskar man användningen, och då minskar också utsläppen.
            </seg>
          </u>
          <note type="speaker" n="a90915dc">
            Anf. 134 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-8eed39faed92c0b2-3" n="07666469">
            <seg n="dd74f559">
              Herr talman! Handelsgödsel är en dyr insatsvara. Priset har ökat
              kraftigt genom världsoljeprisets utveckling. Det kostar redan
              att använda denna vara. Att sedan lägga på en straffskatt ovanpå
              som inte förorenaren i Polen, Danmark eller Tyskland har ger effekten
              att det blir sämre lönsamhet och att vi äter mat från länder som
              läcker mer. Det är det resultat som vi entydigt kan se och som
              ni driver fram.
            </seg>
            <seg n="1eb7f1d1">
              Jordbruk är en långsiktig näring. Det går inte över en natt eller
              på två år att ändra en trend. De resultat som vi sett de senaste
              fyra åren är effekterna av en långsiktig politik. Vi satsar nu
              på Matlandet Sverige, vi har tagit bort handelsgödselskatten,
              vi minskar regelverket och vi börjar se tendenser att lönsamheten
              kan bli bättre. Vi gör allt för att vända den till bättre. Skulle
              vi återgå till extra hög beskattning och så vidare skulle fallet
              fortsätta.
            </seg>
            <seg n="7a9fc636">
              Det som behövs är att vi hjälps åt. Ju mer jordbruk i Sverige,
              världens mest miljövänliga som använder åkrar och beten, desto
              bättre kvävetillstånd i Östersjön. Ju mindre jordbruk i Sverige
              och ju mer import från länder som läcker mer och har sämre djurhushållning,
              desto sämre för djur och miljö.
            </seg>
            <seg n="9e613c2a">
              Jag begriper inte hur partier som vill väl om miljön och Naturskyddsföreningen
              som verkligen också driver detta fokuserar på 5 procent av produktionen,
              den ekologiska, och, all respekt för det, inte ser att det övriga,
              95 procent, minskar. Det gagnar varken miljön eller Östersjön.
            </seg>
          </u>
          <note type="speaker" n="15cf5eae">
            Anf. 135 JENS HOLM (V) replik:
          </note>
          <u who="jens_holm_726eb1" xml:id="i-747b25e991c959e4-5" n="8d9ad3d8">
            <seg n="348a0343">
              Herr talman! Nu råkar det vara så att produktionen av ekologiska
              livsmedel är 10 procent, inte bara 5 procent, men det kan vi lämna
              därhän. Vår politik handlar om att vi vill premiera dem som använder
              lite kemikalier, dem som använder lite gödsel, dem som producerar
              livsmedel på ett hållbart sätt. Det gör vi genom att vi sätter
              pris på det som förorenar.
            </seg>
            <seg n="ea6a5262">
              Er politik gynnar kemikaliejordbruket. Det gynnar dem som använder
              mycket gödsel och leder till stor övergödning. Med er politik
              får vi ingen lösning på de här problemen. Er politik kommer att
              förvärra de här problemen. Därför är det så viktigt att vi sätter
              ett pris på det som förorenar.
            </seg>
          </u>
          <note type="speaker" n="3e056195">
            Anf. 136 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-8eed39faed92c0b2-4" n="07666469">
            <seg n="da306d0a">
              Herr talman! Den ekologiska livsmedelsproduktionens andel i Sverige
              är 5 procent. I fråga om enskilda arealer och enskilda produkter
              kan den vara högre, men det är 5 procent. All respekt för det,
              jag ser gärna att den ökar. Vi ska stödja det jordbruket efter
              miljöfördelarna.
            </seg>
            <seg n="5b35088e">
              Ni vill alltså att man ska producera lite i jordbruket i Sverige
              och med små insatser. Ni har lyckats väl under de två decennier
              som gått, kan man säga. Jordbruket har minskat med en tredjedel.
              Det som har hänt i stället se det, Jens Holm är att snart är 50
              procent av det vi konsumerar i Sverige är importerad mat, från
              jordbruk som läcker mycket mer och som påverkar Östersjön på ett
              negativt sätt.
            </seg>
            <seg n="b448c9f8">
              Vi måste lösa det här tillsammans, det tror jag är väldigt viktigt.
              Sverige ska ligga i täten, men vi får inte gå för långt före.
              Att lägga en skatt på det mest miljövänliga jordbruket i världen,
              som använder mindre handelsgödsel än de allra flesta jämförbara
              länder och verkligen doserar, portionerar och jobbar för att utveckla
              tekniken, och att belöna det jordbruket med en ny stor kostnad
              när produktionen redan minskar är kontraproduktivt.
            </seg>
            <seg n="739d95cc">
              När svenskt jordbruk flyttar ut, som det tyvärr har gjort i många
              decennier och kommer att fortsätta att göra med ert förslag, blir
              det inte bra för Sverige, och det blir absolut inte bra för Östersjöns
              miljö. De jordbruk som fortsätter att producera och som inte har
              handelsgödselskatter men vars jordbruk läcker mycket mer är i
              full gång, och vi köper mat från dem. Jag kallar detta för hyckleri.
              Att snacka om och fokusera alldeles oproportionerligt mycket på
              de 5 procent som är eko men inte bry sig om att de 95 procent
              som utgör världens mest miljövänliga moderna jordbruk flyttar
              ut kallar jag hyckleri.
            </seg>
            <seg n="2c4cfbd9">
              Jag fortsätter gärna debatten i denna fråga.
            </seg>
          </u>
          <note type="speaker" n="189d1653">
            Anf. 137 JAN-OLOF LARSSON (S):
          </note>
          <u who="jan-olof_larsson_cfaf57" xml:id="i-c17d81099c246239-3" n="5370c0ea">
            <seg n="89d4c35f">
              Herr talman! Jag kunde inte låta bli att gå upp. När man har
              hört oppositionspolitikern Danielsson orera här ett antal minuter
              blir man, om inte annat, bedrövad. Det blir mer jordbruksdebatt
              än havsmiljödebatt, men där ser vi vilken påverkan jordbruket
              har på havsmiljön. Det har en nära och djup koppling.
            </seg>
            <seg n="96461f97">
              Nu är det vi rödgröna som driver jordbrukspolitiken i händerna
              på Europa i övrigt. Vi ser till att lägga ned jordbruket i Sverige
              och flytta ut i Europa. Det är vi som sitter i majoritetsställning
              i Danielssons värld.
            </seg>
            <seg n="ce2d039f">
              Förorenaren ska betala. Hjälmered med flera i Alliansen har varit
              uppe och talat om att det är förorenaren som ska betala. Det är
              vi rödgröna som står för det, säger Danielsson. Ja, vi står för
              det, tillsammans med dina allianskamrater. Nu är det bara Centern
              som inte står för det. Ni är ganska ensamma på den kanten. Inte
              ett kilo de två senaste allianskamrater som varit uppe har talat
              om det av det som läggs på åkrarna åker ut i havet, allt blir
              produktion inte ett kilo, för det är så dyrt! Vad är det vi snackar
              om då? Då behöver vi varken kanter eller någonting annat för att
              stoppa tillförseln i havet. Inte ett kilo går ut! Det är magstarkt.
            </seg>
            <seg n="bab0da7e">
              När det gäller den handelsgödselskatt som infördes gick varenda
              krona tillbaka till bönderna, varenda krona. Inte en krona gick
              till EU-avgiften, som Danielsson påstår att bönderna betalade.
              25 miljarder påstår Danielsson att bönderna betalade i EU-avgifter.
              Fantastiskt det är inte att undra på att det går dåligt!
            </seg>
          </u>
          <note n="ceeaf4f8">
            I detta anförande instämde Matilda Ernkrans, Sara Karlsson, Johan
            Löfstrand och Helén Pettersson i Umeå (alla S) samt Åsa Romson
            (MP).
          </note>
          <note type="speaker" n="7c9ea791">
            Anf. 138 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-8eed39faed92c0b2-5" n="07666469">
            <seg n="1a2a0833">
              Herr talman! Gödselskatten var ett led i att just jordbruket
              skulle betala en del av Sveriges EU-avgift. Det där var en rätt
              billig poäng. Och när det gäller handelsgödselskatten har du fel.
              Vartenda öre gick inte tillbaka till de enskilda bönderna. De
              gick till kollektiva insatser, forskning, försök och utveckling.
              Men effekten för den enskilde bonden var att lönsamheten och konkurrensförmågan
              minskade.
            </seg>
            <seg n="75091ccb">
              Det är inte oppositionen som styr Sverige nu, men ni lägger fram
              förslag som jag har kritiserat, och jag har talat om vad effekten
              skulle bli.
            </seg>
            <seg n="9a86e4b8">
              Jag är glad att vi har en alliansregering som styr Sverige och
              som vill satsa på att öka den svenska livsmedelsproduktionen.
              Ju mer svensk livsmedelsproduktion, desto bättre ekonomi i Sverige,
              desto mer sysselsättning, desto mer öppna landskap och bete och
              desto bättre miljö och inte minst havsmiljö i Östersjön.
            </seg>
            <seg n="8fd123f7">
              Det svenska jordbruket är det mest miljövänliga i världen och
              läcker minst av jämförbara länder till Östersjön. Det svenska
              jordbruket minskar. Om vi ökar kostnaderna för jordbruket blir
              resultatet, som jag har visat, att vi svenskar köper mer och mer
              mat från Danmark, Tyskland, Polen och andra östersjöländer som
              läcker mycket mer till Östersjön. Om ni vill förstärka den utvecklingen
              gagnar det uppenbarligen inte svenskt jordbruk, och det gagnar
              inte heller Östersjön. Jag vill vädja om att se sambanden. Och
              jag tar i lite extra, för jag är engagerad i frågan.
            </seg>
            <seg n="93610c2d">
              Det jag säger motbevisa mig gärna, men jag tror inte att ni kan
              det är att de förslag ni lägger fram skulle göra att det läckte
              mer växtnäring till Östersjön från de länder som vi alltmer köper
              mat ifrån. Lägg inte fram sådana förslag, utan låt oss tillsammans
              satsa på att öka svensk livsmedelsproduktion!
            </seg>
          </u>
          <note type="speaker" n="cc6bfbf0">
            Anf. 139 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-c17d81099c246239-4" n="5370c0ea">
            <seg n="d3751dd7">
              Herr talman! Jag har inget emot att vi ökar svensk livsmedelsproduktion.
              Det tycker jag är vällovligt. Att det ska ske på ett bra och miljöriktigt
              sätt är också oerhört viktigt.
            </seg>
            <seg n="a74405e4">
              Vad Danielsson sade och inte sade hoppas jag att han själv kommer
              ihåg, men han sade att det här skulle finansiera EU-avgiften.
              Den är i dag 25 miljarder. Nu är det ju inte så att de 25 miljarderna
              täcker kostnaderna.
            </seg>
            <seg n="7f4dd8fd">
              Det viktigaste av det som du, Lars Hjälmered och de andra sade
              här är att förorenaren ska betala. Det är en väldigt viktig princip.
              Du och Centerpartiet säger att det är vi, de rödgröna, som driver
              denna katastrofala tes att förorenaren ska betala. Centerpartiet
              är ganska ensamt i det här gänget här i riksdagen just nu. Är
              du medveten om det? Tycker du, som du sade förut, att förorenaren
              ska betala, eller ska du stå ensam? Det är min fråga.
            </seg>
          </u>
          <note type="speaker" n="7b33e7ac">
            Anf. 140 STAFFAN DANIELSSON (C) replik:
          </note>
          <u who="staffan_danielsson_40fac6" xml:id="i-8eed39faed92c0b2-6" n="07666469">
            <seg n="edcfa3e7">
              Herr talman! Det är väldigt bra om vi är överens om att vi behöver
              kraftigt öka den svenska livsmedelsproduktionen, inte minst för
              att förbättra Östersjöns havsmiljö.
            </seg>
            <seg n="748ffd96">
              Bakgrunden till att vi tog bort handelsgödselskatten var att
              den egentligen inte har några miljöeffekter. Det som Jan-Olof
              Larsson säger är alltså att svenska bönder är förorenare och ska
              betala och att danska, tyska och polska bönder kan fortsätta att
              producera och att vi ska köpa deras mat, för det blir resultatet.
            </seg>
            <seg n="340dae8a">
              Visst är jag, Alliansen och vi alla för principen att vi ska
              förbättra miljön, och vi gör allt vi kan från Alliansens sida
              under Andreas Carlgrens drivande ledning. De som förorenar ska
              betala, i första hand genom att vi internationellt flyttar fram
              positionerna. Om Sverige går ensidigt före med tuffa krav som
              knäcker vår industri eller vår produktion gagnar det ingenting,
              utan vi ska ligga i täten men inte för långt före. Förorenaren
              ska betala.
            </seg>
            <seg n="64da1d09">
              Vad gäller handelsgödsel använder de svenska bönderna det som
              ett insatsmedel. Det har mycket små miljöeffekter. Det är en absurd
              nivå på en unik handelsgödselskatt som ni nu vill införa.
            </seg>
          </u>
          <note type="speaker" n="f1078c9b">
            Anf. 141 JAN-OLOF LARSSON (S) replik:
          </note>
          <u who="jan-olof_larsson_cfaf57" xml:id="i-c17d81099c246239-5" n="5370c0ea">
            <seg n="73f39d9d">
              Herr talman! Vi vill inte införa den nu. Vi hade redan infört
              den. Ni tog bort den. Och det var vederlagt att den gjorde nytta
              när det gällde utsläppen i havet, men ni tog bort den. Ni säger
              att det är oerhört viktigt med ekonomiska styrmedel, att det är
              det bästa sättet att påverka i miljöfrågorna, och att ni därför
              tar bort handelsskatten på gödsel. Det är ju tvärt emot logiken,
              för i så fall skulle ni egentligen ha ställt upp på den.
            </seg>
            <seg n="96050f6b">
              Det gläder mig att du går in i fållan igen när det gäller att
              förorenaren ska betala. Det gläder mig oerhört att vi nu är ense
              i riksdagen återigen. Tack för det, Staffan Danielsson!
            </seg>
          </u>
          <note n="5a349b77">
            Överläggningen var härmed avslutad.
          </note>
          <note n="6a8cfc8a">
            17 § Älgförvaltningen
          </note>
          <note n="de40ab5b">
            Föredrogs
          </note>
          <note n="efc8fd79">
            Talmannen konstaterade att ingen talare var anmäld.
          </note>
          <note n="50043daa">
            18 § Intern styrning och kontroll för riksdagens myndigheter
          </note>
          <note n="de40ab5b">
            Föredrogs
          </note>
          <note type="speaker" n="91c025be">
            Anf. 142 ANN-BRITT ÅSEBOL (M):
          </note>
          <u who="ann-britt_asebol_43728b" xml:id="i-0ef646099c22b898-0" n="19d80c49" next="i-a09b9e12cdb3d821-0"/>
          <note n="427161e2">
            Herr talman! I konstitutionsutskottets betänkande behandlas riksdagsstyrelsens
            framställning om intern styrning och kontroll för riksdagens myndigheter,
            där riksdagsstyrelsen föreslår vissa ändringar i lagen om ekonomiadministrativa
            bestämmelser för riksdagsförvaltningen, Riksdagens ombudsmän och
            Riksrevisionen.
          </note>
          <u who="ann-britt_asebol_43728b" xml:id="i-a09b9e12cdb3d821-0" n="19d80c49" prev="i-0ef646099c22b898-0">
            <seg n="46c32f23">
              Ärendet rör en översyn av de ekonomiadministrativa bestämmelserna
              som riksdagsförvaltningen fick i uppdrag att göra 2008. Utredningsarbetet
              har bedrivits av en expertgrupp och yttranden har inhämtats från
              bland annat Sveriges riksbank, Ekonomistyrningsverket och Regeringskansliet
              genom Finansdepartementet.
            </seg>
            <seg n="a8bfe5f5">
              Alliansregeringen har under förra mandatperioden väsentligt skärpt
              kraven på intern styrning och kontroll hos myndigheter under regeringen
              samt även gett begreppet intern styrning en tydlig definition.
              Det känns mycket värdefullt att regeringen verkligen tar denna
              fråga på så stort allvar. Intern styrning och kontroll är viktig!
            </seg>
            <seg n="8861d133">
              De ändringar som nu föreslås syftar till att ställa samma krav
              på internstyrning och kontroll också för riksdagens myndigheter.
            </seg>
            <seg n="e434f544">
              I betänkandet ger riksdagsstyrelsen sin syn på det övergripande
              verksamhetsansvaret för respektive myndighet. Här ska finnas en
              tydlig instruktion om ledningens ansvar för verksamheten inför
              riksdagen. Den ska också se till att verksamheten bedrivs effektivt,
              att den redovisas på ett tillförlitligt sätt samt att myndigheten
              hushållar väl med statens finanser. I kravet på effektivitet ska
              ligga att myndigheten åstadkommer uppnådda mål på ett så kostnadseffektivt
              sätt som möjligt utan att för den skull ge avkall på kvaliteten.
            </seg>
            <seg n="956fd2a5">
              Vad gäller internrevision är det viktigt att framhålla att REA-lagen
              ställer krav på myndigheten att just ha en väl fungerande intern
              revision. Något krav på en egen anställd internrevisor finns inte,
              men här finns goda exempel och erfarenheter av att man kan köpa
              dessa tjänster externt. Det finns heller inget förslag om att
              internrevisionen ska rapportera sina förslag till myndighetens
              ledning, men det bör ändå förefalla naturligt att man gör så då
              ledningen får anses vara uppdragsgivare.
            </seg>
            <seg n="c5ba30b9">
              Beträffande processen intern styrning och kontroll avses den
              process som syftar till att myndigheten med rimlig säkerhet fullgör
              sitt verksamhetsansvar, och i denna process ska ingå momenten
              riskanalys, kontrollåtgärder, uppföljning och dokumentation.
            </seg>
            <seg n="06a64e86">
              Myndighetsledningen bör också i sin årsredovisning lämna uppgifter
              om den interna styrningen och kontrollen. Det är också viktigt
              att myndigheten ska lämna en bedömning om den interna kontrollen
              och att styrningen upplevs som betryggande.
            </seg>
            <seg n="f5dae080">
              Återupptagna förhandlingar
            </seg>
          </u>
          <note n="6974d4ae">
            Herr talman! Jag yrkar bifall till utskottets förslag till beslut
            i betänkandet.
          </note>
          <note n="5a349b77">
            Överläggningen var härmed avslutad.
          </note>
          <note n="af823d38">
            Ajournering
          </note>
          <note n="8523070d">
            Kammaren beslutade kl. 15.58 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note n="6362dd22">
            Förhandlingarna återupptogs kl. 16.00.
          </note>
          <note n="5c860a35">
            19 § Beslut om ärenden som slutdebatterats vid dagens sammanträde
          </note>
          <note n="a8e3c6e9">
            Punkt 1
          </note>
          <note n="e5eccb8e">
            Punkt 2
          </note>
          <note n="1577cf4a">
            Punkt 6
          </note>
          <note n="1aa69bd9">
            Punkt 8
          </note>
          <note n="af344a84">
            Punkt 10
          </note>
          <note n="c5e54679">
            Punkt 25
          </note>
          <note n="92baccae">
            Övriga punkter
          </note>
          <note n="e5eccb8e">
            Punkt 2
          </note>
          <note n="c73d367f">
            Punkt 3
          </note>
          <note n="30398f44">
            Punkt 5
          </note>
          <note n="92baccae">
            Övriga punkter
          </note>
          <note n="a8e3c6e9">
            Punkt 1
          </note>
          <note n="e5eccb8e">
            Punkt 2
          </note>
          <note n="c667c320">
            Punkt 9
          </note>
          <note n="140ac156">
            Punkt 11
          </note>
          <note n="3eff468e">
            Punkt 14
          </note>
          <note n="2fc2dea7">
            Punkt 24
          </note>
          <note n="2a1f2486">
            Punkt 29
          </note>
          <note n="676705fb">
            Punkt 32
          </note>
          <note n="b315daac">
            Punkt 38
          </note>
          <note n="92baccae">
            Övriga punkter
          </note>
          <note n="889fb537">
            20 § Redovisning av AP-fondernas verksamhet 2009
          </note>
          <note n="de40ab5b">
            Föredrogs
          </note>
          <note type="speaker" n="99dd31d9">
            Anf. 143 JONAS ERIKSSON (MP):
          </note>
          <u who="jonas_eriksson_3e153d" xml:id="i-50a9b5c657cdbc2e-0" n="1aaefa62" next="i-62975bc373021af4-0">
            <seg n="80cff1e4">
              Herr talman! Om vi ställde en fråga till svenska folket om hur
              de vill att deras pensionsmedel ska förvaltas tror jag inte att
              någon skulle komma på tanken att föreslå placeringar i vapenindustri
              eller bolag vars huvudsakliga verksamhet handlar om att bryta
              kol och utvinna olja eller företag som kränker mänskliga rättigheter.
            </seg>
            <seg n="6c54339d">
              Jag är övertygad om att de skulle välja investeringar i företag
              som arbetar med grön omställning och för en säkrare värld framför
              företag vars verksamhet tär på jordens resurser, orsakar stora
              utsläpp av koldioxid eller bryter mot internationella konventioner.
            </seg>
            <seg n="507c8e54">
              En mycket stor del av svenska folkets pensionskapital förvaltas
              av AP-fonderna. Trots att fonderna har ett uppdrag att väga in
              miljöhänsyn och etiska aspekter i sin verksamhet återfinner vi
              placeringar i företag som utnyttjar människor och miljö på ett
              oacceptabelt sätt.
            </seg>
            <seg n="d203c120">
              Miljöpartiets uppfattning är att riktlinjerna för miljö och etik
              därför behöver ges större tyngd i AP-fondernas placeringsbeslut.
              Vi vill förbjuda investeringar i företag som tillverkar vapen,
              och vi vill förbjuda investeringar i företag med fossil energi
              som sin huvudsakliga verksamhet.
            </seg>
            <seg n="d14a78fb">
              I slutet av förra året var AP-fondernas samlade kapital drygt
              800 miljarder kronor. Med ett större fokus på placeringar som
              gynnar ekonomisk, social och ekologisk hållbarhet och en ökad
              möjlighet för fonderna att investera i lokal och regional utveckling
              skulle det gemensamma fondkapitalet kunna ge både god avkastning
              och bidra till en mer rättvis och hållbar värld.
            </seg>
            <seg n="193595d3">
              Detta har vi tillsammans med Vänsterpartiet gett uttryck för
              i en reservation som jag yrkar bifall till och som följer med
              finansutskottets betänkande.
            </seg>
            <seg n="7fc0525a">
              När man reformerade pensionssystemet för tio år sedan fastslog
              riksdagen att AP-fondernas övergripande mål skulle vara att trygga
              pensionssystemet. I förarbetena till lagstiftningen påpekades
              det att fonderna just skulle ta hänsyn till miljöaspekter och
              etiska dimensioner i sin placeringsverksamhet.
            </seg>
          </u>
          <note n="282c606c">
            I november 2007 tillsattes en särskild kommitté med uppdrag att
            utvärdera hur första till fjärde AP-fonden samt sjunde AP-fonden
            arbetat och lyckats med att ta dessa hänsyn.
          </note>
          <u who="jonas_eriksson_3e153d" xml:id="i-62975bc373021af4-0" n="1aaefa62" prev="i-50a9b5c657cdbc2e-0">
            <seg n="846a8d31">
              Ett år senare lämnade de sitt betänkande. Betänkandet gav olika
              bilder av hur väl AP-fonderna lyckats. Å ena sidan konstaterade
              kommittén att fonderna hanterat sitt uppdrag på ett bra sätt.
              Å andra sidan konstaterade de att AP-fonderna borde arbeta mer
              proaktivt, och man lämnade flera förslag på förändringar för att
              miljöhänsyn och de etiska perspektiven skulle få större genomslag
              i placeringarna.
            </seg>
            <seg n="dc5b4f76">
              Herr talman! I vilken utsträckning fonderna arbetade med etik-
              och miljöfrågor berodde enligt kommittén på fondledningarnas inställning.
              Styrelserna hade hållit sig informerade men inte varit drivande.
              De etiska och miljömässiga dimensionerna hade inte heller varit
              en naturlig del i förvaltarnas löpande analyser och förvaltningsbeslut.
            </seg>
            <seg n="e6ea17c9">
              Allt detta står att läsa i kommitténs betänkande.
            </seg>
            <seg n="8d80c640">
              Kommittén föreslog bland annat att kraven på miljöhänsyn, etiska
              hänsyn och andra hållbarhetsaspekter borde göras tydligare genom
              att man lyfter in detta i lagen om AP-fonder. De föreslog också
              att fonderna borde utveckla den värdegrund som de ska ha för sin
              verksamhet och att värdegrunden också ska innefatta att säkerställa
              en god miljö för nuvarande och kommande generationer.
            </seg>
            <seg n="53281784">
              Kommittén såg också ett behov av att AP-fonderna avsätter tydliga
              resurser för kompetens att ta etiska och miljömässiga hänsyn i
              sina placeringar och i sitt ägande.
            </seg>
            <seg n="472a2eb6">
              Det har nu gått två år sedan kommittén lämnade sitt betänkande.
              Frågor om företagens ansvar, om AP-fondernas placeringars betydelse
              för mänskliga rättigheter, klimatförändringar och miljöpåverkan
              har inte blivit mindre aktuella under dessa två år.
            </seg>
            <seg n="d2d64033">
              De senaste åren har vi upplevt ett flertal företagsskandaler,
              både i Sverige och på andra håll. Vi har sett företag som gynnat
              sig själva på människors och miljöns bekostnad, företag där AP-fonderna
              har varit, och i vissa fall även fortsatt är, delägare.
            </seg>
            <seg n="c5d0d467">
              Regeringen har efter kommitténs betänkande haft en avvaktande
              inställning och inte vidtagit några särskilda åtgärder. Regeringen
              gör i årets redovisning av AP-fondernas verksamhet samma bedömning
              som Miljöpartiet, det vill säga att fondernas värdegrund behöver
              utvecklas. Regeringen konstaterar också att inget speciellt hänt
              i detta arbete men verkar därefter sätta sig på åskådarbänken.
            </seg>
            <seg n="5bd02a5b">
              Vi i Miljöpartiet vill se ett mer aktivt förhållningssätt. Vi
              är övertygade om att svenska folket utgår från och vill att deras
              pensionsmedel förvaltas på ett långsiktigt hållbart sätt och investeras
              där vare sig människor eller miljö tar skada.
            </seg>
            <seg n="d4b6b896">
              Miljöpartiet anser att regeringen snarast bör återkomma till
              riksdagen med en proposition om AP-fondernas riktlinjer för miljö
              och etik som bygger på kommitténs betänkande. Vi ser inget skäl
              till att AP-fonderna ska äga aktier i vare sig vapenindustri eller
              bolag vars huvudsakliga verksamhet går ut på att utvinna kol och
              olja.
            </seg>
            <seg n="00fa8440">
              Vi vill att regeringen återkommer till riksdagen med förslag
              till riktlinjer som förbjuder AP-fonderna att investera i sådana
              bolag.
            </seg>
            <seg n="b80d218f">
              Avslutningsvis: AP-fondernas samlade kapital var 800 miljarder
              kronor i slutet av 2009. Med större fokus på placeringar som gynnar
              ekonomisk, social och ekologisk utveckling och en ökad möjlighet
              för fonden att investera i lokal och regional utveckling skulle
              det gemensamma AP-fondkapitalet kunna skapa trygghet i det svenska
              pensionssystemet och samtidigt bidra till en positiv utveckling
              både i Sverige och i vår omvärld.
            </seg>
          </u>
          <note n="8372ed34">
            I detta anförande instämde Jan Lindholm (MP).
          </note>
          <note type="speaker" n="2a448199">
            Anf. 144 ULLA ANDERSSON (V):
          </note>
          <u who="ulla_andersson_ab2816" xml:id="i-1b05d36c83227a61-0" n="c6e0c459">
            <seg n="c84876bd">
              Herr talman! Inkomstpensionen sänks nästa år med 4,3 procent.
              För en ålderspensionär med 12 000 kr i pension betyder det en
              sänkning med drygt 500 kronor. Det är oerhört mycket pengar för
              en person som lever på små inkomster.
            </seg>
            <seg n="7de9330b">
              Vänsterpartiet har liksom flera andra konsekvent påpekat det
              nya pensionssystemets instabilitet och konsekvenserna för pensionärerna.
              De ekonomiska riskerna i det nya pensionssystemet har överförts
              från staten till de enskilda pensionärerna. Enligt en av de politiskt
              ansvariga bakom pensionsreformen, Bo Könberg från Folkpartiet,
              skulle det nya pensionssystemet vara stabilt till nästa istid.
              Men systemet var inte ens stabilt nog att klara den här krisen.
            </seg>
            <seg n="3471c686">
              Inför valåret ändrade man beräkningsreglerna så att de stora
              sänkningarna av pensionerna skulle komma efter valet. Det är knappast
              hållbart att det måste till skatteförändringar eller nya fiffiga
              beräkningsgrunder varje gång pensionssystemets svagheter får faktiska
              konsekvenser för pensionärernas ekonomi. Det är beräkningsgrunder
              som i sig påverkar pensionärers ekonomi mer negativt än om de
              inte hade antagits. Ett sådant pensionssystem måste förändras
              i grunden. Staten och samhället, och inte de enskilda pensionärerna,
              måste ta de ekonomiska riskerna.
            </seg>
            <seg n="6d20002c">
              Det största problemet just nu är den automatiska bromsen, som
              träder in när pensionssystemet är underfinansierat och börsen
              faller. Därmed sänks pensionerna. Det viktigaste nu är att avskaffa
              denna broms och ta ett politiskt ansvar för bristerna i systemet.
            </seg>
            <seg n="848869b5">
              Under 2009 överskred pensionsutbetalningarna de inbetalda pensionsavgifterna
              med drygt 15 miljarder kronor. Det är här det grundläggande problemet
              finns pensionsavgifterna är för låga.
            </seg>
            <seg n="d1ad9afa">
              Ett vida spritt missförstånd är att man har förutsett att det
              skulle bli ett avgiftsunderskott när de stora pensionsgenerationerna
              går i pension och att vi har AP-fonderna för att möta dessa underskott.
              Det är sant. Det var faktiskt tänkt så. Men genom att överföra
              250 miljarder från AP-fonderna till statsbudgeten har man i stor
              omfattning dränerat AP-fonderna på kapital, så de har inte det
              kapital som krävs.
            </seg>
            <seg n="43ddcca4">
              När balanstalet tilläts gå ned mot 1,0 redan innan de stora pensionskullarna
              nått pensionsåldern upphävdes också fondernas buffertfunktion.
              Varje extra påfrestning som stora pensionärskullar måste alltså
              mötas genom andra förändringar som förstärker systemet. Låt oss
              gärna diskutera dem öppet och se vilka lösningar som finns, för
              de finns faktiskt! Till exempel skulle man kunna höja avgifterna.
            </seg>
            <seg n="2a24a4b3">
              Trots bättre resultat är buffertfondernas samlade bidrag till
              finansieringen av pensionssystemet fortfarande negativt. Det var
              till och med ett minus på drygt 17 miljarder kronor i slutet av
              förra året. Regeringens beräkningar i skrivelsen tyder också på
              att buffertfonderna inte skulle ha kunnat förhindra aktiveringen
              av bromsen under 2008 och 2009 även om fonderna hade lyckats med
              att helt undvika det internationella börsfallet och redovisat
              ett resultat i linje med inkomstindex. Detta i sig visar också
              att pensionssystemet inte är långsiktigt hållbart.
            </seg>
            <seg n="39ed8a4a">
              De facto har vi byggt ett system som bidrar till ökad spekulation
              och finanskriser. Dessutom används våra pensionspengar i strid
              mot gällande konventioner och lagstiftning. Jag tänker återkomma
              till detta senare, herr talman.
            </seg>
            <seg n="9ad40a63">
              Fondernas förvaltningskostnader fortsatte att stiga under 2009,
              vilket i sig kan vara ett tecken på att de kortsiktiga placeringarna
              ökar och därmed spekulationen. AP-fondernas uppdrag är visserligen
              inte att gynna företag utan att ge en bra avkastning till ägarna,
              det vill säga pensionsspararna. Men det är tveksamt att de kortsiktiga
              placeringarna skulle ge en bra avkastning. De blåser upp möjligheter
              för ledningen att tjäna pengar, men det är inte nödvändigtvis
              en bra strategi för ägarna eller för pensionsspararna.
            </seg>
            <seg n="b3a6af6f">
              Herr talman! Jag tänker nu återkomma till våra pensionspengar,
              som används i strid mot gällande konventioner och lagstiftning.
              Vänsterpartiet har länge drivit att det offentliga ägandet behöver
              användas aktivt för att bidra till, och inte motverka, olika samhällsekonomiska
              mål. Etiska riktlinjer för investeringar borde vara ett av de
              minst kontroversiella verktygen för det.
            </seg>
            <seg n="42eb50f9">
              Det finns en bred samsyn om att offentliga medel inte borde investeras
              i företag som till exempel bryter mot internationella konventioner.
              Avkastningskravet är i dag direkt överordnat kraven på att investeringar
              ska göras med hänsyn till miljön och med respekt för mänskliga
              rättigheter. Dessa två mål är ibland svårförenliga. Gång på gång
              får de etiska riktlinjerna stryka på foten. Det finns gott om
              exempel på fall där AP-fondernas placeringar bidrar till förbrytelser
              i världen.
            </seg>
            <seg n="76349640">
              Det finns därför mycket att göra för att förändra och förbättra.
              Miljö- och etikreglerna behöver uppenbarligen väga tyngre i AP-fondernas
              investeringsbeslut. Pensionspengar borde nog över huvud taget
              inte investeras i företag som bryter mot internationella konventioner.
            </seg>
            <seg n="8ee9f5e5">
              Riktlinjerna för AP-fondernas investeringar behöver omformuleras.
              I dag används de som ursäkt och som motargument när det gäller
              varför AP-fonderna investerar i oetiska bolag och bolag som bryter
              mot internationella konventioner. Jag har sett det personligen,
              och jag har fått höra det av representanter som har åkt hit till
              exempel från Guatemala för att träffa AP-fondernas representanter
              för att höra varför de eller vi, ska jag säga äger aktier i ett
              bolag som bryter mot konventioner i Guatemala. Det handlar om
              ett företag som heter Goldcorp och som sysslar med gruvbrytning.
              Man har haft folkomröstningar i Guatemala för att stoppa företaget
              eftersom det får så oerhört svåra konsekvenser för befolkningen
              som lever där. Men AP-fonderna tycker inte att man ska sälja aktierna,
              och hänvisar till att man har avkastningskrav och att dessa är
              överordnade allt annat ansvar.
            </seg>
            <seg n="ec84c7bf">
              Omkostnaderna för att driva AP-fonderna ligger på drygt 4,3 miljarder
              per år. Samtidigt som vi har dessa orimliga kostnader för förvaltningen
              avsätts nästan inga resurser alls för att granska vilka bolag
              AP-fonderna investerar i.
            </seg>
            <seg n="68ed287a">
              Etikrådets verksamhet har tillgång till resurser motsvarande
              i storleksordningen 5 miljoner kronor per år, och då har vi räknat
              snällt. På tusen personer som arbetar med att placera pengar anställs
              en person för att utföra det otacksamma jobbet att granska och
              se över om det finns problem med placeringarna en på tusen! Det
              är naturligtvis helt otillräckligt. Vi har sett gång på gång hur
              AP-fonderna har investerat i företag som många andra ratar av
              etiska skäl.
            </seg>
            <seg n="35fd5622">
              Var och en av AP-fonderna har investeringar i omkring 3 500 bolag.
              Etiska rådet har i dagsläget 26 företag under granskning. I september
              var minst 16 miljarder kronor placerade i företag som på olika
              sätt bröt mot internationella konventioner. Den siffran är med
              all sannolikhet en kraftig underskattning eftersom en så liten
              andel av investeringarna granskas av Etiska rådet.
            </seg>
            <seg n="f3bbafb0">
              Trots omfattande placeringar, många gånger i strid med internationella
              konventioner som Sverige har skrivit under, är rådets verksamhet
              högst begränsad i jämförelse med kostnaderna för AP-fondernas
              placeringsverksamhet.
            </seg>
            <seg n="d1220cee">
              Men vi ser ytterligare två problem med rådets verksamhet. Dels
              är det problematiskt att AP-fonderna själva styr det råd som är
              satt att granska deras investeringar, dels är det olyckligt att
              granskningarna görs i efterhand och inte innan fonderna väljer
              att investera i ett visst bolag.
            </seg>
            <seg n="9e3c89f3">
              Institutioner som Etikrådet spelar en viktig roll. Men det behövs
              också resurser till oberoende granskningar av AP-fondernas investeringar.
              Framför allt behövs en tydligare politisk vilja att ändra investeringsbesluten,
              men det behövs också mer resurser till granskning av verksamheten.
              Med ett mer stabilt och långsiktigt ägande, herr talman, skulle
              det bli betydligt enklare att upprätta en fungerande granskning.
            </seg>
          </u>
          <note n="d4e2d3a6">
            Därmed yrkar jag bifall till reservationen under punkt 2.
          </note>
          <note n="1f602acd">
            I detta anförande instämde Marianne Berg och Lena Olsson (båda
            V).
          </note>
          <note type="speaker" n="ecdb1004">
            Anf. 145 SVEN-ERIK BUCHT (S):
          </note>
          <u who="sven-erik_bucht_c38412" xml:id="i-5d775a6aaeb9ace7-0" n="946c141a">
            <seg n="f147b144">
              Herr talman! AP-fonderna har under 2009 återhämtat en stor del
              av de omfattande förluster som gjordes under finanskrisen. Ett
              resultat på drygt 19 procent eller 136 miljarder var faktiskt
              en stark återhämtning. Om man tittar på resultatutvecklingen under
              det första halvåret 2010 kan man se att den visar på en fortsatt
              positiv utveckling, och detta trots en osäker och orolig finansmarknad.
            </seg>
            <seg n="de9cc418">
              Oaktat att vi för närvarande har goda resultat måste fondernas
              långsiktiga resultatförmåga bedömas med försiktighet. Om man blickar
              tillbaka kan man se att 2009 blev det första året då utbetalningarna
              översteg inbetalningarna. Det innebär att de så kallade buffertfonderna
              fick tillskjuta medel på 15,6 miljarder för att man skulle klara
              av pensionsutbetalningarna.
            </seg>
            <seg n="b08de42e">
              De bedömningar som nu görs är att under de närmaste åren kommer
              inbetalningarna fortsättningsvis att vara lägre än utbetalningarna,
              men en återhämtning och balans prognostiseras och nås på sikt.
              Givet det är fondernas resultat av betydelse för att både på kort
              och på lång sikt kunna säkerställa pensionsutbetalningar.
            </seg>
            <seg n="81e1a75c">
              Mycket fokus har de senaste åren varit på fondernas förvaltningskostnader
              som uppgår till 1,2 miljarder eller 0,14 procent av det förvaltade
              kapitalet. Att ha fokus på den typen av kostnader är bra, och
              det ska vi alltid ha. Men, herr talman, även när vi talar om de
              kostnaderna måste vi inse att de inte på något sätt är avgörande
              för att säkerställa pensionsutbetalningar vare sig på kort eller
              på lång sikt. Det avgörande är förhållandet mellan in- och utbetalningar
              och hur fonderna lyckas i sina placeringar.
            </seg>
            <seg n="24961a00">
              Om vi närmare studerar fondernas strategi kan vi se att man den
              senaste tiden mer har fokuserat på långsiktiga, strategiska beslut
              och minskat aktiva, operativa förvaltningsbeslut. Jag tycker att
              det har varit en förändring i rätt riktning. Det ser man också
              när man analyserar resultatutvecklingen.
            </seg>
            <seg n="ef5e21b0">
              Herr talman! Huvuduppdraget för AP-fonderna är att skapa en hög
              avkastning på fondkapitalet på en låg risknivå. Det finns vissa
              indikationer på att uppsatta regelverk kan verka hämmande på det
              uppdraget, varför detta framgent bör studeras och analyseras för
              att ge fonderna större förutsättningar att tillskapa hög avkastning
              på kapitalet.
            </seg>
            <seg n="502f11da">
              Jag tror att det är betydligt mer verkningsfullt att vi ser över
              regelverket i stället för att ensidigt fokusera på förvaltningskostnader.
            </seg>
            <seg n="0844fd16">
              Beträffande regelverket vad avser miljö och etik ska fonderna
              ha högt ställda krav på miljö och etik. Däremot är det vår uppfattning
              att riksdagen inte bör lagstifta om vilken typ av bolag, branscher
              eller marknader som fonderna bör eller inte bör investera i. Den
              kommitté som AP-fonderna har gemensamt, Etikrådet, arbetar på
              ett bra sätt med etik- och miljöfrågor, men det kan givetvis utvecklas
              och förtydligas.
            </seg>
            <seg n="2eb79280">
              Fonderna har många gånger på ett effektivt sätt, trots små aktieinnehav,
              kunnat påverka etik- och miljöfrågor i rätt riktning. I de fall
              det inte gått har man klivit ur. Man har faktiskt valt att vara
              med i de rum där man kunnat påverka men klivit ut ur de rum där
              det inte gått. Men man har inte gått ut innan man har prövat,
              och det är precis så som vi gör i det här rummet. Vi är med och
              påverkar i stället för att gå ut och inte påverka. Jag tror att
              det är ett effektivt sätt att påverka saker i rätt riktning. Det
              är ett arbete som vi givetvis måste följa med intresse.
            </seg>
          </u>
          <note n="9a48c702">
            Herr talman! Jag yrkar därför bifall till förslaget i finansutskottets
            betänkande och avslag på de motioner som behandlats i betänkandet.
          </note>
          <note type="speaker" n="4aed92b0">
            Anf. 146 STAFFAN ANGER (M):
          </note>
          <u who="staffan_anger_429afa" xml:id="i-814e870c6a685ba6-0" n="b3b6bcfa" next="i-ae5dea3bfc762172-0"/>
          <note n="975e7923">
            Herr talman! Jag börjar med att yrka bifall till förslaget i
            finansutskottets betänkande FiU6.
          </note>
          <u who="staffan_anger_429afa" xml:id="i-ae5dea3bfc762172-0" n="b3b6bcfa" prev="i-814e870c6a685ba6-0">
            <seg n="966bd03d">
              Herr talman! AP-fonderna är ett viktigt instrument för att säkerställa
              svenska folkets pensioner. AP-fondernas oberoende ställning slås
              fast i lag. Det är viktigt att AP-fondernas oberoende ställning
              upprätthålls.
            </seg>
            <seg n="e9fc221e">
              Avkastningen från AP-fonderna har dock ej varit helt tillfredsställande.
              Sedan 2001 har AP-fonderna avkastat 3,2 procent, vilket reellt
              är 1,6 procent eftersom inflationen uppgår till 1,6 procent under
              samma tid. Avkastningen har dock varit bättre under de senaste
              fem åren, 4,8 procent per år, vilket reellt ger 3,2 procent, men
              också detta är för lite.
            </seg>
            <seg n="7856cd8d">
              AP-fonderna har 827 miljarder kronor att förränta. Det är ett
              jättebelopp. De beslut som fattas är oerhört viktiga för att vi
              ska klara våra pensionsåtaganden för svenska folket. Som tur var
              steg kapitalet med 120 miljarder kronor från slutet av 2008 till
              slutet av 2009, vilket var mycket viktigt. Det operativa resultatet
              2009 blev 136 miljarder med en avkastning på 19 procent när börsen
              steg, vilket var bra då fonderna under 2008 visade ett negativt
              resultat på hela 195 miljarder kronor.
            </seg>
            <seg n="a6553b94">
              Herr talman! Det gäller generellt att få bättre avkastning på
              AP-fondernas pengar. Det handlar dels om att placera kapitalet
              med bättre avkastning, dels om att se till att kostnaderna för
              AP-fondernas verksamhet inte fortsätter att öka. De har ökat mycket
              under senare år. Samarbetet mellan de olika fonderna måste öka
              för att man ska få bättre effektivitet och lägre kostnader.
            </seg>
            <seg n="c36ff640">
              Sjätte AP-fonden har haft en speciell uppgift att också investera
              i expansionsbolag. Tyvärr har avkastningen varit negativ, och
              regeringen har beslutat att begränsa investeringar i expansionsbolag
              och flytta över investeringarna till mer och mer mogna tillväxtbolag.
              Det är bara att konstatera att inriktningen har varit för operativ.
              Som tidigare talare sade här behöver vi långsiktiga investeringar
              som är säkra och som ger en vettig förräntning. Regeringen har
              också slagit fast att detta är den nya strategin.
            </seg>
            <seg n="2e6283f1">
              I en utredning från 2009 slås fast att det finns skalfördelar
              när det gäller fondernas resultat. Större fonder ger högre avkastning
              och naturligtvis lägre kostnader. För rätt förvaltat kapital blir
              avkastningen god. Att slå ihop AP-fonderna skulle förmodligen
              leda till ett bättre resultat, men det politiska systemet skulle
              då bli en jättefond, vilket innebär en risk beroende på hur framtiden
              ser ut. Man ska aldrig ha allting i en korg.
            </seg>
            <seg n="73366356">
              Vad gäller etik och miljö har naturligtvis respektive styrelse
              en viktig funktion att fylla. Fonderna har, som ni vet, också
              bildat ett etikråd som tar upp olika frågor vad gäller vilka företag
              man ska investera i. Det är viktigt att Etikrådet nu arbetar fram
              en gemensam värdegrund. Man kan inte bara chansa och säga: Det
              här är inte bra. Det här är inte etiskt. Det är en dålig miljö
              i det här företaget.
            </seg>
            <seg n="0e624254">
              Det måste finnas noga definierat vad som är värdegrunden. Vi
              tycker att det är bra att Etikrådet arbetar fram denna gemensamma
              värdegrund. Etikrådet har bland annat beslutat att sälja sina
              tillgångar i tio bolag på grund av deras produktion av klusterbomber
              och antipersonella landminor, vilket vi helt stöder.
            </seg>
            <seg n="59ed9015">
              Etikrådet har också en pågående dialog med olika bolag tillsammans
              med andra investerare. En dialog förs med bolag inom gruvindustrin,
              vilket vi tycker är bra. Men det är viktigt att det inte bara
              är AP-fonderna som tar de här kontakterna utan att även andra
              bolag är med i det arbetet.
            </seg>
            <seg n="283cc049">
              Riksdagen ska däremot inte gå in och lagstifta om vilka typer
              av bolag, branscher eller marknader som fonderna bör eller inte
              bör investera i. Vi tycker inte att riksdagen har den kompetensen.
              Det ska vara experter som jobbar med de här frågorna.
            </seg>
            <seg n="88f42217">
              Vad gäller riktning för styrning av ersättningar med mera för
              de högsta befattningshavarna i AP-fonderna ges riktlinjerna av
              regeringen. Fonderna ger riktlinjerna för ersättning som om möjligt
              ska tillämpas i företag där fonderna direkt eller indirekt är
              delägare. Hur bra detta går beror på fondernas storlek av aktier
              och kluster i de investerade företagen. Alla företag behöver aktiva
              ägare.
            </seg>
          </u>
          <note type="speaker" n="d1560e2d">
            Anf. 147 JONAS ERIKSSON (MP) replik:
          </note>
          <u who="jonas_eriksson_3e153d" xml:id="i-dc8060a243fff9f8-0" n="1aaefa62">
            <seg n="44cbf14b">
              Herr talman! Jag satt i bänken och funderade på om Staffan Anger
              skulle komma till frågorna om etik och miljö, och glädjande nog
              gjorde han det i slutet av sitt anförande.
            </seg>
            <seg n="b08c0e16">
              Jag skulle vilja fråga Staffan Anger om man menar att AP-fonderna
              har lyckats med sitt ansvar för miljön och den etiska hänsynen
              i placeringarna. Är det tillräckligt med de tio företag som Staffan
              Anger gav exempel på att man har lämnat? Det finns fortfarande
              en stor del placeringar i verksamheter där det riktas kritik mot
              företagen vad gäller deras hantering av personal och miljöfrågor
              och mot att de fortfarande bryter mot konventioner som vi har
              enats om internationellt.
            </seg>
          </u>
          <note type="speaker" n="933247c8">
            Anf. 148 STAFFAN ANGER (M) replik:
          </note>
          <u who="staffan_anger_429afa" xml:id="i-ab485053e61ce98c-0" n="b3b6bcfa">
            <seg n="7d48da2c">
              Herr talman! Det som de har gjort hittills har varit utmärkt.
              Det finns ingenting att klaga på det. Nu tittar man på och analyserar
              jag tror att det är 26 företag. Det är inte så lätt, för man måste
              gå ganska djupt in i dessa företag och se vad de har för miljöproduktion,
              vilken arbetssituation de har på arbetsmarknaden och så vidare.
            </seg>
            <seg n="774f5ec7">
              Om företagen inte klarar av de kriterier för etik och miljö som
              vi har satt upp ska vi naturligtvis gå ur. Det är självklart.
              Därifrån är det dock långt till att säga att man ska gå in i den
              och den branschen och att riksdagen ska besluta om det. I så fall
              tror jag att vi riskerar avkastningarna ännu mer. Men självfallet
              ska vi följa internationella konventioner, och vi ska ha hög svansföring.
            </seg>
          </u>
          <note type="speaker" n="2ae28538">
            Anf. 149 JONAS ERIKSSON (MP) replik:
          </note>
          <u who="jonas_eriksson_3e153d" xml:id="i-dc8060a243fff9f8-1" n="1aaefa62">
            <seg n="200774f6">
              Herr talman! Värderingsmässigt anser vi inte att det är något
              problem att ta avstånd från investeringar i vapenindustrin. Det
              är inte en värdering som man ska överlämna till experter att ta
              hänsyn till. Det är något som vi i Sveriges riksdag kan välja
              att ta ställning till. Tycker vi att vi ska ge pensioner som bygger
              på vapen och vapenförsäljning, vapen som används ute i världen
              i olika konflikter och som bidrar till mänskligt lidande? För
              Miljöpartiet är det ett värderingsställningstagande, inte en fråga
              för experter på ekonomiska placeringar.
            </seg>
          </u>
          <note type="speaker" n="ca45fc45">
            Anf. 150 STAFFAN ANGER (M) replik:
          </note>
          <u who="staffan_anger_429afa" xml:id="i-ab485053e61ce98c-1" n="b3b6bcfa">
            <seg n="daa5638e">
              Herr talman! Jag skulle vilja säga så här: Visst ska vi kunna
              investera i Saab i Linköping, ett vapenföretag som är utomordentligt
              välskött och som arbetar enligt de premisser som svenska regeringen
              satt upp beträffande export. Det har god avkastning och skickliga
              ingenjörer och gör en bra produkt.
            </seg>
            <seg n="03e486fd">
              Det är givet att vi ska följa reglerna. Om det sedan kommer in
              en vapenhandlare med något mindre bolag i Nicaragua eller något
              sådant ska man naturligtvis titta på det, men där kommer vi in
              på etik- och miljöfrågan.
            </seg>
            <seg n="9a522b49">
              Vi anser inte att man ska stoppa investeringar i den vapentillverkande
              industrin.
            </seg>
          </u>
          <note type="speaker" n="eec4aeb3">
            Anf. 151 ULLA ANDERSSON (V) replik:
          </note>
          <u who="ulla_andersson_ab2816" xml:id="i-1b05d36c83227a61-1" n="c6e0c459">
            <seg n="9376d68d">
              Herr talman! Först skulle jag vilja kommentera en sak. Staffan
              Anger sade att det var tur att fonden hade lyckats höja kapitalet
              på 120 miljarder. Ordvalet visar tydligt att det finns en instabilitet
              i systemet och att det bygger mycket på just spekulation. Människors
              framtida pension bygger på ett väldigt instabilt system och på
              någon form av lotteri, på hur mycket tur det finns i avkastningssystemet.
              Jag tycker att det visar på bristande ansvar att överföra ett
              så stort ansvar från samhället till individen.
            </seg>
            <seg n="0889781b">
              Framför allt tänkte jag dock ta upp etiska investeringar. Staffan
              Anger sade, herr talman, att man sålt i företag som tillverkar
              klusterbomber och sådant eftersom vi undertecknat en konvention
              på området. Det i sig är mycket bra, men det hela blir lite otydligt.
              Å ena sidan säljer vi i vapenindustrin eftersom vi skrivit under
              konventionen om klustervapen, och det är mycket bra. Å andra sidan
              behåller vi ägande i till exempel Wal-Mart som inte tillåter fackliga
              rättigheter. Var drar Staffan Anger gränsen? Vad är bra att vi
              säljer i och vad är bra att vi har kvar? Det finns en hel del
              politiska värderingar i dessa ställningstaganden som Staffan Anger
              inte kan gömma sig bakom genom att säga att det ska experterna
              hantera.
            </seg>
            <seg n="3bf1427b">
              Just nu befinner vi oss i något slags gråzon där man politiskt
              inte har tagit ställning till frågorna över huvud taget. Jag menar
              att det är ett problem. 1 promille av de pengar vi lägger på placeringar
              används till uppföljning av placeringarna från ett etiskt perspektiv.
              Det visar hur stor viljan är att följa internationella konventioner.
            </seg>
          </u>
          <note type="speaker" n="7cad364c">
            Anf. 152 STAFFAN ANGER (M) replik:
          </note>
          <u who="staffan_anger_429afa" xml:id="i-ab485053e61ce98c-2" n="b3b6bcfa">
            <seg n="7a9e0c99">
              Herr talman! Ja, det var lite dumt av mig att säga att det var
              lotteri att placera. Det är ju inte så. Att placera i aktier och
              sådant kan man tjäna mycket pengar på, få en mycket bra avkastning
              på. När börsen å andra sidan går ned, när hela världen kraschar,
              då ska man helst ha gått ur innan det händer. Så är det, men vem
              vet detta? Därför kan det vara bättre att ha placerat i fastigheter.
            </seg>
            <seg n="93d84bd9">
              Det finns en stor expertis på detta område, och om vi ska klara
              pensionerna i framtiden måste vi ha tillgång till den expertisen.
              Jag kan hålla med om det som sades om hur mycket pengar man avsätter
              till dem som tittar på de etiska investeringarna. Jag håller med
              om att 5 miljoner är väldigt lite. Det kan vi säkert höja.
            </seg>
            <seg n="b858df00">
              Det jag reagerat på är att kostnaderna är för höga för att klara
              av det här. Nu måste de olika fonderna samarbeta. Det tror jag
              är viktigt. Det har, vad jag förstår, tidigare, innan jag kom
              till finansutskottet, varit en diskussion om att slå ihop dem.
              Det kan naturligtvis diskuteras eftersom det i så fall skulle
              bli en väldigt stor fond, vilket kanske inte är bra. Men det är
              klart att det finns möjligheter att göra det hela bättre.
            </seg>
            <seg n="29f032bb">
              När det gäller vilka bolag man ska investera i vill jag säga
              att man inte kan ta bort en hel bransch som vapenindustrin. Det
              finns dessutom många underleverantörer till vapenindustrin som
              inte direkt levererar vapen. I stället får man titta på de olika
              bitarna. Jag är glad att vi gick ur dem som tillverkar klusterbomber
              och minor. Det finns säkert andra vi också kan gå ur. Vapenindustrin
              kommer vi dock att vara inne i, det är ingen tvekan om det, och
              vi kommer att vara inne i oljeindustrin och även i gruvindustrin.
            </seg>
            <seg n="c7b83b32">
              Vi måste bygga på de välskötta företagen för de sköter sin miljö.
              De har bra avkastning och sköter om sina medarbetare på ett bra
              sätt. Jag tror nog att vi kan enas om att varken Ulla Andersson
              eller jag ska vara den som bestämmer var AP-fonderna ska köpa
              eller sälja sina aktier.
            </seg>
          </u>
          <note type="speaker" n="e9015fc5">
            Anf. 153 ULLA ANDERSSON (V) replik:
          </note>
          <u who="ulla_andersson_ab2816" xml:id="i-1b05d36c83227a61-2" n="c6e0c459">
            <seg n="3d46376d">
              Herr talman! Jag tycker i alla fall inte att vi ska investera
              i företag som bryter mot internationella konventioner. Det är
              också den linje vi tidigare har haft. Nu har vi bytt linje, men
              det har inte riktigt diskuterats politiskt. Det finns inte heller
              några tydliga riktlinjer om hur vi ska förhålla oss. I dag är
              det otydligt. Att över huvud taget tro att vi ska kunna påverka
              en koncern som Wal-Mart att införa fackliga rättigheter tror jag
              är väl naivt. Visst, det är en svår gränsdragning att försöka
              påverka och att veta när man ska bestämma sig för att inte göra
              det, men jag tror att man ibland måste inse att det inte är värt
              att lägga ned några pengar eller resurser på det utan i stället
              visa vår avsky genom att sälja av.
            </seg>
            <seg n="502fbe73">
              Jag sade tidigare att jag är glad över att vi sålt i vapenindustrin.
              Men vi äger fortfarande i vapenindustrin, till exempel i BAE Systems
              som tillverkar kärnvapen och eventuellt andra vapen, och det borde
              vi inte göra. Det finns alltså en hel del att göra på det här
              området.
            </seg>
            <seg n="9a4d5c3e">
              Jag menar att det är ett stort dilemma att vi har höga kostnader
              för förvaltningen. Där verkar vi vara överens. Jag tror att det
              mycket handlar om att vi har korta placeringar och att man tror,
              eller rättare sagt har trott, att aktiva placeringar är mer lönsamma.
              Nu har det visat sig att de experter som ska ge avkastningen inte
              har lyckats särskilt bra med sina placeringar, utan det är de
              långsiktiga strategierna som har lyckats. Där finns det tydligen
              politisk enighet, men då kan man ju undra: Vad är experternas
              uppgift i dessa placeringar?
            </seg>
            <seg n="ed558b16">
              Jag tycker att det är ett stort dilemma att 1 promille läggs
              på etisk uppföljning. Jag tycker att det är ett stort dilemma
              att vi äger aktier i 10 000 företag jag tror att en del av fonderna
              har ett gemensamt ägande i olika företag och att vi har 26 företag
              under granskning. Låt mig säga att det kommer att ta oerhört lång
              tid, några hundra år, innan vi har tagit oss igenom dessa företag
              för att se vad de faktiskt gör i sin vardag ur internationella
              konventionsperspektiv, för fackliga rättigheter samt för miljö
              och social hänsyn. Jag tror att det behövs mycket mer resurser,
              och jag tror definitivt att man behöver vända på skutan och faktiskt
              granska företagen i förväg och inte efteråt. Det behövs också
              oberoende granskare.
            </seg>
          </u>
          <note type="speaker" n="d9c7ebbf">
            Anf. 154 STAFFAN ANGER (M) replik:
          </note>
          <u who="staffan_anger_429afa" xml:id="i-ab485053e61ce98c-3" n="b3b6bcfa">
            <seg n="b2365693">
              Herr talman! Jag tackar för att vi kan enas om långsiktiga placeringar.
              Det är alltid det som gäller långsiktiga satsningar på välskötta
              företag som är lönsamma och som sköter miljöfrågorna och som ser
              till att de anställda har bra betalt och arbetar i en bra miljö.
              Det är dessa företag som överlever långsiktigt. De andra kan aldrig
              bli någonting. Där är vi helt överens.
            </seg>
            <seg n="fdd7b4a3">
              Vi är också överens om att det kostar för mycket just nu. Vi
              måste kunna lösa detta.
            </seg>
            <seg n="c69eaafc">
              Ulla Andersson, du gav ett mycket bra exempel när det gäller
              BAE Systems. Du kanske kommer ihåg Hägglunds och affärerna där
              uppe med bandvagnar. Hägglunds är ett fantastiskt företag. Varför
              skulle vi inte kunna investera i deras moderbolag? Det verkar
              konstigt. Detsamma gäller i Karlskoga med den teknologi som man
              har där och den utmärkta miljö som man har också när det gäller
              hur arbetare och tjänstemän har det. Det går alltså inte att dra
              en sådan här bransch över en kam och säga att man nu gör det men
              inte det.
            </seg>
            <seg n="ceb382bd">
              Däremot när det gäller internationella konventioner jag känner
              till en hel del om gruvindustrin eftersom jag har jobbat där ska
              man naturligtvis ta en diskussion. Men det ska man göra på bolagsstämmor,
              och man kan ha en diskussion vid sidan om också med företagsledningen
              tillsammans med andra aktieägare och påverka detta. Allting är
              inte Wal-Mart. Det finns en del där vi kan ha en andel som är
              tillräcklig för att verkligen kunna påverka, och då ska vi göra
              det.
            </seg>
            <seg n="af003bbb">
              Sedan måste vi också komma ihåg att vi måste öka avkastningen
              så att du och jag får några pengar när vi blir gamla, det vill
              säga när jag blir gammal, inte du.
            </seg>
          </u>
          <note type="speaker" n="5d227fa7">
            Anf. 155 ANNIKA LILLEMETS (MP):
          </note>
          <u who="annika_lillemets_0161f8" xml:id="i-63177227266dafec-0" n="f825d20e">
            <seg n="44ee5523">
              Herr talman! Vi äger tillsammans en enorm förmögenhet. I de statliga
              AP-fonderna förvaltas hundratals löntagarägda miljarder. Tagna
              tillsammans tillhör AP-fonderna de sex största statliga pensionsförvaltarna
              i världen. Det ger avsevärd makt. AP-fonderna kan, med mer aktiv
              styrning, utvecklas till kraftfulla redskap för att främja en
              ekonomiskt, socialt och ekologiskt hållbar utveckling.
            </seg>
            <seg n="7f7f20cc">
              AP-fondernas övergripande mål är att skapa trygghet i pensionssystemet
              genom en långsiktigt hög avkastning. Fonderna ska ta hänsyn till
              miljö och etik utan att göra avkall på detta mål. Hur bör då pensionspengarna
              användas för att åstadkomma detta?
            </seg>
            <seg n="d5a6ba71">
              Det är viktigt att ha klart för sig att pension i dag inte mer
              än till en liten del är uppskjuten lön. Den är en beskattning
              av dem som arbetar. Den bästa pensionsförsäkringen är alltså ett
              blomstrande näringsliv med många anställda i Sverige nu och i
              framtiden. Det är därför en olycklig utveckling att de svenska
              börsnoterade bolagen till allt större del sedan 1990-talet kommit
              att kontrolleras av ansiktslösa och avsiktslösa ägare som prioriterar
              snabba vinster framför långsiktiga investeringar. Inte sällan
              deltar pensionsfonderna arbetarnas och tjänstemännens trygghetskapital
              i spekulationer med valutakriser, ekonomiskt kaos och arbetslöshet
              som följd. AP-fonderna har som stora institutionella kapitalförvaltare
              ett särskilt ansvar för att investera i företag som på längre
              sikt kan bidra till välstånd och hållbar utveckling. Inte minst
              borde pensionskapital investeras i lokala och regionala fonder
              som kan stödja nya företag som ger arbetstillfällen i Sverige.
            </seg>
            <seg n="a63b3b79">
              AP-fonderna kan användas mycket mer konstruktivt. Goda föredömen
              finns. Till exempel investeras sedan 2004 en mindre del av de
              offentliganställda i Kaliforniens pensionspengar i långsiktigt
              hållbara företag som ger jobb åt delstatens invånare, särskilt
              i områden med hög arbetslöshet. Därtill stöds miljöteknik och
              miljövänlig produktion kraftfullt i Green Wave Initiative, ett
              annat offensivt initiativ.
            </seg>
            <seg n="58f3a583">
              I Sverige har Sjätte AP-fonden, som förvaltar drygt 18 av de
              mer än 800 miljarder kronor som finns i AP-fonderna, uppdraget
              att placera riskkapital i små och medelstora tillväxtföretag och
              därmed bidra till utvecklingen av det svenska näringslivet. Det
              är bra, men satsningarna är alldeles otillräckliga.
            </seg>
            <seg n="4bf1e48c">
              Ett sorgligt exempel på hur framtidsbranscher går oss ur händerna
              är Solibro, ett avknoppningsföretag från Ångströmlaboratoriet
              i Uppsala, som är världsledande på tunnfilmssolceller, en framtidsprodukt
              då dessa solceller är effektiva och billiga att producera. Jobben
              med att producera dem hamnade i Tyskland. Solibro är inte det
              enda framtidsföretaget som ratas av svenska investerare med snabba
              klipp i fokus. AP-fonderna bör ta ett större ansvar för att sådana
              företag får utvecklas här.
            </seg>
            <seg n="c0309a41">
              Kommittén om AP-fondernas etik- och miljöansvar föreslog i ett
              betänkande 2008 att föreskrifterna om etiska riktlinjer ska skrivas
              in i lagen i stället för att som nu stå i förarbetena. Det är
              ett bra förslag eftersom reglerna behöver skärpas. Det är oacceptabelt
              att fonderna fortfarande investerar i verksamhet som skadar människor
              och miljö. Allt handlar inte om pengar. Vem vill som pensionär
              leva på smutsiga pengar från kol- och oljeindustrin eller blodspengar
              från vapenindustrin? Satsningar på konstruktiva branscher som
              miljöteknik och förnybar energi kan ge både tryggare pensioner
              och en bättre värld att leva i.
            </seg>
            <seg n="3c143794">
              Enligt detta betänkande verkar det snarare vara positivt än negativt
              för avkastningen att ta hänsyn till miljö och etik, även om det
              har varit svårt att dra bestämda slutsatser. God avkastning och
              god moral måste alltså inte stå mot varandra.
            </seg>
            <seg n="18f8c2d8">
              Därför föreslår vi att AP-fonderna får skärpta direktiv att bli
              mer aktiva ägare och se till att bredda kompetensen i sina egna
              styrelser och i de bolagsstyrelser där de är representerade för
              att uppnå en ekologiskt, socialt och ekonomiskt hållbar utveckling
              samt genom kloka investeringar i högre grad bidra till att nya,
              hållbara företag får blomstra.
            </seg>
          </u>
          <note type="speaker" n="a11cec60">
            Anf. 156 VALTER MUTT (MP):
          </note>
          <u who="valter_mutt_7861ee" xml:id="i-2fb16e5c94d8b2a1-0" n="e80ecb05">
            <seg n="22d09e96">
              Herr talman! Aristoteles skilde på ekonomi och krematism. För
              den gamle grekiske filosofen var ekonomi hushållning, som för
              övrigt själva ordet betyder på grekiska, och stod för långsiktigt
              värdeskapande som kom alla hushållets medlemmar till del. Krematism
              däremot stod för att snabbt ackumulera pengar och förmögenheter
              och innebar ofta bara fördelar för dem som var inblandade i själva
              transaktionen men ledde mer sällan till att behov i det omgivande
              samhället tillgodosågs.
            </seg>
            <seg n="5660b462">
              Det ansiktslösa institutionella kapital som under senare decennier
              alltmer tagit över ägandet i våra stora företag har på ett olyckligt
              sätt befrämjat kortsiktighet och lett till en världsekonomi mer
              och mer präglad av krematismens snävsinthet. Som en motreaktion
              på denna utveckling pågår en intressant teoribildning, vid inte
              minst många nordamerikanska universitet, om hur en viktig del
              av det institutionella kapitalet, pensionsfonderna, skulle kunna
              användas för ett mer långsiktigt värdeskapande och inte minst
              i kampen mot klimatförändringarna. Förlorar vi den kampen kommer
              naturligtvis inte heller några pensioner att kunna betalas ut
              i framtiden.
            </seg>
            <seg n="00472ec1">
              I 21 delstater i USA har i dag Public Pension Funds, alltså pensionsfonder
              för offentliganställda över vilka delstatskongresserna har ett
              betydande inflytande, numera tillstånd att ägna sig åt så kallade
              economically targeted investments, alltså rikta en del av sina
              investeringar mot gröna sektorer av ekonomin eller mot regioner
              med hög arbetslöshet.
            </seg>
            <seg n="da27edc3">
              Ett uppmärksamt exempel är Green Wave Initiative som har initierats
              av Calpers, California Public employees Retirement System, alltså
              de offentliganställdas pensionsfond i Kalifornien. Det är en av
              USA:s allra största pensionsfonder som har ett kapital på runt
              200 miljarder dollar. Calpers hör också till initiativtagarna
              till Investor Network on Climate Risk, ett globalt nätverk av
              institutionella investerare som trycker på för att de multinationella
              storföretagen tydligare ska redovisa klimateffekter av sin verksamhet.
            </seg>
            <seg n="415a89df">
              I Kanada har regionala pensionsfonder skapat dynamik i lokala
              och regionala ekonomier. Ett uppmärksammat exempel där är solidaritetsfonden
              i provinsen Quebec som sedan starten 1983 har skapat eller räddat
              kvar 143 000 jobb, ofta i nära samarbete med regionens kommuner
              och med tyngdpunkt i företag som ligger i framkant när det gäller
              inflytande och fortbildning för medarbetarna. Det här har ägt
              rum i en del av Kanada som på många sätt påminner om vårt land.
            </seg>
            <seg n="def4eac9">
              Herr talman! I en tid då den internationella klimatpolitiken
              gått i baklås är det naturligtvis ännu viktigare att andra verktyg
              som står till buds används till sin fulla potential och att det
              beträffande de enorma kapitalbassänger som våra pensionsfonder
              utgör investeras i företag som är medspelare, inte motspelare,
              till jordens ekosystem.
            </seg>
          </u>
          <note n="02e7a216">
            I detta anförande instämde Jonas Eriksson (MP).
          </note>
          <note n="5a349b77">
            Överläggningen var härmed avslutad.
          </note>
          <note n="54f5ef64">
            21 § Riksrevisorernas årliga rapport
          </note>
          <note n="de40ab5b">
            Föredrogs
          </note>
          <note n="213fd237">
            Andre vice talmannen konstaterade att ingen talare var anmäld.
          </note>
          <note n="bf00d866">
            22 § Användning av säkerhetsskannrar vid EU:s flygplatser
          </note>
          <note n="de40ab5b">
            Föredrogs
          </note>
          <note type="speaker" n="f8ccffab">
            Anf. 157 MARIA FERM (MP):
          </note>
          <u who="maria_ferm_75a60e" xml:id="i-a3d1fc135936c835-0" n="a003d121">
            <seg n="f1987614">
              Herr talman! För en vecka sedan antog justitieutskottet ett utlåtande
              till EU-kommissionen med anledning av Europeiska kommissions meddelande
              den 15 juni 2010 till Europaparlamentet och rådet om användning
              av säkerhetsskannrar vid EU:s flygplatser. Det handlar alltså
              om säkerhetsskannrar, om kroppsskannrar eller nakenskannrar beroende
              på vad man vill kalla dem som finns på flygplatser som en hjälp
              med säkerheten.
            </seg>
            <seg n="aafd4096">
              EU-kommissionen vill så att säga höra runt om det kan behövas
              EU-gemensamma standarder för säkerhetsskannrar för att inte olika
              teknik och regler ska gälla på flygplatserna.
            </seg>
            <seg n="380b85ff">
              Redan i dag finns det säkerhetsskannrar på flygplatser runt om
              i USA och även på ett antal flygplatser runt om i Europa på försök.
              De senaste veckorna har detta aktualiserats ännu mer genom att
              en proteströrelse i USA väckts till liv för medborgerliga rättigheter
              och mot onödiga integritetskränkningar.
            </seg>
            <seg n="bf2c35cc">
              Bilderna på skannrarna i USA är detaljerade och visar allt från
              silikonbröst till stomipåsar på dem som skannas. På flygplatser
              i Europa finns i något fall säkerhetsskannrar som ger hälsofarlig
              strålning. Dessa faktorer är det självklart viktigt att beakta
              när ett utlåtande till EU-kommissionen ska göras.
            </seg>
            <seg n="ecc1c0fd">
              Utskottet har uttalat sig positivt till skanningstekniken, men
              utskottet vill se att EU tar hänsyn till integritets- och hälsoaspekter
              vid eventuella EU-gemensamma standarder. Detta är självklart lovvärt.
              Men hur mycket betyder det egentligen när utskottet ändå ställer
              sig positivt till tekniken?
            </seg>
            <seg n="7bae0872">
              Herr talman! Jag anser att det är olyckligt att i detta tidiga
              skede ställa sig positiv till den teknik som säkerhetsskannrar
              innebär. Jag anser nämligen att Sverige bör vara ett föregångsland
              när det gäller att värna den personliga integriteten och medborgerliga
              rättigheter när alla andra EU-länder inte döljer sin övervakningsiver
              och terrorrädsla.
            </seg>
            <seg n="631b671d">
              Om Sverige ska ställa sig positivt till EU-gemensamma standarder
              när det gäller säkerhetsskannrar räcker det inte med hoppfulla
              skrivningar om hänsynstagande till integriteten eller människors
              hälsa. Sverige behöver vara tuffare än så. Sverige borde i så
              fall kräva att den teknik som används inte visar bilder utan endast
              streckgubbar. Sverige borde kräva att standarderna inte kommer
              att innebära farlig strålning. Sverige borde kräva att bilderna
              ej lagras och därmed riskerar att spridas och missbrukas. Först
              när dessa saker är garanterade borde Sverige ta ställning till
              att över huvud taget uttala sig positivt.
            </seg>
            <seg n="31971744">
              Herr talman! Även när dessa saker är uppfyllda bör vi också fråga
              oss: Är mer övervakning och fler integritetskränkningar rätt väg
              att gå för att hejda terrorism? Är mer övervakning av medborgare
              det som kommer att göra världen tryggare och få människor att
              inte vilja begå terrorbrott? Eller är det så att det enda vi kommer
              att förlora när vi inskränker medborgerliga rättigheter och integritet
              för att skapa säkerhet är vår egen frihet?
            </seg>
            <seg n="55813fca">
              Oavsett vilket svar man kommer fram till när man har ställt sig
              dessa frågor bör riksdagen i detta skede inte vara positiv utan
              vara skeptisk till en teknik som är integritetskränkande och eventuellt
              också hälsofarlig.
            </seg>
            <seg n="9f597104">
              Mot denna bakgrund yrkar jag bifall till reservationen från Miljöpartiet
              och Vänsterpartiet där vi ifrågasätter den principiellt positiva
              inställning till skanningstekniken som utskottsmajoriteten ställt
              sig bakom.
            </seg>
          </u>
          <note n="1984b303">
            I detta anförande instämde Jonas Eriksson (MP) samt Marianne
            Berg och Lena Olsson (båda V).
          </note>
          <note type="speaker" n="58029482">
            Anf. 158 LENA OLSSON (V):
          </note>
          <u who="lena_olsson_656dbf" xml:id="i-fc4e7833449743bf-0" n="4f0ad112" next="i-5044f3d6dd124865-0"/>
          <note n="d9c7e1fc">
            Herr talman! Jag instämmer i det Maria Ferm från Miljöpartiet
            sagt och även i yrkandet om bifall till reservationen.
          </note>
          <u who="lena_olsson_656dbf" xml:id="i-5044f3d6dd124865-0" n="4f0ad112" prev="i-fc4e7833449743bf-0">
            <seg n="41a804c0">
              Det mesta är redan sagt av Maria så jag behöver inte på nytt
              ta upp det. Jag tycker att man i just det här ärendet ska ställa
              sig frågan om detta med härtill nödd och tvungen. Det är viktigt
              att bekämpa brottsligheten. Vissa saker måste man göra, speciellt
              när det gäller flygtrafiken med tanke på de skador som kan uppstå
              om människor bär med sig exempelvis vapen. Det blir ju en ganska
              hård smäll när man ramlar ned från några tiotusen meters höjd.
              Det får förödande konsekvenser.
            </seg>
            <seg n="056f75bc">
              Precis som Maria sagt ska vi generellt när det gäller integritetsfrågor
              och kränkande åtgärder vara så försiktiga som möjligt. Det vi
              ifrågasatt är det som justitieutskottet skrivit: att man i princip
              ställer sig positiv till den nya tekniken i sig så uttrycker man
              sig. Man skulle ha kunnat uttrycka sig på ett annat sätt, på ett
              neutralt sätt, tills man faktiskt vet. Vi har ju sett nyhetsinslag
              och fått information om bilder som tas och om hur den personal
              som ska jobba med de här kontrollerna handhar materialet. Det
              borde leda till eftertanke.
            </seg>
          </u>
          <note n="429cdb41">
            Jag yrkar bifall till reservationen.
          </note>
          <note n="25c79814">
            I detta anförande instämde Marianne Berg (V).
          </note>
          <note type="speaker" n="d95cdf64">
            Anf. 159 ELIN LUNDGREN (S):
          </note>
          <u who="elin_lundgren_aabf08" xml:id="i-e8f1aaef73266ecb-0" n="0b57969a" next="i-6e2b2ce209146859-0">
            <seg n="06aeacc9">
              Herr talman! Jag vill redogöra för hur vi socialdemokrater har
              resonerat om flygskanningen. Sverige har alltså fått en fråga
              från EU som ser behovet av en gemensam strategi och som bett om
              ett utlåtande från Sverige.
            </seg>
            <seg n="a6b1732d">
              Vi socialdemokrater har vägt in olika aspekter som vi tycker
              är viktiga. Vi kan yrka bifall till justitieutskottets förslag
              i utlåtandet.
            </seg>
            <seg n="b865ef7f">
              Som vi redan hört finns i dag flygskanning runt om i världen,
              också i Europa. Då detta redan är ett faktum ser vi att det finns
              en mycket stor poäng i att EU tar fram riktlinjer för hur skanningen
              ska gå till. Vi vill framhålla de bitar som känns viktiga för
              oss.
            </seg>
            <seg n="d9f9878a">
              Först och främst handlar det om det som flera gånger nämnts här,
              nämligen om integriteten. Skanningen ska utföras på ett sådant
              sätt att någon möjlighet att spara och sprida bilder inte finns.
              Vi har sett exempel på att det har förekommit. Det är väldigt
              viktigt och också självklart att det inte får förekomma.
            </seg>
            <seg n="c39f2646">
              Vidare är det viktigt att den teknik som används är sådan att
              den inte medför hälsofaror för individen. Den typen av teknik
              finns. Självklart framhåller vi användningen av den tekniken framför
              användningen av andra tekniker.
            </seg>
            <seg n="d6ef3f61">
              Den röntgenstrålning som i dag används på en del ställen är joniserande
              och kan alltså vara cancerframkallande. Sannolikheten för att
              den skulle utsätta oss för en sådan mängd skadlig strålning att
              den påverkar oss är ganska liten. Men försiktighetsprincipen ska
              alltid råda, alltså även här.
            </seg>
            <seg n="ef8f6c2c">
              Herr talman! För att flygpassagerare ska känna trygghet inför
              en resa ser vi att säkerhetskontroller behövs. Hur dessa går till
              och vad de innebär måste passagerarna på ett tydligt sätt informeras
              om så att man, om man så vill, har möjlighet att välja en annan
              metod. Ett alternativ till kroppsskanning är den gamla klassiska
              visiteringen, att någon fysiskt känner igenom kläderna. Vi människor
              är olika, och olika saker kränker vår integritet. Finns det olika
              alternativ ska dessa alltså redogöras för och göras möjliga.
            </seg>
            <seg n="a1c165d3">
              Med hänsyn tagen till hälsoaspekter och integriteten ser vi socialdemokrater
              att flygskanning är ett sätt att upprätthålla säkerheten vid flygresor.
            </seg>
          </u>
          <note n="7f8562ea">
            I detta anförande instämde Christer Adelsbo och Anna Wallén (båda
            S).
          </note>
          <note n="8e2291aa">
            Anf. 160 EWA THALÉN FINNÉ (M):
          </note>
          <u who="elin_lundgren_aabf08" xml:id="i-6e2b2ce209146859-0" n="0b57969a" prev="i-e8f1aaef73266ecb-0">
            <seg n="60f7fcbc">
              Herr talman! Dagens debatt handlar, vilket har nämnts flera gånger,
              om EU-kommissionens meddelande om användning av säkerhetsskannrar
              vid EU:s flygplatser. Det är ett underlag för diskussion om ett
              eventuellt EU-gemensamt regelverk.
            </seg>
            <seg n="620bc1ca">
              Grunden för passagerarkontroll på våra flygplatser handlar om
              att förebygga brott och bekämpa terrorism. Ett sätt att göra det
              kan vara, och är på några flygplatser i Europa redan i dag, att
              använda säkerhetsskannrar. EU-kommissionen lyfter fram olika aspekter
              att diskutera när det gäller det som även kommer att behandlas
              av Europaparlamentet och rådet. Kommissionen vill ha synpunkter
              på vilken väg man kan gå. En av grejerna gäller om vi ska ha ett
              EU-gemensamt regelverk för användning, och om så är fallet vad
              det är som ska regleras.
            </seg>
            <seg n="4e362451">
              Vad som lyfts fram i EU-kommissionens meddelande redan i dag
              gäller teknisk standard, integritetsfrågorna och hälsoaspekterna.
              Från utskottet har vi konstaterat att vi i grunden är positiva
              till att det införs ett EU-gemensamt regelverk, men det är några
              frågor som och det har tidigare talare också varit inne på måste
              vara lösta innan det ens kan bli aktuellt. De grundläggande rättigheterna
              måste respekteras. Integritetsfrågan är mycket viktig.
            </seg>
            <seg n="45bded38">
              Passagerarkontroll handlar i första hand om att öka säkerheten
              inom luftfarten och inte om att kunna använda detta i eventuella
              brottsutredningar. Det är det ganska viktigt att slå fast, för
              det är grunden för vad det är man ska reglera och hur man reglerar
              det. Då blir frågan om uppgiftsskydd central. Ett eventuellt framtida
              regelverk måste förhindra att bilder lagras, kopieras, skrivs
              ut, tas fram eller skickas i väg. Dessutom är det viktigt att
              detta sköts av auktoriserad personal och att eventuell skärm där
              man tittar inte kan ses av andra än dem som är auktoriserade.
            </seg>
            <seg n="d10ae899">
              Eftersom det redan i dag finns teknik som inte producerar kroppsbilder
              tycker vi att det är en ganska viktig utgångspunkt för kommissionen
              att ha med sig när den jobbar vidare med en sådan här fråga. Självklart
              får tekniken inte heller innebära hälsorisker. Även sådan teknik
              finns i dag. Det borde vara den självklara utgångspunkten att
              man jobbar med teknik som inte ger några skador på hälsan.
            </seg>
            <seg n="86b57cbf">
              Grunden för att utskottet är positivt om frågorna om integritet
              och hälsorisker löses hänger ihop med att man utifrån ett säkerhetsperspektiv
              kan upptäcka mer genom den nya tekniken än man kan göra i dag
              när man går igenom en metallbåge. Man kan utöver metallföremål
              upptäcka plastiska föremål och vätskor som bärs under kläder.
              Alternativet i dag är en fullständig kroppsvisitation, och den
              innebär självklart också ett integritetstänkande. Med ny teknik
              kommer behovet av kroppsvisitation normalt inte att behövas.
            </seg>
            <seg n="37d9a1ac">
              Från de flygplatser i Europa där säkerhetsskannrar används redan
              i dag har man konstaterat att genomströmningen av passagerare
              i säkerhetskontrollerna har ökat och köerna kortats, vilket naturligtvis
              också är till gagn för flygresenärerna.
            </seg>
            <seg n="bef6f22d">
              Avslutningsvis skulle jag återigen vilja framhålla att vi från
              utskottets sida är försiktigt positiva, om den teknik som eventuellt
              kommer att användas skyddar integriteten och minimerar hälsoriskerna.
              Jag vill bara understryka och det är vi väldigt tydliga med i
              vårt uttalande att detta inte innebär att vi har tagit slutgiltig
              ställning, utan vi skickar med det vi tycker är oerhört väsentligt.
              Kommer frågan tillbaka får man pröva både subsidiariteten och
              vilka regelverk man de facto kommer fram till.
            </seg>
            <seg n="aad615a8">
              Med det yrkar jag bifall till förslaget i utlåtandet.
            </seg>
          </u>
          <note type="speaker" n="975d7074">
            Anf. 161 ROGER HADDAD (FP):
          </note>
          <u who="roger_haddad_de36c7" xml:id="i-1c83dcc8260719ce-0" n="ed412205" next="i-4dca97102863f361-0"/>
          <note n="bf58a883">
            Herr talman! Jag yrkar också bifall till utskottets förslag.
          </note>
          <u who="roger_haddad_de36c7" xml:id="i-4dca97102863f361-0" n="ed412205" prev="i-1c83dcc8260719ce-0">
            <seg n="ee78708c">
              Frågan om effektivare brottsförebyggande insatser har varit aktuell
              de senaste tio åren, inte minst efter terrordåden i USA 2001 men
              också de terrorattacker som faktiskt riktades mot europeiska länder
              2005. Den organiserade brottsligheten har varit i fokus och också
              hur vi kan underlätta för brottsbekämpande myndigheter som polisen,
              tullen och säkerhetspolisen att förebygga terroristattacker.
            </seg>
            <seg n="396dcdc5">
              Jag vill påminna om att fokus i detta ärende, som kollegerna
              har varit inne på tidigare, gäller om säkerhetsskannrar inom EU
              eventuellt ska införas. Ska de införas på våra flygplatser eller
              inte? Syftet är dock detsamma: Vi ska förebygga brott och bekämpa
              terrorism. Bombhundar används exempelvis i dag för att undersöka
              bagage och söka explosiva medel på flygplan. För fyra år sedan
              inträffade ett antal allvarliga incidenter med försök att med
              flytande sprängmedel genomföra sprängningar i luften. Efter detta
              har reglerna skärpts för till exempel medhavande av vattenflaskor
              på flygplanen, men där finns ännu mer att göra med tanke på att
              man efter säkerhetskontrollen i dag faktiskt kan köpa sprit i
              taxfreebutikerna.
            </seg>
            <seg n="6f2646d1">
              I dag finns ändå en stor acceptans hos resenärerna för att man
              inte får ta med sig vätskor eller spetsiga föremål på planet.
              Instrumenten för att förebygga brott behöver alltid förbättras
              för att bli ännu mer effektiva i brottsbekämpningen.
            </seg>
            <seg n="ae3c82ce">
              Herr talman! Metallbågar är ett viktigt inslag, men dessa spårar
              exempelvis inte sprängmedel eller andra föremål som inte är av
              metall. Inte heller är dagens lösningar ändamålsenliga när man
              fortfarande på många flygplatser inte enbart ska lämna ifrån sig
              datorn vid kontrollen utan även ta av sig jackor, väskor, bälten
              och skor. Det finns förstås effektivare metoder.
            </seg>
            <seg n="f30bb9a1">
              Säkerheten vid EU:s flygplatser ser väldigt olika ut. Som nämnts
              tidigare finns säkerhetsskannrar på försök, med varierande teknik
              och regelverk. Vi tycker, herr talman, att det är bra att villkoren
              ses över. Sverige bör tidigt vara med i diskussionen när det gäller
              användningen av säkerhetsskannrar och påverka utformningen av
              ett eventuellt införande. Datatillsynsmannens synpunkt om att
              skannrar ska införas enbart om de anses vara nödvändiga och är
              förenliga med EU:s lagstiftning ska också beaktas. Av det material
              vi har tagit del av i justitieutskottet konstaterade datatillsynsmannen
              under våren 2010 att det finns teknik som är förenlig med EU-lagstiftningen.
            </seg>
            <seg n="a45ab208">
              Herr talman! Folkpartiet och Alliansen har i justitieutskottet
              tydligt lyft fram vikten av att i framtida utformning beakta integritetsaspekterna
              vad beträffar framställning och lagring av kroppsbilder samt behandling
              av personuppgifter, och det tycker jag är viktigt att bevaka i
              det fortsatta ärendet.
            </seg>
            <seg n="62037e4a">
              Avslutningsvis hade jag tänkt ställa en fråga till Lena Olsson,
              som tyvärr redan har avvikit. Maria Ferm är dock kvar i kammaren.
              Det handlar naturligtvis om hur vi ska tolka denna reservation
              eftersom man i och för sig angriper eller kommenterar just tekniken
              men i övrigt i reservationen säger att man instämmer i de synpunkter
              som framförs av majoriteten. Frågan är hur det ska tolkas.
            </seg>
          </u>
          <note type="speaker" n="c73b84b4">
            Anf. 162 JOHAN LINANDER (C):
          </note>
          <u who="johan_linander_d5de22" xml:id="i-6f55b07b1642b308-0" n="a1446f6b">
            <seg n="9e4942a4">
              Herr talman! Dagens debatt handlar alltså om användningen av
              säkerhetsskannrar vid EU:s flygplatser. Det är en fråga som engagerar
              många och berör många människor, inte minst oss riksdagsledamöter
              som tvingas flyga väldigt ofta.
            </seg>
            <seg n="34738572">
              Under ett antal år har fler och fler länder och flygplatser börjat
              använda denna typ av säkerhetskontroller. I Sverige finns de inte,
              men de finns i till exempel vårt grannland Finland. De finns i
              Storbritannien, Frankrike, Nederländerna och Italien och också
              i ett stort antal länder utanför EU, till exempel USA och Kanada.
            </seg>
            <seg n="a4e27042">
              För närvarande finns det, som vi har hört, inget gemensamt EU-regelverk
              för hur den här tekniken ska se ut och hur säkerhetsskannrarna
              ska fungera. Som det är nu kan enskilda EU-länder och flygplatser
              använda tekniker som är långt mycket mer integritetskränkande
              och hälsofarliga än de skulle behöva vara.
            </seg>
            <seg n="df25504f">
              I det läget har kommissionen tagit initiativ till en diskussion
              om vi ska införa ett gemensamt EU-regelverk. Detta välkomnar,
              såvitt jag förstår, alla partier i justitieutskottet, även vi
              i Centerpartiet.
            </seg>
            <seg n="96f045e6">
              När vi som resenärer ska flyga från någon flygplats inom EU är
              det bra om vi kan veta att den kontroll vi går igenom inte innebär
              strålning på vår kropp som skulle kunna vara skadlig. Det är bra
              med en tydlig skyltning om vilken sorts kontroll det är man går
              igenom. Är man gravid kan det vara högst väsentligt att veta vad
              det är för sorts strålning i skannern.
            </seg>
            <seg n="1fd4d267">
              Dessutom är det fråga om min integritet: Hur vet jag att det
              inte lagras några bilder efter det att jag har gått igenom apparaten?
              Vilket skydd finns det för att bilderna senare inte kan spridas?
            </seg>
            <seg n="89a270fd">
              Frågan om säkerhetsskannrar ska användas i stället för dagens
              metallbågar och fysisk kroppsvisitering är inte enkel, det måste
              jag säga. Det finns många aspekter att ta hänsyn till. Integritetsfrågan
              är en fråga. Kommer det att skapas det som i pressen har kallats
              för nakenbilder, bilder där eventuella proteser, implantat, blöjor
              eller trosskydd kanske syns? Kommer bilderna att lagras? Kan de
              spridas?
            </seg>
            <seg n="da9c1c6e">
              Vi har hälsofrågan. Är det farligt att gå igenom en säkerhetsskanner?
              Vad händer om man flyger ofta, om man ofta utsätts för en sådan
              strålning? Vad gäller för personalen som jobbar i närheten av
              de här kontrollerna?
            </seg>
            <seg n="e0cc2b35">
              Men vi har också säkerhetsfrågan. Är det en teknik som gör att
              farliga sprängämnen och även annat kan avslöjas bättre? Är alltså
              den här tekniken effektivare och bidrar den till större luftfartssäkerhet
              än den teknik vi använder i dag?
            </seg>
            <seg n="ac086c20">
              Effektivitetsfrågan är viktig. Kan säkerhetsskannrarna göra att
              kontrollerna går snabbare? Vi är rätt många som har stått i köer
              väldigt lång tid när vi ska igenom en säkerhetskontroll.
            </seg>
            <seg n="cf040b3c">
              Så har vi kostnaden. Är de här dyra säkerhetsskannrarna värda
              sitt pris? Vi har många små flygplatser i Sverige. Vad skulle
              det innebära för dem om de blev tvingade att använda den här tekniken?
            </seg>
            <seg n="b609de6d">
              Herr talman! Jag tänkte prata lite om de här aspekterna, som
              alla är viktiga, och börja med den aspekt som jag tycker är allra
              viktigast, nämligen integritetsskyddet.
            </seg>
            <seg n="5135170d">
              Den skanningsteknik som flitigt debatterats i medierna och som
              har kallats för nakenskanning är, som tekniken ser ut i dag, enligt
              mig och Centerpartiet inte acceptabel. Det vill jag göra klart
              redan nu. Att skapa bilder där en närvarande flygplatskontrollant
              tydligt kan se kroppskonturerna som om personen vore naken är
              en så pass integritetskränkande teknik att den inte bör användas.
              Vi vet att bilder från den här typen av säkerhetsskanning har
              läckt ut.
            </seg>
            <seg n="8ca0785f">
              En kommande EU-strategi för säkerhetsskanning bör slå fast att
              den typen av skanningsteknik inte ska få användas.
            </seg>
            <seg n="49046c41">
              Betyder det alltså att vi säger nej till säkerhetsskannrar över
              huvud taget? Inte alls, vi säger att den bästa tekniken kan ge
              andra tydliga fördelar. Det finns i dag teknik som gör att det
              inte behöver skapas några kroppsbilder. Enligt kommissionens meddelande
              är det tekniskt möjligt att det i stället för att det blir en
              bild på mig, där man eventuellt ser om jag i fickan har någonting
              med vätska i, blir en modellgubbe som ser likadan ut för alla
              och som går igenom. På den modellgubben ser man om det finns någonting
              i fickan eller om det finns någonting i skorna som det är värt
              att kontrollera vidare.
            </seg>
            <seg n="8d677289">
              Det som konstitutionsutskottet har påpekat i sitt yttrande till
              justitieutskottet och som vi från majoriteten i justitieutskottet
              säger är att den teknik som i minsta möjliga utsträckning påverkar
              den personliga integriteten bör förordas. Vi vet i dag inte vilken
              teknik som kommer att vara den som ger minsta möjliga integritetspåverkan.
              Därför kan vi inte peka ut en viss teknik. Men det är den minst
              integritetskränkande som ska användas.
            </seg>
            <seg n="de84df0a">
              I dag är det inte speciellt integritetskränkande att gå igenom
              en metallbåge, och i en framtid när den bästa tekniken används
              tror jag inte att det kommer att bli speciellt integritetskränkande
              att gå igenom en säkerhetsskanner heller. Vad som är integritetskränkande
              i dag och som jag hoppas att vi i framtiden kan slippa är den
              typ av kroppsvisitationer som vi utsätts för allt som oftast.
              Jag är en flitig flygresenär, ibland ofrivillig därför att det
              inte finns andra alternativ. Jag skulle vilja påstå att kanske
              var tredje, fjärde eller femte gång piper den här metallbågen,
              antingen därför att man själv har glömt någonting, bältet eller
              annat, eller därför att man är slumpmässigt uttagen för kontroll.
              Då får man stå där bredbent, och en man känner och klämmer på
              ens kropp. Det skulle vara rätt skönt att slippa det.
            </seg>
            <seg n="3b5e0ae0">
              När det gäller hälsofrågan finns det olika tekniker som ger olika
              mycket strålning. Det finns det som kallas passiv millimetervåg
              som inte ger någon strålning alls. Sedan finns det flera olika
              tekniker till den konventionella röntgenstrålningen, som ger en
              ganska hög dos av strålar. Utöver de tekniker som används i dag
              finns det andra som håller på att prövas. Eftersom tekniken långt
              ifrån är färdigutvecklad säger vi i justitieutskottet att vi inte
              kan uttala oss för någon specifik teknik. Däremot säger vi att
              den teknik som i minsta möjliga utsträckning påverkar hälsan bör
              förordas.
            </seg>
            <seg n="edd11b7f">
              Beträffande säkerhetsaspekten måste vi ha som bakgrund att dagens
              metallbåge bara tar en liten del, metall och inte vätskor. Fastän
              det inte är tillåtet att ta med sig vätskor genom kontrollen finns
              det egentligen ingen ordentlig kontroll av att man inte gör det.
              Det är bara vid slumpmässiga kontroller som man kan se om någon
              har någonting med sig.
            </seg>
            <seg n="9ed2c3b6">
              Vi vet av erfarenhet, det har gjorts försök, att det finns människor
              som försöker ta med sig sprängämnen på planet. Givetvis är det
              angeläget att på något sätt med teknikens hjälp stoppa de här
              personerna.
            </seg>
            <seg n="b5515f44">
              Vad gäller effektiviteten hävdar de flygplatser som har säkerhetsskanning
              på försök att passagerargenomströmningen ökar med säkerhetsskanner
              i stället för metallbåge och kroppsvisitation. En användning av
              säkerhetsskannrar i stället för dagens säkerhetskontroll skulle
              alltså öka flödet, vilket skulle vara välkommet. Det är en aspekt
              som trafikutskottet tar upp i sitt yttrande.
            </seg>
            <seg n="4fa59bf6">
              Till slut kommer jag till kostnaden. För en stor flygplats som
              Heathrow i London som har den här tekniken eller för den delen
              för Arlanda tror jag inte att det här är någon allvarlig kostnad
              som kommer att betyda speciellt mycket. Men i Sverige har vi en
              lång rad små flygplatser. Kostnaden på 12 miljoner kronor plus
              kostnaden för utbildning, installation och underhåll skulle vara
              ett svårt slag för den typen av små flygplatser. Det måste man
              ta i beaktande.
            </seg>
            <seg n="d17c0daf">
              Herr talman! I utskottets betänkande tar vi också upp subsidiaritetsfrågan,
              det vill säga om frågan bör ligga på EU-nivå eller nationellt.
              När det gäller de flygplatser inom EU som redan har säkerhetsskannrar
              menar vi att gemensamma normer sannolikt inte skulle strida mot
              subsidiaritetsprincipen. Däremot skulle ett införande av tvingande
              bestämmelser för övriga flygplatser kännas betydligt mer tveksamt.
              Vi tar inte ställning i betänkandet, men för egen del kan jag
              säga att det skulle kännas högst tveksamt.
            </seg>
            <seg n="c1f2118a">
              På reservanterna från Miljöpartiet och Vänsterpartiet lät det
              som att vi som tillhör majoriteten i det här utlåtandet säger
              ja till säkerhetsskannrar oavsett vilken teknik som ska användas.
              Så är inte fallet. Vi är generellt positiva till teknikutveckling.
              Kan luftfartssäkerheten höjas utan större integritetskränkningar,
              utan fara för hälsa och med ökad effektivitet och utan orimliga
              kostnader är vi positiva till den här nya tekniken.
            </seg>
          </u>
          <note n="d6ce14b2">
            Med det yrkar jag bifall till justitieutskottets förslag i utlåtandet
            och avslag på reservationen.
          </note>
          <note type="speaker" n="981c229e">
            Anf. 163 MARIA FERM (MP) replik:
          </note>
          <u who="maria_ferm_75a60e" xml:id="i-a3d1fc135936c835-1" n="a003d121">
            <seg n="861b02ee">
              Herr talman! Jag uppmanades att redogöra lite för vår reservation.
              Det var lite otydligt även från Johan Linanders sida så jag vill
              ha en förklaring.
            </seg>
            <seg n="0eafaf7a">
              Jag tror att det vi är överens om i utskottet handlar om att
              beakta integritetsaspekter och hälsoaspekter. Däremot ser vi inte
              att Sverige i det här läget bör säga ja till skanningstekniken
              i sig eller till att införa gemensamma EU-standarder, därför att
              det helt enkelt inte är tillfredsställande enligt vårt synsätt
              att man endast ger en uppmaning till EU att ta de här sakerna
              i beaktande, men det är inget krav från Sverige. I alla fall enligt
              dig är ni negativa och skulle aldrig acceptera att det blir sådana
              bilder som man har sett i till exempel USA. Där kan man se hela
              konturerna. Samtidigt kan jag inte se någonstans i utlåtandet
              att det finns ett sådant krav och att det är ett krav för att
              Sverige sedan ska acceptera det. Det står förvisso att man ska
              ta integritetsaspekter i beaktande på ett tillfredsställande sätt,
              men det är inte närmare specificerat, vilket jag tycker att det
              rimligtvis borde vara.
            </seg>
            <seg n="5e82f095">
              Det handlar så klart alltid om en avvägning mellan integritetsaspekter,
              säkerhetsaspekter, effektivitet, proportionalitet och så vidare.
              Men jag tycker att vi alltid bör ha en hållning från Sveriges
              sida som innebär att vi inte åsidosätter medborgerliga rättigheter
              till förmån för en terroristjakt som vi inte är säkra på kommer
              att leda någon vart.
            </seg>
            <seg n="026c1258">
              Jag blir också osäker när jag hör saker som att det är en ganska
              viktig utgångspunkt att tekniken inte avgör bilder och så vidare.
              Jag tycker att det borde vara ett krav från Sveriges sida.
            </seg>
          </u>
          <note type="speaker" n="e62b579b">
            Anf. 164 JOHAN LINANDER (C) replik:
          </note>
          <u who="johan_linander_d5de22" xml:id="i-6f55b07b1642b308-1" n="a1446f6b">
            <seg n="34024c85">
              Herr talman! Vi är inte i det läget att vi ska fatta beslut som
              det är nu, utan detta är ett meddelande från kommissionen, och
              vi som nationellt parlament ska svara på hur vi ser på de här
              frågorna.
            </seg>
            <seg n="d7c29551">
              En sak tar vi ställning till i utlåtandet, och det är subsidiaritetsprövningen
              huruvida vi är positiva till att vi ska ha ett gemensamt reglemente
              för dem som redan har säkerhetsskannrar. Vi uttalar ganska tydligt
              att för de flygplatser som redan har säkerhetsskannrar skulle
              vi gärna se gemensamma standarder, så att man kan veta att när
              man flyger via Heathrow är det ingen farlig teknik som man tvingas
              gå igenom därför att det inte är den typen av strålning. Det tycker
              jag är väldigt viktigt, och det förvånar mig om inte Miljöpartiet
              kan vara med på det.
            </seg>
            <seg n="5297cf9a">
              Vad vi säger är att vi är positiva till teknikutveckling och
              om vi kan höja luftfartssäkerheten utan att det innebär sämre
              integritetsskydd. Det kanske till och med blir bättre integritetsskydd
              om vi slipper kroppsvisiteringarna. Om hälsoriskerna inte ökar
              och om det inte blir för höga kostnader och det inte påverkar
              genomströmningen negativt är vi positiva till den här typen av
              teknikutveckling. Det förvånar mig också att Miljöpartiet inte
              kan ställa upp på det.
            </seg>
            <seg n="86ddde23">
              Vi tar inte i det här läget i utlåtandet ställning till huruvida
              vi skulle vilja se en gemensam EU-standard för alla flygplatser,
              alltså om alla flygplatser varifrån man kan flyga inom EU ska
              ha den här typen av teknik. Men för min och för Centerpartiets
              del ser vi en stor fara med att tvinga fram den här tekniken även
              på småflygplatser i Sverige. Vi ser det helt enkelt inte som nödvändigt.
              Det skulle bli en alldeles för hög kostnad som skulle kunna riskera
              att de små flygplatserna inte skulle kunna finnas kvar, och det
              är det inte värt för att öka säkerheten på det här sättet.
            </seg>
          </u>
          <note type="speaker" n="7848ea5d">
            Anf. 165 MARIA FERM (MP) replik:
          </note>
          <u who="maria_ferm_75a60e" xml:id="i-a3d1fc135936c835-2" n="a003d121">
            <seg n="c352aded">
              Herr talman! Men det står inte i utlåtandet att ni är positiva
              till teknikutveckling över huvud taget, utan det handlar just
              om skanningstekniken som ni i princip ställer er positiva till.
            </seg>
            <seg n="0384c35a">
              Då tycker jag att man måste fråga sig: Vad är det för sorts skanningsteknik?
              Går det att garantera att den inte kommer att använda sig av bilder
              som kan lagras, spridas och missbrukas och även garantera att
              den inte kommer att vara hälsofarlig? Det som sägs i utlåtandet
              är att man hoppas att den i minsta möjliga mån ska kränka integriteten
              och att den inte ska vara hälsofarlig. Men man ställer inte upp
              några garantier, och det tycker jag borde vara en rimlig hållning.
            </seg>
            <seg n="4746e7c3">
              Visst kan man vara positiv till teknikutveckling och till skanningsteknik
              så länge den inte är integritetskränkande och så länge kraven
              är uppfyllda vad gäller hälsa och integritet.
            </seg>
          </u>
          <note type="speaker" n="3556d1f7">
            Anf. 166 JOHAN LINANDER (C) replik:
          </note>
          <u who="johan_linander_d5de22" xml:id="i-6f55b07b1642b308-2" n="a1446f6b">
            <seg n="86d951ac">
              Herr talman! Nej, i det här utlåtandet står det inte att vi är
              positiva till den här tekniken oavsett vilka förutsättningar som
              kommer. Precis som tidigare talare också har sagt tar vi i nuläget
              inte ställning till om den ska införas eller inte. Däremot pekar
              vi på i utlåtandet till kommissionen att om de tänker ta fram
              den här typen av gemensamma standarder för EU är det viktigt att
              de tänker på det här och det här. Det är inte läge att säga: Tar
              ni fram de här standarderna ska det absolut vara så här och så
              här, annars är vi inte med. Då sätter vi oss på backen. Det är
              i och för sig vanligt förekommande att Miljöpartiet och Vänsterpartiet
              bedriver den typen av politik inom EU. Men om 27 länder ska komma
              överens kan man inte innan man börjar förhandla säga: Våra absoluta
              krav är de här. Om vi inte får igenom dem sätter vi oss ned och
              är inte med. Det är ingen bra förhandlingsingång.
            </seg>
            <seg n="15685b09">
              Det står heller ingenting i betänkandet om att vi hoppas det
              ena eller det andra. Det är inte den typen av önskemål här, utan
              detta är hur vi ser på kommissionens meddelande. Detta är viktigt
              för hälsan: Den bästa tekniken ska användas.
            </seg>
            <seg n="a37cab3a">
              Vad som är viktigt med integritetshänsynen är att den bästa tekniken
              ska användas utifrån integritetsperspektiv. Det står väldigt tydligt.
              Om inte Maria Ferm och Miljöpartiet har upptäckt det får ni gärna
              läsa det en gång till.
            </seg>
            <seg n="80343c4c">
              Som jag ser det är en vanlig skillnad mellan Centerpartiet och
              Miljöpartiet att vi i Centerpartiet ser positivt på teknikutveckling.
              Vi ser att tekniken kan hjälpa mänskligheten att komma framåt
              och ser inte, som Miljöpartiet, en fara i att saker och ting förändras
              och tekniken utvecklas och hellre ställer oss vid sidan om och
              väntar och säger att allting var bra förr. Tvärtom kan saker och
              ting faktiskt bli bättre med teknikutveckling.
            </seg>
          </u>
          <note type="speaker" n="f1b202f2">
            Anf. 167 CAROLINE SZYBER (KD):
          </note>
          <u who="unknown" xml:id="i-95249db713cb3bae-4" n="8fda68e6">
            <seg n="b5516d4b">
              Herr talman! Vi i justitieutskottet har behandlat ett meddelande
              från Europeiska kommissionen om användning av säkerhetsskannrar
              vid EU:s flygplatser. Vi har i utlåtandet vägt samman användningen
              av säkerhetsskannrar ur flera olika aspekter.
            </seg>
            <seg n="2f9150f4">
              Syftet med säkerhetsskannrarna är att förebygga brott och bekämpa
              terrorism. Säkerhetsskannrar är den allmänna termen för sådan
              teknik som i en säkerhetskontroll kan upptäcka metallföremål och
              andra föremål, inklusive plastiska och flytande sprängämnen, som
              bärs under kläderna. På detta vis skulle säkerhetsskannrar kunna
              vara en väg till att passagerarna inte utsätts för onödiga extra
              säkerhetskontroller. Till exempel efterföljs i dag metalldetektorer
              av kroppsvisitation.
            </seg>
            <seg n="0bb2bf99">
              Det alternativ som i dag står till buds för att uppnå samma resultat
              är att säkerhetskontrollanterna genomför en fullständig kroppsvisitation.
              Något som tydligt framkommit är att kroppsvisitationer i dag sker
              relativt godtyckligt. Det har framkommit att vilka som visiteras
              beror på säkerhetspersonalens dagshumör.
            </seg>
            <seg n="fd64979d">
              Det finns i dag ingen gemensam strategi inom EU rörande teknisk
              standard eller regler för användning. Vi har därför tyckt att
              det varit viktigt att yttra oss och att om detta ska införas framöver
              är det väldigt viktigt att vi har tydliga villkor och gemensamma
              regler. Likaså är det viktigt att det redan nu finns en diskussion
              om lagringstid, och vi i utskottet är överens om att denna ska
              ägnas särskild uppmärksamhet i den fortsatta diskussionen.
            </seg>
            <seg n="17ebf24e">
              Det har varit av vikt för oss kristdemokrater, och kommer att
              vara så hela vägen, att integritetsaspekter och bedömning av hälsorisker
              står i fokus. Det har därför varit av vikt att systemet utformas
              på ett sätt som förhindrar att bilder lagras, kopieras, skrivs
              ut, tas fram eller skickas i väg.
            </seg>
            <seg n="edcc566b">
              Herr talman! Jag delar mycket av det som tidigare sagts i debatten
              och skulle därför vilja passa på att tala lite mer om vikten av
              den personliga integriteten i lagstiftningsprocessen.
            </seg>
            <seg n="78e71ae4">
              Hur mycket får den personliga integriteten inskränkas i jakten
              på terrorister? Vi har i vårt betänkande uttryckligen skrivit
              att integritetsaspekterna särskilt ska beaktas.
            </seg>
            <seg n="3b6a7188">
              När jag skulle förbereda mig inför mitt anförande tänkte jag
              på att det är viktigt att de kritiska glasögonen aldrig försvinner.
            </seg>
            <seg n="3c4ffb0b">
              FRA, kreditupplysningslagen, PUL, Ipredlagen, offentlighetsprincipen,
              Ratzit och samkörning av register vi har diskuterat den personliga
              integriteten i förhållande till dessa, men var går gränsen? På
              vilket sätt ska vi se över lagar och regler i förhållande till
              den nya tekniken? Den personliga integriteten måste skyddas och
              får inte försvagas. Men är så alltid fallet? Personlig integritet
              har aldrig varit så mycket på tapeten som under de senaste fyra
              åren, vilket är bra. Vi måste fortsätta synliggöra integritetsfrågan
              i vårt samhälle.
            </seg>
            <seg n="9ad7fde5">
              Mer är 20 förslag som påverkar den personliga integriteten lades
              fram under 2008. Datainspektionen skrev i sin rapport: Vilket
              blir det samlade trycket mot den personliga integriteten när man
              väger samman alla stora myndighetsregister och hur dessa utbyter
              information?
            </seg>
            <seg n="8c5bf7be">
              Jag har bland annat ett Icakort för att få erbjudanden och rabatter.
              Jag är nöjd med det, men hur används denna information vidare?
              Under valrörelsen fick jag ett väljarriktat valmaterial. Varifrån
              hade informationen om mig, mitt hushåll och min hushållsinkomst
              kommit? Den informationen gjorde antagligen att avsändaren kom
              fram till att jag eventuellt skulle rösta på ett visst parti.
              Frågorna blir många när man börjar fundera, och det är viktigt
              att vi tar med oss detta framgent i debatten.
            </seg>
            <seg n="0d388d17">
              Det är viktigt att en eventuell reglering för användning av säkerhetsskannrar
              innehåller bindande regler som innebär högt ställda krav på skyddet
              av grundläggande rättigheter, såsom skydd för privatliv och personuppgifter
              och förbud mot diskriminering. Det är också därför vi har bett
              konstitutionsutskottet att yttra sig.
            </seg>
            <seg n="99e598a2">
              Vi ska använda den teknik som är bäst. Jag hoppas att den diskussion
              vi för i dag om säkerhetsskannrar gör att vi får en bred debatt
              framöver om säkerheten på våra flygplatser. Är en vattenflaska
              verkligen så farlig?
            </seg>
            <seg n="eb1ccbd9">
              Säkerhetsskannrar ska om de införs vara en huvudregel, men man
              ska aldrig känna sig tvingad. Det ska självklart finnas alternativ.
            </seg>
            <seg n="bc82d204">
              Vi kristdemokrater menar att den teknik som i minsta möjliga
              utsträckning påverkar hälsa och personlig integritet bör förordas.
              Som konstitutionsutskottet påpekar i sitt yttrande finns det inte
              bara av hälsoskäl utan även av integritetsskäl anledning att i
              den fortsatta debatten förorda den teknik som innebär minsta möjliga
              risk för skador.
            </seg>
            <seg n="cff31ad8">
              Är säkerhet och integritet verkligen motpoler till varandra?
              Jag tror inte det.
            </seg>
            <seg n="9f364fe1">
              Göran Gräslund, generaldirektör på Datainspektionen, avslutade
              Datainspektionens årliga skrift om integritetsåret 2009 med meningen:
              Det finns inga lösningar men problemet behöver angripas. Jag kan
              bara hålla med.
            </seg>
          </u>
          <note n="7fa94811">
            Jag yrkar bifall till utskottets förslag.
          </note>
          <note type="speaker" n="80e10a8b">
            Anf. 168 TUVE SKÅNBERG (KD):
          </note>
          <u who="tuve_skanberg_abfeb0" xml:id="i-0eb104837b81e331-0" n="b5a28043">
            <seg n="599f5dda">
              Herr talman! Jag har begärt ordet dels därför att jag är suppleant
              i justitieutskottet även om jag inte har dykt upp i utskottet
              och därmed indirekt är delaktig i ställningstagandet, dels och
              framför allt därför att jag är ordinarie ledamot i konstitutionsutskottet
              och justitieutskottet bad om ett yttrande.
            </seg>
            <seg n="0749bb45">
              Det är med glädje jag ser hur justitieutskottet har följt upp
              bland annat det yttrande som konstitutionsutskottet gav till justitieutskottet.
              Utskottet har tydligt skrivit att man särskilt vill understryka
              vikten av att de grundläggande rättigheterna respekteras. När
              jag läser reservationen och sedan denna mening ser jag inget behov
              av reservationen på detta område eftersom utskottet särskilt understryker
              detta.
            </seg>
            <seg n="e6071774">
              Utskottet skriver att det är särskilt viktigt att integritetsaspekter
              och eventuella hälsorisker beaktas på ett tillfredsställande sätt.
              Här pekar utskottet just på hälsoskäl och personlig integritet.
              Det känns tillfredsställande, för vi hade en diskussion i konstitutionsutskottet
              om hur integriteten kan bevaras och vägas mot säkerheten.
            </seg>
            <seg n="cd36a7c7">
              Den avvägning som justitieutskottet har gjort i dessa skrivningar,
              som Johan Linander och Caroline Szyber på ett förtjänstfullt sätt
              lyfte fram i debatten nyss, garanterar att Sveriges röst blir
              entydig. Vi slår vakt om integriteten och hälsan och kommer att
              se till att det blir de säkraste skannrarna som används. Vi ska
              också se till att det bara blir modeller av människokroppen så
              att till exempel blöjor, proteser, inplantat och så vidare inte
              kan ses ens för ett kort ögonblick.
            </seg>
          </u>
          <note n="2e0032a1">
            Herr talman! Jag yrkar bifall till utskottets förslag.
          </note>
          <note n="5a349b77">
            Överläggningen var härmed avslutad.
          </note>
          <note n="4bf2d83b">
            23 § Ny varumärkeslag och ändringar i firmalagen
          </note>
          <note n="de40ab5b">
            Föredrogs
          </note>
          <note n="213fd237">
            Andre vice talmannen konstaterade att ingen talare var anmäld.
          </note>
          <note n="96bd69ce">
            24 § Anmälan om interpellationer
          </note>
          <note n="f82a7275">
            Anmäldes att följande interpellationer framställts
          </note>
          <note n="76e7cbb9">
            den 30 november
          </note>
          <note n="fbe72ff0">
            Gunilla Svantorp
          </note>
          <note n="de41b22f">
            Bengt Berg
          </note>
          <note n="7df84652">
            Jacob Johnson
          </note>
          <note n="12c7f64d">
            Raimo Pärssinen
          </note>
          <note n="a90176d0">
            den 1 december
          </note>
          <note n="fa9cea6c">
            Pyry Niemi
          </note>
          <note n="a89ae61e">
            Annika Lillemets
          </note>
          <note n="4e3a9184">
            Åsa Romson
          </note>
          <note n="37caf389">
            Åsa Lindestam
          </note>
          <note n="05e6e9b7">
            Interpellationerna redovisas i bilaga som fogats till riksdagens
            snabbprotokoll tisdagen den 7 december.
          </note>
          <note n="2e8394e4">
            25 § Anmälan om frågor för skriftliga svar
          </note>
          <note n="2f30f311">
            Anmäldes att följande frågor för skriftliga svar framställts
          </note>
          <note n="a90176d0">
            den 1 december
          </note>
          <note n="0abe208c">
            Eva Olofsson
          </note>
          <note n="3acc6bca">
            Lena Olsson
          </note>
          <note n="2df6ac9f">
            Ulla Andersson
          </note>
          <note n="788cc9a3">
            Hillevi Larsson
          </note>
          <note n="fbe72ff0">
            Gunilla Svantorp
          </note>
          <note n="88e31801">
            Karin Åström
          </note>
          <note n="b77ba7ab">
            Gunnar Sandberg
          </note>
          <note n="934d3216">
            Annelie Karlsson
          </note>
          <note n="b77ba7ab">
            Gunnar Sandberg
          </note>
          <note n="dd96cccd">
            Anna-Lena Sörenson
          </note>
          <note n="dcaec896">
            Frågorna redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="2f60cee5">
            26 § Anmälan om skriftliga svar på frågor
          </note>
          <note n="7754d17b">
            Anmäldes att skriftliga svar på följande frågor inkommit
          </note>
          <note n="76e7cbb9">
            den 30 november
          </note>
          <note n="b05a9337">
            Hans Olsson
          </note>
          <note n="c9dbd3e4">
            Berit Högman
          </note>
          <note n="126f9384">
            Lena Hallengren
          </note>
          <note n="a90176d0">
            den 1 december
          </note>
          <note n="d0749c71">
            Carina Hägg
          </note>
          <note n="dbc99803">
            Annelie Enochson
          </note>
          <note n="6ae699b6">
            Jens Holm
          </note>
          <note n="0c5ed53f">
            Anders Sellström
          </note>
          <note n="7006a27b">
            Maria Stenberg
          </note>
          <note n="5d547c91">
            Lars Johansson
          </note>
          <note n="6b8d4fa1">
            Roger Haddad
          </note>
          <note n="29d4f2fc">
            Eva Sonidsson
          </note>
          <note n="f4da7617">
            Jasenko Omanovic
          </note>
          <note n="fb913a19">
            Phia Andersson
          </note>
          <note n="e3e24eae">
            Hans Hoff
          </note>
          <note n="d0749c71">
            Carina Hägg
          </note>
          <note n="6a9851ab">
            Carina Moberg
          </note>
          <note n="5d547c91">
            Lars Johansson
          </note>
          <note n="126f9384">
            Lena Hallengren
          </note>
          <note n="126f9384">
            Lena Hallengren
          </note>
          <note n="d0749c71">
            Carina Hägg
          </note>
          <note n="1a1d1184">
            Sven-Erik Bucht
          </note>
          <note n="f804b804">
            Kerstin Nilsson
          </note>
          <note n="f4da7617">
            Jasenko Omanovic
          </note>
          <note n="7006a27b">
            Maria Stenberg
          </note>
          <note n="e9d2fa4a">
            Krister Örnfjäder
          </note>
          <note n="e9d2fa4a">
            Krister Örnfjäder
          </note>
          <note n="f57ea963">
            Svaren redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="cc86197f">
            27 § Kammaren åtskildes kl. 17.55.
          </note>
          <note n="320b0929">
            Förhandlingarna leddes
          </note>
          <note n="6a3a6ca1">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
