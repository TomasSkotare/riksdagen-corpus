<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--96</head>
          <docDate when="2010-05-04">2010-05-04</docDate>
        </div>
      </front>
      <body>
        <div>
          <note n="e4926cfd">
            ﻿
          </note>
          <note n="9f3cc4e8">
            Riksdagens protokoll
          </note>
          <note n="d7e3e24e">
            2010/11:96
          </note>
          <note type="date" n="ac766b25">
            Onsdagen den 4 maj
          </note>
          <note n="f9859afd">
            Kl. 09:00 - 16:25
          </note>
          <note n="fa7ecc5f">
            1 § Justering av protokoll
          </note>
          <note n="7b8ad403">
            Justerades protokollet för den 28 april.
          </note>
          <note n="696c02a1">
            2 § Avsägelser
          </note>
          <note n="6afdbe2f">
            Tredje vice talmannen meddelade
          </note>
          <note n="5ad29d6b">
            att Monica Green (S) avsagt sig uppdraget som ledamot i finansutskottet,
          </note>
          <note n="9508c9b1">
            att Pia Nilsson (S) avsagt sig uppdraget som ledamot i trafikutskottet,
          </note>
          <note n="92884f88">
            att Désirée Liljevall (S) avsagt sig uppdraget som ledamot i
            trafikutskottet och
          </note>
          <note n="804547e1">
            att Tommy Waidelich (S) avsagt sig uppdragen som vice ordförande
            i Riksrevisionens parlamentariska råd, som suppleant i skatteutskottet,
            som suppleant i utrikesutskottet och som suppleant i fullmäktige
            i Riksbanken.
          </note>
          <note n="65faa053">
            Kammaren biföll dessa avsägelser.
          </note>
          <note n="8afb0676">
            3 § Anmälan om kompletteringsval
          </note>
          <note n="501fc759">
            Tredje vice talmannen meddelade att Socialdemokraternas riksdagsgrupp
            på grund av uppkomna vakanser anmält Pia Nilsson och Meeri Wasberg
            som ledamöter i finansutskottet, Monica Green som ledamot i trafikutskottet,
            Meeri Wasberg som suppleant i skatteutskottet, Désirée Liljevall
            som suppleant i utrikesutskottet, Fredrik Olovsson som suppleant
            i fullmäktige i Riksbanken och Håkan Juholt som suppleant i Nordiska
            rådets svenska delegation.
          </note>
          <note n="1416f6ea">
            Tredje vice talmannen förklarade valda till
          </note>
          <note n="a200b651">
            ledamöter i finansutskottet
          </note>
          <note n="d2832bbd">
            ledamot i trafikutskottet
          </note>
          <note n="3ff59a19">
            suppleant i skatteutskottet
          </note>
          <note n="bda1eeb3">
            suppleant i utrikesutskottet
          </note>
          <note n="edb43898">
            suppleant i fullmäktige i Riksbanken
          </note>
          <note n="fa9708b4">
            suppleant i Nordiska rådets svenska delegation
          </note>
          <note n="73d52f59">
            4 § Meddelande om ändringar i kammarens sammanträdesplan
          </note>
          <note n="459b56ec">
            Tredje vice talmannen meddelade att fredagen den 6 maj kl. 11.00
            skulle bordläggningsplenum äga rum. Tidigare aviserat interpellationssvar
            kl. 9.00 skulle utgå.
          </note>
          <note n="8a3ba97f">
            Tredje vice talmannen meddelade vidare att bordläggningsplenum
            fredagen den 3 juni kl. 11.00 skulle utgå.
          </note>
          <note n="0319069f">
            5 § Hänvisning av ärenden till utskott
          </note>
          <note n="46d27fe3">
            Föredrogs och hänvisades
          </note>
          <note n="e12a4c4d">
            6 § Fortsatt tillämpning i fråga om Iran av lagen (1996:95) om
            vissa internationella sanktioner
          </note>
          <note n="7e7543b0">
            Föredrogs
          </note>
          <note type="speaker" n="1ab555b5">
            Anf. 1 FREDRIK MALM (FP):
          </note>
          <u who="unknown" xml:id="i-109b81e921d5bf6d-0" n="a921d45e">
            <seg n="2ecd3a4b">
              Fru talman! Jag noterar att jag är den enda ledamoten som har
              anmält mig till den här debatten eller man ska kanske säga monologen.
              Det har att göra med att utrikesutskottet är helt överens i detta
              betänkande det finns inga reservationer. Men det är inte riktigt
              hela sanningen.
            </seg>
            <seg n="6e33d00f">
              Betänkandet rör det paket av sanktioner mot Iran som Europeiska
              unionen beslutade om sommaren 2010. För att det rådsbeslutet ska
              kunna tillämpas i Sverige krävs det vissa ändringar beträffande
              två lagar: sanktionslagen från 1996 och en förordning från 2007
              om vissa sanktioner mot Iran.
            </seg>
            <seg n="9797a8ea">
              Det handlar med andra ord om en anpassning av svensk lagstiftning
              till ett beslut som redan har fattats i ministerrådet. På den
              punkten är utrikesutskottet överens. Men det fanns olika uppfattningar
              från första början om huruvida Europeiska unionen över huvud taget
              skulle anta ett sanktionspaket mot Iran. Därför anser jag att
              det är viktigt att klargöra några ståndpunkter i debatten.
            </seg>
            <seg n="ab59f74a">
              Fru talman! Regimen i Iran är en av de största förbrytarna mot
              de mänskliga rättigheterna i världen. Den hänger sina medborgare
              i lyftkranar, fängslar oberoende journalister, torterar oppositionella,
              skickar det iranska folkets pengar till Hizbullah och Hamas och
              vill utplåna staten Israel. Och detta sker utan att Iran har kärnvapen.
              Vi kan bara fundera över hur utvecklingen skulle se ut om regimen
              i Iran bemästrade hela kärnbränslecykeln och dessutom hade skaffat
              sig tillgång till atomvapen.
            </seg>
            <seg n="fc821d94">
              Den fråga vi bör ställa oss är således: Kan vi acceptera att
              en av världens farligaste regimer får tillgång till världens farligaste
              vapen? Svaret på den frågan måste vara ett entydigt nej. Det finns
              flera andra argument för detta.
            </seg>
            <seg n="fae149b0">
              Om Iran får kärnvapen kommer det att bli ännu svårare att påverka
              regimen och ge stöd till landets demokratirörelse. Den dag nya
              oroligheter bryter ut i Iran, till exempel till följd av ett prisfall
              på olja som i sin tur leder till livsmedelsbrist och indragna
              subventioner, kan den iranska militären och säkerhetstjänsten
              agera än mer brutalt, eftersom omvärlden inte kan ingripa. Kärnvapen
              riskerar att göra den iranska diktaturen immun mot omvärldens
              påtryckningar. Därmed försvåras också en demokratisering i landet.
            </seg>
            <seg n="863907a3">
              Om Iran skaffar kärnvapen riskerar det dessutom att sätta i gång
              en rustningsspiral i Mellanösternregionen. Grannländerna måste
              då vidta åtgärder för att garantera sin egen säkerhet, på medellång
              och längre sikt i alla fall. Det gäller Turkiet, Saudiarabien,
              Egypten, gulfstaterna och andra.
            </seg>
            <seg n="00fee460">
              Ett Iran med kärnvapen skulle dessutom utsätta staten Israel
              för ett direkt existentiellt hot.
            </seg>
            <seg n="9c4bb067">
              Fru talman! Europeiska unionens sanktioner mot Iran följer de
              beslut som Förenta nationerna har tagit i flera steg sedan 2006,
              och de skärper dessutom FN-sanktionerna en aning. Syftet är att
              Iran ska följa icke-spridningsavtalet, NPT, och fullt ut samarbeta
              med FN:s atomenergiorgan IAEA och därmed följa de principer som
              landet självt har anslutit sig till. Det innebär att Iran inte
              får utveckla kärnvapen.
            </seg>
            <seg n="f18c2e41">
              Hur långt Iran har kommit i urananrikningsprocessen, hur många
              anläggningar och centrifuger som där finns och andra mer detaljerade
              frågor kring processen har vi inga exakta svar på i dag. Det kan
              handla om några år, och det kan handla om längre tid än så.
            </seg>
            <seg n="076773d5">
              Fru talman! Sanktionernas innehåll och omfattning ger vid handen
              att detta inte ensamt kommer att hindra Iran från att utveckla
              kärnvapen. Men det är fel att hävda vilket en del gör att sanktionerna
              är tandlösa, för det är de inte.
            </seg>
            <seg n="ded35053">
              Med de skärpningar som har gjorts har sanktionerna en inverkan
              på den iranska ekonomin. De är därmed också till sin karaktär
              bredare än att endast slå mot atomenergiprogrammet. Vaksamheten
              mot Irans ekonomiska aktivitet ökar dessutom runtom i världen,
              vilket ökar möjligheterna att upptäcka när Iran försöker kringgå
              sanktionerna genom att till exempel falskdeklarera varuleveranser
              eller sätta upp frontbolag för att genomföra transfereringar och
              annat.
            </seg>
            <seg n="1911a382">
              Fru talman! Tyvärr intog den svenska regeringen tidigt en negativ
              attityd till EU-sanktioner mot Iran. Det fanns flera argument
              för detta jag behöver inte gå in närmare på dem nu.
            </seg>
            <seg n="79a4fc5d">
              Min uppfattning var att Sverige i stället borde ha välkomnat
              de skärpta EU-sanktionerna mot Iran, oavsett om de hade varit
              EU-autonoma eller mer eller mindre bekräftat eller kompletterat
              Förenta nationernas sanktioner, som säkerhetsrådet har beslutat
              om.
            </seg>
            <seg n="a8a63a7c">
              Det vore nämligen förödande om sanktionerna i stället skulle
              mildras eller lyftas. Det skulle sända signalen att omvärlden
              accepterar Iran som en kärnvapenstat. Det skulle uppfattas som
              en viktig seger för Mahmoud Ahmadinejad och ayatolla Khamenei.
              Sannolikt skulle Iran då öka sina ansträngningar att skaffa atomvapen.
            </seg>
            <seg n="c5f70d9a">
              Om pressen på Iran minskar ökar dessutom risken att andra stater
              agerar unilateralt mot Iran. Den som inte vill se en väpnad konflikt
              mellan Iran och andra stater gör därför rätt i att upprätthålla
              en så hård press på den iranska diktaturen som möjligt.
            </seg>
            <seg n="67754a3b">
              Under den arabiska våren ser vi hur befolkningarna i en rad länder
              nu reser sig mot de regimer som under många år har hållit dem
              i bojor. Men massiva demonstrationer är ingenting nytt i Iran.
              Regimen vacklade till följd av studentprotesterna i slutet av
              1990-talet men lyckades stå kvar på båda benen då president Khatami
              valde att stå lojal med den regim han trots allt företrädde. Efter
              det riggade presidentvalet 2009 gick hundratusentals iranier ut
              på gatorna och protesterade, men protesterna slogs ned med skoningslöst
              våld från regimens sida.
            </seg>
            <seg n="1cda9bb5">
              Förtrycket i Iran tar sig en rad olika uttryck. Kvinnors rättigheter
              är bedrövligt eftersatta, både i praktiken och i lagstiftningen.
              Kurderna förtrycks, och deras partier tvingas ha sina högkvarter
              i irakiska Kurdistan, på andra sidan gränsen. Balucherna, som
              lever i skärningspunkten mellan Iran, Pakistan och Afghanistan,
              har under lång tid förföljts. Religionsfrihet omfattar snart endast
              regimens mest lojala shiamuslimska fundamentalister.
            </seg>
            <seg n="fa66a7bc">
              Enda sättet för Iran att bli ett gott och välmående samhälle
              är att landet blir en demokrati. Att den diktatoriska eliten skulle
              få tillgång till kärnvapen vore ett allvarligt slag mot möjligheterna
              till just detta, att kunna bygga en demokrati i Iran. Därmed hänger
              sanktionerna också ihop med strävan efter ett demokratiskt Iran.
            </seg>
          </u>
          <note n="cab1a55e">
            I detta anförande instämde Ismail Kamil, Nina Lundström och Christer
            Winbäck (alla FP).
          </note>
          <note n="1947317c">
            Överläggningen var härmed avslutad.
          </note>
          <note n="dfde8da7">
            7 § Avfall och kretslopp
          </note>
          <note n="7e7543b0">
            Föredrogs
          </note>
          <note type="speaker" n="4780bb3a">
            Anf. 2 SUZANNE SVENSSON (S):
          </note>
          <u who="suzanne_svensson_502ccf" xml:id="i-eae65486fba52308-0" n="65e53708">
            <seg n="faa3099e">
              Fru talman! Stora mängder avfall är vardag i det moderna samhället.
              Detta har en stor påverkan på vår miljö. För att minska konsekvenserna
              måste vi arbeta på flera plan. Det handlar om att minska mängden
              avfall i sig, exempelvis genom att använda produkter tillverkade
              av mindre mängd material och förlänga produkternas livslängd,
              att minska avfallets farlighet, återanvända produkter och ta hand
              om det avfall som inte går att använda på ett säkert sätt.
            </seg>
            <seg n="d31fa32a">
              Producentansvaret innebär att producenterna ansvarar för att
              samla in och ta hand om uttjänta produkter. Ett exempel är förordningen
              om producentansvar för förpackningar. Syftet är att stimulera
              producenterna att utveckla förpackningar så att utsläpp av skadliga
              ämnen minimeras vid återvinning. Samtidigt avser förordningen
              att driva på utvecklingen av mindre och lättare förpackningar
              så att avfallsmängden på detta sätt minskar.
            </seg>
            <seg n="b0d26a92">
              De berörda parterna har en överenskommelse som ska ge en ökad
              återvinning i hela landet. I överenskommelsen ingick 200 nya återvinningsstationer
              som skulle etableras, och man skulle ha en beredskap för ytterligare
              200. Avfallshanteringens parter lovade att löpande utvärdera sin
              service. Om och när graden av källsortering minskade i ett område
              skulle informationen till medborgarna genast förbättras.
            </seg>
            <seg n="059cd509">
              Trots att det finns en överenskommelse mellan de olika parterna
              har inte detta fungerat de senaste åren. Det har inte varit lönsamt
              att hämta visst material, eller så har man valt att hämta i mindre
              omfattning, vilket har inneburit att återvinningsstationer i kommunerna
              har varit överhopade. Kommunerna har själva fått ta hand om det
              avfall som inte har varit lönsamt att hämta för förpackningsindustrin.
              Eftersom detta blivit ett sanitärt problem har kommunerna också
              fått öka städningen runt återvinningsstationerna. Konsekvensen
              har blivit att kommunerna själva har tagit över eller håller på
              att ta över hanteringen av förpackningsmaterialet.
            </seg>
            <seg n="0ad6a9ad">
              Nu när hjulen börjar snurra i Sverige igen och industrin börjar
              bli intresserad av sitt återvinningsmaterial finns till exempel
              inte det papper som industrin behöver. Man får gå ut på marknaden
              och handla upp återvinningspapper för en dyrare peng än om man
              hade tagit hand om det såsom överenskommelsen var från början.
            </seg>
            <seg n="41351713">
              Producentansvaret måste fungera. Konsumenternas vilja att källsortera
              sina sopor ska mötas med respekt från kommuner, förpackningsproducenter
              och avfallsentreprenörer. Det ska vara enkelt att sortera och
              lätt att göra rätt.
            </seg>
            <seg n="84baf0e7">
              Detta är endast en av många frågor när det gäller avfall. På
              så väl detta som andra avfallsområden återstår mycket att göra.
            </seg>
            <seg n="dd700a5d">
              Vi socialdemokrater vill driva på utvecklingen av teknik och
              system för tillverkning, insamling och återvinning. Vi vill utreda
              möjligheterna att samla in avfall i materialströmmar och öka fokus
              på att förebygga uppkomst av förpackningsavfall.
            </seg>
            <seg n="ab8d60fd">
              Fru talman! Vi anser att det är dags att Sverige på allvar tar
              sig an uppgiften att ta vara på resurserna i avfallet, inte bara
              som energi utan också ett steg högre upp i avfallshierarkin, på
              materialnivå. För detta kan det behövas både regeländringar och
              ekonomiska styrmedel så att man kan komma ifrån deponeringen av
              de stora mängderna hushållsavfall.
            </seg>
            <seg n="e3dc8c4c">
              Vi anser att man måste utveckla pantsystem för att minska råvarubehovet,
              materialsvinnet, nedskräpningen, miljöförstöringen, energiförbrukningen
              och belastningen på ekosystemen. Exempel på nya pantsystem är
              system för inbyggda batterier i presentartiklar, som tyvärr ofta
              hamnar i fel avfallsfraktion, och för hushållselektronik, som
              har blivit en snabbt växande del av våra sopor som lätt hanteras
              fel.
            </seg>
            <seg n="d42b135e">
              Den ökade tillgängligheten till kontinenten och möjlighet till
              handel skapar också ett stort problem vad gäller aluminiumburkar.
              De tomma burkarna hamnar ofta i soporna eller, ännu värre, i vår
              natur. Burkarna utgör ett stort nedskräpnings- och miljöproblem
              eftersom aluminium inte bryts ned. Burkarna är också energikrävande
              att framställa, och de bör därför återanvändas eller återvinnas
              för att vi ska kunna spara energi.
            </seg>
            <seg n="bdfc7c9a">
              Därför anser vi att det behövs ett gemensamt pantsystem för aluminiumburkar
              inom EU och att regeringen på EU-nivå bör driva frågan om ett
              gemensamt pantsystem för aluminiumburkar i hela Europa.
            </seg>
            <seg n="0d05e3ee">
              Fru talman! I dag finns det inga regler som hindrar båtar och
              fartyg från att släppa ut avfallsvatten rakt ut i havet när de
              befinner sig på internationellt vatten. I stället är det upp till
              de olika rederiernas eget samvete att välja vad de släpper ut
              eller inte. Men de frivilliga åtagandena är inte tillräckliga.
            </seg>
            <seg n="02f6aa7e">
              Parlamentariska Östersjökonferensen i augusti 2007 beslutade
              att rekommendera alla Östersjöstaters regeringar och Helcom att
              omedelbart initiera åtgärder för att minska avfallsutsläpp från
              alla båtar i Östersjön för att minska försurningen i havet. Det
              är viktigt att Sverige som föregångsland driver frågan om minskat
              utsläpp från båtar och fartyg i förhandlingarna om Helcoms aktionsplan
              för Östersjön. En väg att gå kan vara att kräva obligatorisk avfallshantering
              i hamnarna och att erbjuda gratis tömning av tankar, exempelvis
              finansierat via hamnavgiften.
            </seg>
            <seg n="08e144a5">
              Exporten av farligt avfall till fattiga länder är ett allvarligt
              miljö- och rättviseproblem. Att fattiga länder tar hand om de
              rikas farligaste sopor kan vi aldrig acceptera. Exporten av miljöfarligt
              avfall till fattiga länder måste upphöra. Vi vill därför skärpa
              producentansvaret i EU vad gäller miljöfarligt avfall som elektronikavfall
              eller avfall som innehåller tungmetaller. Sådant miljöfarligt
              avfall ska tas om hand inom EU och ska inte få exporteras till
              länder utanför unionen utan särskilt tillstånd. Tillståndet ska
              förutsätta att avfallet kan tas om hand på ett sätt som inte innebär
              miljörisker.
            </seg>
            <seg n="fec6214e">
              I Sverige återvinner vi i dag 96 procent av allt vårt totala
              hushållsavfall. Vi är därmed en av de främsta återvinnarna i världen.
              Trots det förutspås att vårt sopberg 2050 kommer att vara fem
              gånger större än i dag. Mellan 10 och 50 procent av all vår mat
              äter vi inte upp, och den totala mängden onödigt matavfall från
              svenska hushåll beräknas till 900 000 ton per år.
            </seg>
            <seg n="90b900ac">
              Vi anser att matavfall från våra hushåll behöver tas om hand
              på ett bättre sätt än vad som sker i dag så att vi kan utnyttja
              den potential som avfallet har. Matrester kan till exempel omvandlas
              till biogas och biogödsel. Vi förespråkar klimatinvesteringar
              lokalt till stöd för produktion av biogas från organiskt avfall.
              Kombinationen av avfallsförbränning med kraftvärme, biogasproduktion
              och kompostering är en bra mix för att minska utsläpp, vilket
              människa och miljö är i stort behov av.
            </seg>
            <seg n="70d8a9bf">
              Fru talman! Vi står naturligtvis bakom samtliga våra reservationer,
              men jag yrkar bifall till reservation 5.
            </seg>
          </u>
          <note type="speaker" n="23b2e448">
            Anf. 3 ÅSA ROMSON (MP):
          </note>
          <u who="asa_romson_0ca12e" xml:id="i-6f442990da6e7ea4-0" n="4a7230fa">
            <seg n="76c6aa38">
              Fru talman! Vi debatterar ett betänkande som rör ett antal motioner
              om avfall och kretslopp. Jag ska inte lägga ut texten om hela
              detta politiska område utan göra några nedslag i de motioner som
              utskottet har behandlat.
            </seg>
            <seg n="5f35f5ac">
              På radion i morse hörde jag Lundaforskaren som menade att vi
              har nog med restavfall från hushåll, livsmedelsindustri och avloppsslam
              för att driva samtliga bussar i hela Sverige med biogas.
            </seg>
            <seg n="ca9a435a">
              Det låter som en positiv nyhet om det kunde bli verklighet eftersom
              bussarna i stadstrafik och i landsortstrafik i Sverige inte bara
              bidrar till fossila utsläpp av koldioxid utan också ganska mycket
              bidrar till hälsofarliga utsläpp i luft. Biogasdriften av tunga
              fordon är en oerhört effektiv och miljöbra satsning att genomföra.
            </seg>
            <seg n="ff1f5546">
              Tyvärr har vi i dag inte de system som gör att vi effektivt utnyttjar
              det avfall som vi har och som kan göras till biogas så att vi
              driver alla dessa bussar med biogas. Det är både i distributionsledet
              och i det led som vi nu diskuterar kring avfallshanteringen, alltså
              insamlingen av dessa restprodukter, som Sverige skulle kunna göra
              betydligt mer.
            </seg>
            <seg n="5714ac3d">
              Miljöpartiet tycker att man ska samla in biologiskt avfall i
              alla större städer i Sverige från både hushåll och storkök. Då
              skulle vi få en bra resurs som vi kan använda i kretsloppet betydligt
              mer effektivt än att bara bränna upp det som görs med huvuddelen
              av det i dag. En sådan konvertering skulle också kunna underlättas
              och stödjas av staten och regelverket i stället för att man drar
              denna fråga ytterligare ett antal år i långbänk för att hitta
              lösningar på det lokala planet. Som den tidigare talaren nämnde
              kan man också ge ekonomiskt stöd för lokala lösningar som tidigare
              på biogasens område har visat sig vara ganska lyckade satsningar.
              Vi har åtminstone fått i gång en hel del biogasproduktion i Sverige
              i dag med hjälp av de nationella investeringsstöd som har funnits
              i form av Klimp- och LIP-stöd.
            </seg>
            <seg n="39730218">
              I den reservation som Miljöpartiet har skrivit tillsammans med
              Socialdemokraterna och Vänsterpartiet om biologiskt avfall pekar
              vi just på att alla större städer ska få ett tydligt regelverk
              för att de ska samla in biologiskt avfall från hushållen. Då får
              man bort lite av den osäkerhet som finns i dag kring hur man ska
              bygga upp dessa system. Vi ser nämligen att nästan hälften av
              Sveriges kommuner har börjat eller redan har byggt ut insamlingssystem
              för biologiskt avfall. Det gäller i både större städer och i något
              glesare orter. Men samtidigt finns hälften av kommunerna kvar.
              När vi behöver denna resurs för en gemensam energisatsning både
              till tung trafik och till andra energiområden borde det även ligga
              i riksdagens intresse att underlätta för ett sådant regelverk.
            </seg>
            <seg n="a95f0318">
              Den andra frågan som jag vill ta upp gäller de allmänna ansvarsförhållandena
              i fråga om insamlingen från hushållen av avfall. Vi överöses med
              mediala inslag om vilka resurser som ändå finns i våra soppåsar
              hemma i hushållen och som inte tas till vara i materialledet.
              Vi i Sverige är stolta över att vi inte lägger detta avfall på
              deponi längre utan förbränner det och i alla får energi av det.
              Men det skulle vara bättre om vi lyckades materialåtervinna betydligt
              mer än vi gör i dag.
            </seg>
            <seg n="44fcb9fa">
              Jag vill peka på att den kanske största vinsten är den pedagogiska,
              nämligen att man gemensamt i bostadsområden och bland befolkningen
              faktiskt känner att man gör rätt för sig och att man inte blir
              straffad för att man sorterar sitt avfall genom att man, som i
              Helsingfors, får gå flera hundra meter. Det låter inte särskilt
              långt. Men med tanke på att alternativet är att man bär ut soppåsen
              till trapphuset straffar vi fortfarande dem som gör det miljöbästa
              valet, precis tvärtemot regeln om att det ska vara lätt och billigt
              att vara miljövän. Vi kan definitivt inte nöja oss med ett system
              där vi inte får till en lösning där den miljöbästa lösningen också
              är den lösning som var och en känner är den som är lättast att
              hantera.
            </seg>
            <seg n="4c21f055">
              Jag tror att den samförståndslösning som man har börjat diskutera
              mellan aktörerna är en bra början. Men jag tycker inte att vi
              här ska nöja oss med det som majoritetspartierna förespråkar i
              detta betänkande genom att vi ska vänta på en segdragen beredning
              i Regeringskansliet. Den proposition som man hänvisar till i majoritetstexten
              när det gäller att dessa frågor ska tas upp igen har redan kommit
              till riksdagen, men den visar sig inte innehålla någonting om
              dessa frågor.
            </seg>
            <seg n="0ad27853">
              Jag skulle därför vilja ställa en fråga till majoritetsföreträdarna
              i denna debatt om hur de ser på hur vi ska komma vidare med ansvarsförhållandena
              för att bättre kunna materialåtervinna hushållens avfall och få
              ett bättre insamlingssystem som gör att man inte skiljer på metallhinken
              och konservburken utan ser metall som metall och som en viktig
              resurs att materialåteranvända och få in i kretsloppet så att
              vi slipper överutnyttja de ändliga resurser som finns på jorden.
            </seg>
            <seg n="0da21a43">
              Fru talman! Jag står naturligtvis bakom samtliga våra reservationer,
              men för tids vinnande yrkar jag bifall bara till reservation 5
              om biologiskt avfall med mera.
            </seg>
          </u>
          <note type="speaker" n="69314d0f">
            Anf. 4 JENS HOLM (V):
          </note>
          <u who="jens_holm_726eb1" xml:id="i-bf9402826a1c2955-0" n="64faed38">
            <seg n="4999a87b">
              Fru talman! Jag skulle vilja lyfta fram några viktiga saker i
              denna debatt om avfall. Jag vill först understryka vikten av att
              ha ett fungerande pantsystem. Om man jämför Sverige med andra
              europeiska länder kan man se att vi har kommit ganska långt vad
              gäller pant på till exempel aluminiumburkar och petflaskor.
            </seg>
            <seg n="61396cb0">
              Om man jämför insamlingsgraden av produkter som det finns pant
              på med insamlingsgraden av andra produkter där det bara finns
              ett insamlingskrav ser man att det lämnas in väldigt mycket mer
              produkter när det finns en pant. Pant är ett bra styrmedel och
              ett incitament för att vi ska samla in detta avfall.
            </seg>
            <seg n="fbe98008">
              Därför tycker jag att reservation 1 från de rödgröna partierna
              är så viktig. Där skriver vi att vi vill utveckla pantsystemet
              och vill att fler produkter ska kunna införlivas i detta system.
            </seg>
            <seg n="40229a45">
              Jag personligen tycker att man också ska se över panttaxorna
              och att man kan höja dem på vissa områden. Det har man gjort på
              aluminiumburkar, vilket var helt rätt steg. Men man kanske kan
              höja mer än så, i synnerhet på petflaskor och på glasflaskor där
              panttaxorna ligger lågt.
            </seg>
            <seg n="6159a093">
              Väldigt mycket skulle vara vunnet om vi kunde ha ett gemensamt
              europeiskt pantsystem för aluminiumburkar. Det är tråkigt att
              partier som till exempel Folkpartiet inte har tillstyrkt reservationen
              från Socialdemokraterna och Vänsterpartiet. Detta skulle inte
              behöva innebära att vi på något vis måste äventyra eller försämra
              vårt svenska pantsystem, utan det handlar om att vi ska driva
              på de andra länderna så att de har ett system som liknar det som
              vi har i Sverige.
            </seg>
            <seg n="c84e2e97">
              Allt fler aluminiumburkar, inte minst med öl, kommer nu från
              andra europeiska länder till Sverige. Folk direktimporterar och
              fyller bilar och släpvagnar med öl från Danmark och Tyskland.
              Alla dessa burkar kan inte tas om hand i Sverige. Då vore det
              bra om vi hade ett gemensamt pantsystem.
            </seg>
            <seg n="5d4f6168">
              Det är också viktigt att vi kommer till rätta med förpackningsansvaret
              i Sverige. Sedan 1994 är det producenterna som har ansvaret för
              att samla in förpackningar och returpapper. Jag tror att alla
              som har varit aktiva i politiken på det lokala planet vet att
              detta är en stor stridsfråga. Alla vi vet att kommunerna i själva
              verket tar ett mycket stort ansvar för denna insamling när det
              faktiskt är producenterna som ska ta detta ansvar.
            </seg>
            <seg n="591171e9">
              Jag kommer ihåg att Avfall Sverige, som kanske har ett visst
              intresse i denna fråga, i en genomgång konstaterade att så mycket
              som 60 och upp till 80 procent av insamlingen av förpackningar
              och returpapper bekostas av andra än förpackningsindustrierna.
              Därför vill vi i de rödgröna partierna enligt reservation 3 se
              över detta. Vi vill skärpa kraven på producenterna så att de faktiskt
              tar sitt fulla ansvar. Jag yrkar därför bifall till reservation
              3.
            </seg>
            <seg n="0d2e91d6">
              Avslutningsvis måste vi komma till rätta med den stora dumpningen
              av en stor del av avfallet, men inte minst elavfall mobiltelefoner,
              datorer och andra saker som helt enkelt dumpas i utvecklingsländer.
              Detta leder till att stora mängder kvicksilver, bly, kadmium och
              andra farliga kemikalier sprids i dessa länder. I dag är det nästan
              fritt fram att fylla containrar på båtar och skicka dem till Nigeria
              eller andra länder i Afrika som det oftast handlar om.
            </seg>
            <seg n="93e5c608">
              Det här är helt i strid med EU:s ramdirektiv som säger att vi
              självklart ska ta hand om avfallet på hemmaplan. Ändå görs inte
              det. Därför måste vi här på hemmaplan hitta nya styrmedel för
              att vi ska konsumera mindre, inte hela tiden köpa nya mobiltelefoner.
              Vi borde också hitta system för hur det kan bli lättare att reparera
              produkter. I dag är det ju så att man går tillbaka till affären
              med en dator som man haft i ett eller två år och som behöver repareras.
              Om garantin inte längre gäller säger de i affären: Köp en ny!
              Det är för dyrt att reparera. Detta är ohållbart och extremt slösaktigt.
            </seg>
            <seg n="0c0b6b1d">
              Vi måste också se om det går att hitta strängare regler för kontroller
              och obligatoriska inspektioner i våra hamnar så att vi har kontroll
              över vilka produkter som skeppas ut från våra länder. Det har
              vi inte i dag. Då är det en ny lagstiftning, en strängare lagstiftning,
              som vi talar om.
            </seg>
            <seg n="f85d8229">
              Med detta sagt vill jag lyfta fram alla de rödgröna reservationerna,
              men för tids vinnande yrkar jag bifall endast till reservation
              3.
            </seg>
          </u>
          <note type="speaker" n="3d8201bf">
            Anf. 5 CHRISTER AKEJ (M):
          </note>
          <u who="christer_akej_212a7d" xml:id="i-dbf0cac8e2622ad4-0" n="1e1123d5">
            <seg n="7c13567e">
              Fru talman! Avfall och kretslopp är frågor som alltmer diskuteras
              och som kommit allt högre upp på agendan. Det är glädjande då
              vårt avfall är en för vår miljö mycket viktig fråga.
            </seg>
            <seg n="59902552">
              I första hand ska vi helt klart ha ambitionen att se till att
              mängderna avfall som vi producerar blir så små som möjligt. Därefter
              gäller att avfall som ändå uppstår tas om hand på ett ur miljö-
              och resurssynpunkt klokt sätt. Avfallshierarkin i ramdirektivet
              om avfall anger just denna ordning det avfall som uppstår ska
              i första hand återanvändas, i andra hand återvinnas eller användas
              för energiframställning och i sista hand deponeras.
            </seg>
            <seg n="650be364">
              I Sverige är vi duktiga på att hålla sopmängderna nere. Vi är
              mycket duktiga på att återvinna vårt avfall. Vi tillhör de ledande
              i Europa. I Sverige produceras årligen ungefär 500 kilo avfall
              per person, vilket är något tiotal kilo mindre än som i genomsnitt
              gäller för EU-länderna.
            </seg>
            <seg n="342ee45e">
              De senaste tolv åren har vi i vårt land ökat andelen som återvinns
              och som används till energiutvinning från knappt 70 procent till
              98 procent. Återvinningen utgör en tredjedel. Till energiutvinning
              går hälften, 48 procent. Till biologisk behandling går 14 procent.
              Deponeringen har i stort helt upphört; den har minskat från 31
              procent till 1 procent.
            </seg>
            <seg n="3ec854b5">
              I EU är förhållandena helt annorlunda med en avsevärt mindre
              andel återvinning och en väsentligt större del som går till deponi.
              Däremot har våra totala avfallsmängder ökat från 3,7 miljoner
              ton 1997 till 4,5 miljoner ton 2009. Dock kunde vi förra året
              se en viss minskning. Samtidigt är det viktigt att beakta att
              våra avfallsmängder också står i viss relation till konjunkturen.
              Lite skämtsamt brukar det påstås att en av de bästa konjunkturmätarna
              är studiet av en återvinningsstation och aktiviteten där.
            </seg>
            <seg n="c681d7ca">
              Fru talman! På senare år har vi också kraftigt ökat andelen avfall
              som blir biologiskt behandlat till exempel för utvinning av biogas.
              I dag utgör, som nämnts, denna del 14 procent. Här finns dock
              en potential att gå vidare och att nå ännu högre siffror.
            </seg>
            <seg n="43bc62ee">
              I stort sett överallt i vårt land är man på väg att införa utsortering
              av biologiskt hushållsavfall för rötning och gasframställning.
              Mycket här handlar om att finna praktiska lösningar som är ekonomiskt
              lönsamma och lätta att implementera ute i de enskilda hushållen.
              Just detta är en viktig faktor för att nå vårt mål om en ännu
              större andel källsortering.
            </seg>
            <seg n="8f47919b">
              Det måste vara enkelt och det måste kännas motiverat för den
              enskilde medborgaren att leva miljövänligt i sitt vardagsliv och
              att sortera och återvinna sitt avfall på ett optimalt sätt.
            </seg>
            <seg n="d29f04e9">
              I Sverige finns det ett krav på förpacknings- och tidningsindustrin,
              ett så kallat producentansvar; deras produkter ska återvinnas
              för materialanvändning. Det gäller därför att finna system som
              gör det lätt för konsumenten att medverka i denna återvinning
              så att förpackningar och tidningar inte hamnar bland de vanliga
              soporna. Internationellt sett är vi väldigt duktiga på detta.
            </seg>
            <seg n="9e9780f9">
              Förra året återvanns 91 procent av tidningar och trycksaker och
              74 procent av kartong och wellpapp. För bådadera överträffade
              vi klart regeringens mål om 75 procent respektive 65 procent.
              Metallförpackningar återvanns till 73 procent, plast till 31 procent
              och glas till 74 procent. Även här klarade vi i två fall av tre
              regeringens mål med god marginal.
            </seg>
            <seg n="b6a9e11f">
              Ett område som diskuteras mycket är aluminiumburkar och petflaskor.
              På dessa finns en pantavgift som förra året fördubblades. Burkar
              och petflaskor återvinns också i mycket hög grad, till 87 procent
              respektive 83 procent. Vi återvinner alltså nästan nio av tio
              av våra burkar och plastflaskor.
            </seg>
            <seg n="039b2324">
              Batterier är en annan omdiskuterad produkt med vissa rent skadliga
              och hälsovådliga innehåll. Sedan år 2009 finns här ett producentansvar
              som innebär ansvar för information till konsumenten om var man
              kan lämna sina uttjänta batterier och om varför det är så viktigt
              att samla in dessa. Producenterna ansvarar också för att det finns
              insamlingssystem över hela Sverige samt för sortering och återvinning.
            </seg>
            <seg n="cae3fc82">
              Beträffande elektriskt och elektroniskt avfall som datorer, musikanläggningar,
              tv och vitvaror samlas i vårt land drygt 15 kilo per person in
              att jämföra med EU-snittet på 4 kilo.
            </seg>
            <seg n="9e9c7e42">
              Som jag nämnt är vi duktiga på att sortera vårt avfall, återanvända
              det material som passar för det och förbränna det som är lämpat
              för det.
            </seg>
            <seg n="abe7dc2f">
              Trots att vi nått långt och är ledande i Europa och även internationellt
              får vi inte slå oss till ro. Tvärtom måste det här sporra oss
              ytterligare till att ständigt bli bättre och till att nå ännu
              högre mål. Vi kan vara stolta men får inte vara nöjda.
            </seg>
            <seg n="60990ddf">
              Miljömålsberedningen har därför till regeringen avlämnat ett
              förslag om nya mål för minskat avfall och ökad biologisk återvinning.
              Målen är bland annat att matavfallet ska minska med minst 20 procent
              fram till år 2015. Vidare ska år 2015 minst 40 procent av matavfallet
              från hushåll, storkök, butiker och restauranger behandlas biologiskt.
            </seg>
            <seg n="ec95f19f">
              Fru talman! Här i kammaren har riksdagen i dag att ta ställning
              till ett motionsbetänkande där 25 motionsyrkanden inom området
              avfall och kretslopp behandlas.
            </seg>
            <seg n="71ada9a8">
              En del i betänkandet handlar om pantsystemet, om detta kan utökas
              och bli mer internationellt eller åtminstone gemensamt inom EU.
              Frågan är inte alls ny utan utreddes redan 2003 av Kommerskollegiet.
              Man menade då att det var lämpligt att börja med ett mindre antal
              länder som redan har ett fungerande pantsystem. Många frågor återstår
              dock innan ett gemensamt system kan genomföras.
            </seg>
            <seg n="2635d365">
              EU-kommissionen inledde hösten 2010 en studie om alternativ och
              möjligheter när det gäller att införa ett EU-gemensamt pantsystem.
              Denna studie beräknas vara klar i slutet av detta år.
            </seg>
            <seg n="4ad2d3eb">
              En globalt sett ökad återvinning av burkar är ur flera synpunkter
              positivt. Dock är det i ett globalt system viktigt att incitamenten
              för konsumenten att panta burkar finns kvar. Det gäller att det
              är enkelt och att återvinningssystemet finns tillgängligt nära
              konsumenten. Sverige som tillhör de länder i världen som är bäst
              när det gäller att panta burkar borde kunna vara en förebild.
            </seg>
            <seg n="6eb71467">
              Inom Nordiska rådet har nyligen frågan om ett gemensamt nordiskt
              pantsystem utretts. Stora mängder burkar och även flaskor passerar
              över gränserna mellan länderna, även från länder utanför Norden
              till exempel Tyskland och Estland. Ett gemensamt pantsystem skulle
              därför göra det enklare för konsumenten och även gynna miljön.
              Dock finns det i flera nordiska länder ett motstånd mot ett gemensamt
              pantsystem då man befarar att det skulle ge extra kostnader.
            </seg>
            <seg n="16e79b49">
              Nordiska rådet menar att ett sådant här system bör kunna inrättas
              inom tre år och då med fördel även omfatta gränshandeln med tredje
              land. Vi menar dock att man rimligen bör avvakta EU-kommissionens
              arbete beträffande ett EU-gemensamt system innan man tar slutlig
              ställning.
            </seg>
            <seg n="0dceeb52">
              För batterier finns som jag nämnt ett producentansvar sedan 2009.
              Enligt detta finns krav på information till konsumenterna om batteriers
              fara för hälsan, påverkan på miljön och var man kan lämna sina
              uttjänta batterier. Enligt Naturvårdsverket är just information
              ett viktigt styrmedel för ökad insamling av batterier. Det är
              viktigt att folk blir medvetna om farorna med batterier. Regeringen
              följer frågan om hur insamling och återvinning av batterier utvecklas
              och får vid behov återkomma med ytterligare åtgärder.
            </seg>
            <seg n="5d7765d8">
              Fru talman! I betänkandet diskuteras också ansvarsförhållanden
              för avfallshanteringen. Detta är tydligt lagreglerat, men självklart
              i praktiken kan det alltid i vissa speciella fall bli gränsdragningsproblem
              hur väl man än försöker reglera. Inom avfallsområdet pågår nu
              en implementering av ramdirektiven om avfall. I dessa införs nya
              definitioner som gör lagstiftningen tydligare, avfallshierarkin
              lyfts fram och det görs en mängd ändringar och förtydliganden.
            </seg>
            <seg n="9c5777ee">
              Kommunerna har ansvaret för insamling och behandling av hushållsavfall.
              I varje kommun ska det finnas en renhållningsordning som anger
              föreskrifter för hantering av avfall i kommunen och en avfallsplan
              som beskriver kommunens åtgärder för att minska avfallets mängd
              och farlighet.
            </seg>
            <seg n="f205fdbb">
              Ytterst anger miljöbalken att den som innehar avfall ska se till
              att detta hanteras på ett hälso- och miljömässigt godtagbart sätt.
              För en mängd produkter finns producentansvar, alltså att producenten
              har ansvar för insamling och omhändertagande av uttjänta produkter.
              Det gäller papper, däck, förpackningar, batterier, elektriska
              produkter, belysningsarmaturer, etcetera. Det finns industrier
              i Sverige som för sin produktion är beroende av material från
              produktåtervinningen. Därför får inte dessa material felaktigt
              gå till exempelvis energianvändning.
            </seg>
            <seg n="64729877">
              Vill vi nå än bättre resultat beträffande sortering av avfall
              till återvinning måste vi ha enkla, tillgängliga och konsumentanpassade
              system. Ett steg i denna riktning togs 2009 genom en överenskommelse
              mellan Sveriges Kommuner och Landsting, SKL, Avfall Sverige, Förpacknings-
              och Tidningsinsamlingen, FTI, och Svensk Glasåtervinning som innebär
              att det etableras 200 nya återvinningsstationer framför allt i
              större tätorter, att fler återvinningsstationer ska etableras
              i områden med hög säsongsbelastning samt att orter med en åretruntöppen
              livsmedelsbutik alltid ska ha en återvinningsstation.
            </seg>
            <seg n="d911f9d0">
              Överenskommelsen som träffats mellan producenter och kommuner
              är viktig och lyfter fram just betydelsen av information. Rätt
              utformad information till de enskilda medborgarna, som ökar deras
              förståelse och betonar vikten av god avfallshantering för att
              värna vår miljö, hälsa och ta till vara värdefulla resurser, medverkar
              till att öka återvinningen och säkerställa en god källsortering
              som möjliggör ett effektivt materialutnyttjande.
            </seg>
          </u>
          <note n="cea50176">
            Med detta, fru talman, vill jag yrka bifall till förslaget i
            utskottets betänkande i dess helhet.
          </note>
          <note type="speaker" n="dc911670">
            Anf. 6 ÅSA ROMSON (MP) replik:
          </note>
          <u who="asa_romson_0ca12e" xml:id="i-6f442990da6e7ea4-1" n="4a7230fa">
            <seg n="7bf2f5c6">
              Fru talman! Det var många fina ord och en mycket bra redogörelse
              för hur systemet ser ut i dag. Jag undrar lite grann över regeringens
              linje här. Som det redogörs för i betänkandet förlitar man sig
              till den överenskommelse som, det måste erkännas, ännu inte har
              realiserats i några större detaljer. 200 återvinningsstationer
              i hela Sverige är knappast någonting som gör det enklare för konsumenterna.
              Du pratar, Christer, om konsumentnära regler. Jag undrar hur du
              ser på fastighetsnära källsortering och hur man ska få konsumenterna,
              hushållen, att källsortera i fastigheterna och hur vi ska få det
              systemet att fungera.
            </seg>
            <seg n="9d4c3ee9">
              Min andra fråga gäller avfallshierarkin. Du säger att den ska
              förtydligas i samband med implementeringen av EU:s avfallsdirektiv.
              Varför föreslår man inte att avfallshierarkin helt enkelt skrivs
              in i lagen? Det är det tydligaste stället att tydliggöra den på,
              och det är det tydligaste stället att förtydliga för kommunerna
              att ta med den i deras egna renhållningsordningar, som ju styr
              allt hushållsavfallsinsamlande i Sverige.
            </seg>
          </u>
          <note type="speaker" n="4cbdf81e">
            Anf. 7 CHRISTER AKEJ (M) replik:
          </note>
          <u who="christer_akej_212a7d" xml:id="i-dbf0cac8e2622ad4-1" n="1e1123d5">
            <seg n="669f0f51">
              Fru talman! Jag tror att vi är överens i många delar i fråga
              om avfallshierarkin. Nummer ett är att vi ser till att vi får
              så små avfallsmängder som möjligt. När avfall ändå uppstår ska
              vi försöka återanvända det. Kan vi inte återanvända det är nästa
              steg att återvinna det och återvinna det för till exempel material
              på nytt eller för energiutvinning. Det är så man jobbar i Sverige,
              och man har kommit olika långt på olika ställen.
            </seg>
            <seg n="b906736a">
              Jag tror inte, Åsa Romson, att man kan göra det riktigt så enkelt
              för sig som att säga att man genast får effekt om vi lagstiftar
              om en viss sak i Sveriges riksdag. Det handlar väldigt mycket
              om hur man lyckas ute på det lokala planet, om vi kan göra det
              enkelt och begripligt för kommuninvånarna. Ytterst vilar det på
              de enskilda kommunerna, som har ansvar för att se till att det
              fungerar och att stimulera sina kommuninvånare. Icke minst är
              information, som jag nämnde i mitt anförande, otroligt viktig.
              Flera instanser säger att den sak som kanske är mest avgörande
              för att man ska få ett bra genomslag och en ännu bättre källsortering
              i vårt land i dag är vi världsledande, men vi ska inte nöja oss
              med det är att våra invånare är informerade, känner en delaktighet
              och har kunskap.
            </seg>
          </u>
          <note type="speaker" n="c761e7d5">
            Anf. 8 ÅSA ROMSON (MP) replik:
          </note>
          <u who="asa_romson_0ca12e" xml:id="i-6f442990da6e7ea4-2" n="4a7230fa">
            <seg n="c70f5610">
              Fru talman! Jag håller helt med om det. Problemet är bara vad
              som är vår roll här i riksdagen. Hur underlättar vi för framför
              allt kommunerna att ta det ansvaret? Det är de som har informationsansvaret
              gentemot befolkningen. Om vi nu pratar om hushållsavfall är det
              kommunerna som står för ansvaret för att det omhändertas.
            </seg>
            <seg n="07d43b4b">
              Vi har en lagstiftning som gör att olika aktörer agerar på delvis
              samma del, och deras förhållande gentemot varandra vet vi. Det
              är en diskussion mellan parterna sedan flera år tillbaka, och
              det har inte lösts. Den här regeringen lägger inte fram ett enda
              förslag till riksdagen för att underlätta för de lokala aktörerna
              och underlättar inte ett dugg för kommunerna för att medborgarna
              ska få mer information eller för att vi ska ta stegen vidare och
              bygga på de goda exempel vi har i flera av de kommuner som själva
              har tagit på sig att gå vidare med framför allt informationsinsatserna.
            </seg>
            <seg n="63732582">
              Vi måste ta vårt ansvar också här i riksdagen och lagstifta så
              att det blir tydligare och att vi kommer vidare och tar steg bort
              från avfallsförbränning och från bara energiåtervinning till materialåtervinning,
              till återvinning av produkter och till minimering av avfallet.
              I det läget ger ni inte kommunerna eller aktörerna för den delen
              några fler verktyg. Det verkar trots allt vara regeringens linje
              att man är ganska nöjd med situationen.
            </seg>
          </u>
          <note type="speaker" n="42ec3760">
            Anf. 9 CHRISTER AKEJ (M) replik:
          </note>
          <u who="christer_akej_212a7d" xml:id="i-dbf0cac8e2622ad4-2" n="1e1123d5">
            <seg n="89f8428f">
              Fru talman! Det är viktigt att vi hela tiden jobbar med att gå
              vidare i den här frågan. Det är det vi har gjort, och riksdagens
              uppgift är att fastställa olika mål för hur långt man ska nå.
              Vilket mål ska vi ha till exempel för hur stor andel som ska behandlas
              biologiskt? Det målet skärps nu upp, som jag sade. Det finns ett
              nytt förslag om att man ska minska mängden biologiskt avfall och
              att en större del av den mängd biologiskt avfall som uppstår ska
              gå till biogasframställning.
            </seg>
            <seg n="9e326f4d">
              Det är också viktigt att de mål som vi sätter upp är realistiska
              så att det går att nå dem. Man har nått redan långt förbi dessa
              mål på många ställen i vårt land, medan andra kanske inte har
              nått så långt. Där har våra kommunpolitiker någonting att jobba
              med. Ditt parti, Åsa Romson, är representerat i de flesta kommuner
              i vårt land och bör rimligtvis ha ett ansvar.
            </seg>
            <seg n="668b346d">
              Ingen kan på något vis sätta sig på läktaren, Åsa Romson, och
              säga att allting är regeringens ansvar. Alla har en delaktighet
              och ett ansvar på alla de olika politiska planen, icke minst på
              de lokala planen ute i de olika kommunerna, för att se till att
              detta sköts på ett bra sätt.
            </seg>
            <seg n="dfea704d">
              Vi är överens om det yttre, att det är viktigt att jobba vidare
              med frågan. Det är viktigt för vår miljö och över huvud taget
              för kretsloppet och vårt välbefinnande.
            </seg>
          </u>
          <note type="speaker" n="4baed815">
            Anf. 10 NINA LUNDSTRÖM (FP):
          </note>
          <u who="nina_lundstrom_bfbd4f" xml:id="i-0ecae8c7b5d17094-0" n="181a5609" next="i-a1d93b76141c0b23-0"/>
          <note n="2b9ac7ef">
            Fru talman! Jag vill börja med att yrka bifall till utskottets
            förslag i betänkandet och avslag på motionerna.
          </note>
          <u who="nina_lundstrom_bfbd4f" xml:id="i-a1d93b76141c0b23-0" n="181a5609" prev="i-0ecae8c7b5d17094-0">
            <seg n="d9839a00">
              Vi i Folkpartiet anser att det är glädjande att just avfallsfrågorna
              renderar en så intressant debatt. Det är viktiga frågor. Vi anser
              att dessa frågor även har beröring på frågor som handlar om målet
              om att nå en giftfri miljö.
            </seg>
            <seg n="b0a69171">
              Jens Holm frågade om Folkpartiets syn på avfallshantering och
              pantsystem. Det är viktigt, och självfallet har vi alla ett viktigt
              uppdrag i att underlätta för konsumenten att göra rätt. Det ska
              vara lätt att göra rätt. Jag tänkte ta upp några av de reservationer
              som finns i betänkandet och redogöra för på vilket sätt majoriteten
              i utskottet resonerat kring svaren på motionerna.
            </seg>
            <seg n="eda4b098">
              EU-kommissionen inledde hösten 2010 en studie om alternativ och
              möjligheter när det gäller ett EU-gemensamt pantsystem för burkar.
              Det arbetet pågår alltså. Syftet med studien är att inhämta information
              om och utvärdera olika alternativ när det gäller ett gemensamt
              pantsystem. Studien beräknas vara slutförd i november 2011.
            </seg>
            <seg n="73172e75">
              Vi i utskottsmajoriteten anser att det är positivt att kommissionen
              har tagit initiativ till att utreda frågan om ett EU-gemensamt
              pantsystem för burkar. Enligt vår mening är det en fördel om såväl
              befintliga som nya initiativ om pantsystem kan utgå från en bredare
              bas för att återvinningen ska öka men understryker samtidigt att
              det är viktigt att incitamenten för konsumenterna att panta burkar
              kvarstår.
            </seg>
            <seg n="7e6a9128">
              Det behövs därför en fortsatt god tillgänglighet i ett utvidgat
              system. Det ska vara enkelt att panta burkar. På så sätt kan Sverige
              fortsätta att vara ett av de länder som är bäst i världen när
              det gäller att panta förpackningar. Utskottsmajoriteten välkomnar
              kommissionens utredningsinsats och anser att resultatet av det
              pågående arbetet bör inväntas.
            </seg>
            <seg n="302d30b1">
              Frågan om det nordiska pantsystemet, som berörs i en av motionerna,
              har nyligen utretts av Nordiska rådet. Resultatet presenterades
              2010. Nordiska rådets initiativ är vällovligt och kan utgöra ett
              steg mot ett gränsöverskridande samarbete om pantsystem. Samtidigt
              finns det fördelar med att avvakta resultatet från kommissionens
              arbete när det gäller det EU-gemensamma system som tidigare nämnts.
              Det ska vara lätt att göra rätt för konsumenten, och arbetet måste
              fortsätta.
            </seg>
            <seg n="97a7c035">
              När det gäller avfallshierarki, källsortering och återvinning
              är det viktigt att kommentera det delade ansvar som finns för
              dessa frågor. Med källsorteringen uppstår utmaningar, och vi som
              jobbat med frågorna lokalt i kommunerna kan konstatera att det
              inte alltid är lätt för konsumenten att veta vem som är ansvarig,
              om det är förpackningsindustrin eller kommunen. Det handlar om
              bygglov, för att ställa upp stationerna, och om skötselfrågor,
              för att det är skräpigt. Det finns många viktiga frågeställningar.
              Här gäller det att vidta många åtgärder för att underlätta för
              konsumenten.
            </seg>
            <seg n="dc389f9d">
              Avfallshanteringen innebär en prioriteringsordning vad gäller
              åtgärder. I första hand ska vi förebygga uppkomsten av avfall.
              Konsumenter reagerar vid inköp. De reagerar på onödiga förpackningar.
              Och här har det ju hänt en hel del. Det avfall som ändå uppkommer
              ska i första hand återanvändas, i andra hand materialåtervinnas
              och i tredje hand energiåtervinnas. Först därefter ska det bortskaffas
              och deponeras.
            </seg>
            <seg n="84d72479">
              Arbete pågår inom Regeringskansliet med att införliva avfallsdirektivet
              och inom Naturvårdsverket med att ta fram en ny nationell avfallsplan.
              Planen kommer bland annat att innehålla generella riktlinjer för
              avfallshierarkin. Naturvårdsverkets arbete med att ta fram en
              ny nationell avfallsplan utgår från kraven i det nya ramdirektivet
              för avfall. Syftet med planen är att minska avfallshanteringens
              påverkan på miljön. Den kommer att innehålla ett antal prioriterade
              områden där mål och åtgärder föreslås och beräknas vara klar sommaren
              2011. Naturvårdsverket uppger att planen tas fram i dialog med
              olika aktörer, till exempel kommuner och producenter.
            </seg>
            <seg n="8264b000">
              Med tanke på de goda insamlings- och återvinningsresultaten är
              det väsentligt att behålla och ytterligare förbättra hushållens
              vilja att sortera sitt avfall. Enligt miljöbalken är varje kommun
              skyldig att ha en avfallsplan. Avfallsplanen är en del av kommunens
              renhållningsordning. Avfallsplanen ska omfatta allt slags avfall
              inom kommunen, och de åtgärder som behöver vidtas för att hantera
              avfallet ska redovisas. Kommunernas källsortering utgår från de
              avfallsplaner och lokala föreskrifter som antas i varje kommun.
            </seg>
            <seg n="0800008a">
              Naturvårdsverket har bland annat meddelat föreskrifter om innehållet
              i kommunala avfallsplaner. Den nya avfallsplanen, som tidigare
              nämnts, ska ange inriktningen på avfallsarbetet de kommande åren
              för bland annat den kommunala avfallsplaneringen. Det pågår en
              diskussion om ansvarsfrågor mellan kommuner och förpackningsindustri.
              En viktig fråga som man kan uppleva på kommunal nivå, och även
              regionalt, gäller de hinder som ibland uppkommer för konsumenterna.
              I den region där riksdagen finns har exempelvis kortsystem vid
              återvinningscentraler varit en stor fråga, och även Kommunförbundet
              har engagerats i frågan.
            </seg>
            <seg n="5b71d069">
              Fru talman! Avfallsfrågorna kan verka som en tråkig del av samhällets
              funktioner, men de utgör en viktig del av kretsloppet. En entreprenör
              verksam inom området uttryckte avfallets betydelse på följande
              sätt: Vi är inte i avfallsbranschen utan i råvarubranschen.
            </seg>
          </u>
          <note type="speaker" n="e0c0d7b6">
            Anf. 11 JENS HOLM (V) replik:
          </note>
          <u who="jens_holm_726eb1" xml:id="i-bf9402826a1c2955-1" n="64faed38">
            <seg n="c84ff3a2">
              Fru talman! Tack för ditt anförande, Nina!
            </seg>
            <seg n="76d75ffd">
              Jag tycker att man kan förvänta sig att vi politiker tar tydlig
              ställning i många frågor. Ofta blir det så att man från den borgerliga
              sidan inte riktigt tar ställning utan hänvisar till utredningar
              och beredningar. Det innebär att man hela tiden skjuter viktiga
              beslut på framtiden.
            </seg>
            <seg n="87176a5f">
              Miljön kan inte vänta. Det vi talar om är akuta frågor, och just
              nu diskuterar vi avfall. Det är ett stort problem med den stora
              direktimporten av aluminiumburkar till Sverige, och därför vill
              vi ha ett europeiskt pantsystem för aluminiumburkar. Det EU-kommissionen
              ska titta på är huruvida vi över huvud taget ska ha ett gemensamt
              pantsystem. Det tycker jag är en ganska defensiv hållning. Självklart
              måste man titta på hur vi i praktiken ska införa ett gemensamt
              system. Den fråga som många väljare ställer till oss politiker
              är om vi vill driva på för att vi ska ha ett gemensamt system
              eller inte.
            </seg>
            <seg n="6dd03131">
              Kommerskollegium kom med sin rapport för nästan tio år sedan.
              De konstaterar att det är bra med ett gemensamt system. De vill
              börja med Norden, och det har jag full förståelse för. Jag kan
              tänka mig att man inom ramen för ett framtida europeiskt pantsystem
              för aluminiumburkar börjar där man vet att det verkligen fungerar.
              Men från den borgerliga sidan får vi inga tydliga besked. Jag
              skulle vilja veta om ni, Nina Lundström, vill ha ett europeiskt
              pantsystem för aluminiumburkar. Om du kan svara ja på den frågan
              tror jag att vi kan lösa alla praktikaliteter, och sedan kan vi
              klubba igenom det i riksdagen. På så sätt skickar vi en tydlig
              signal till Bryssel att vi i Sverige är redo.
            </seg>
          </u>
          <note type="speaker" n="c660cfe6">
            Anf. 12 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-2b03214d1bd9603a-0" n="181a5609">
            <seg n="1274c463">
              Fru talman! Dessa frågor engagerar, och jag är mycket glad över
              att Jens Holm visar ett sådant engagemang och har intresse av
              att driva frågorna framöver. Jag tror att vi alla måste göra det.
            </seg>
            <seg n="d52d2db7">
              Pantsystemet är en viktig del, och ur konsumentperspektiv kan
              det verka konstigt att man å ena sidan kan ha det som finns i
              Sverige i ett pantsystem men inte det som kommer från andra länder.
              Människor reser, vi importerar, vi har mycket trafik mellan våra
              länder, och därför känns det konstigt. Vi måste hitta vägar, hitta
              ett system, men som i så många andra frågor där vi har en ambition
              måste vi skapa förutsättningar för besluten.
            </seg>
            <seg n="68db099d">
              Därför tycker vi att det är viktigt att invänta vad kommissionen
              kommer fram till.
            </seg>
            <seg n="55c21280">
              Det som Jens Holm inte nämnde med det nordiska förslaget var
              att det fanns länder även inom Norden som kände tveksamhet. Det
              gick inte att hitta ett enhetligt synsätt för länderna, vilket
              är lite beklagligt. Men det ska man inte låta sig nedslås av.
              Riktningen måste vara att försöka underlätta för konsumenterna
              att se värdet av att kunna panta sina aluminiumburkar. Det vore
              väldigt välkommet. Framöver tycker jag ändå att det är viktigt
              att invänta det arbete som pågår, så att vi får mer information.
              Därefter får vi ta ställning till vad nästa steg kan vara.
            </seg>
          </u>
          <note type="speaker" n="ac7fa810">
            Anf. 13 JENS HOLM (V) replik:
          </note>
          <u who="jens_holm_726eb1" xml:id="i-bf9402826a1c2955-2" n="64faed38">
            <seg n="1cf656d2">
              Fru talman! Jag undrar ändå hur mycket information vi behöver.
              Vi vet att burkarna måste tas om hand. Det handlar om miljontals
              aluminiumburkar, och det blir bara mer och mer ju mer folk direktimporterar.
            </seg>
            <seg n="3b4c57b4">
              Det som jag skulle vilja veta är huruvida Folkpartiets skepsis
              eller tveksamhet inför ett europeiskt pantsystem för aluminiumburkar
              beror på det som framförs ibland från industrin, att detta kommer
              att kosta mer, att det kan ge problem för konkurrensen, kort och
              gott de gamla vanliga industriargumenten, som vi också hörde i
              Sverige innan vi införde ett pantsystem. Nu är det infört, och
              industrin applåderar också. Alla tycker att det är jättebra. Är
              detta problemet för Folkpartiet, eller är det bara rena teknikaliteter
              som är problemet? Om det är det senare, hur man ska införa ett
              europeiskt pantsystem, tycker jag att ni borde rösta för detta
              här i kammaren, så att vi sänder en tydlig signal. Praktikaliteterna
              kan vi lösa.
            </seg>
          </u>
          <note type="speaker" n="94210057">
            Anf. 14 NINA LUNDSTRÖM (FP) replik:
          </note>
          <u who="nina_lundstrom_bfbd4f" xml:id="i-2b03214d1bd9603a-1" n="181a5609">
            <seg n="59d801f7">
              Fru talman! Det finns inga förslag till konkreta åtgärder i någon
              av reservationerna. Det finns viljeyttringar. Vad gäller viljeyttringen
              om att hitta en väg framåt är vi helt överens. Det står också
              i utskottsbetänkandena att utskottsmajoriteten inväntar det arbete
              som pågår i kommissionen. Det andra exemplet som jag har tagit
              upp handlar om avfallshierarkierna och Naturvårdsverkets arbete
              i en annan del av avfallshanteringen. Viljeyttringarna och ambitionerna
              är helt entydiga.
            </seg>
            <seg n="2147e5e4">
              Man kan också ställa sig frågan, Jens Holm: Om man ger ett uppdrag
              och det i kommissionen pågår ett arbete för att utreda förutsättningarna,
              är det då rimligt att just i det här fallet inte invänta det arbete
              som kommer att presenteras i år? Varför skulle vi inte invänta
              det arbete som kan ge lösningar för vägen framåt? För att det
              ska bli en realitet måste ändå länderna hitta en gemensam linje.
            </seg>
            <seg n="e5e84e11">
              Sedan tycker jag att det är viktigt att framhålla den svenska
              ambitionen och de lysande resultat som Sverige har inom området.
              Jag utgår från att det kommer att fortsättas ett arbete för att
              driva frågorna framöver. Men självfallet tycker jag ändå att när
              det så nära i tid kommer att finnas ytterligare information som
              vi kan få ska vi invänta den. Annars kan man fråga sig varför
              det ska bedrivas ett arbete inom kommissionen över huvud taget,
              om det inte har något värde i sig. Jag tycker att det är viktigt
              att invänta det.
            </seg>
            <seg n="a2556c9e">
              Som sagt är det viktigt ur konsumentperspektiv att vi hittar
              ett system. Men det ena är ambitionen, det andra är hur det ska
              gå till. Det måste vi återkomma till när vi har fått mer information
              utifrån det arbete som pågår.
            </seg>
          </u>
          <note type="speaker" n="8c31f6a9">
            Anf. 15 ROGER TIEFENSEE (C):
          </note>
          <u who="roger_tiefensee_2b850e" xml:id="i-a0931b09d486092f-0" n="48ef2ac7">
            <seg n="53f00ed6">
              Fru talman! I detta betänkande behandlas 25 motionsyrkanden från
              den allmänna motionstiden som rör avfall och kretslopp. Orsaken
              till att det finns rätt många motionsyrkanden inom ett sådant
              här område tror jag är att avfallsfrågor är vardagsnära frågor,
              som diskuteras runt köksbordet. Sopsorteringen kanske inte sker
              så långt från köksbordet heller; många gånger är det under diskbänken.
            </seg>
            <seg n="2eeca190">
              Kretsloppsarbetet och återvinningssystemen som vi byggt upp i
              Sverige bygger väldigt mycket på människors miljöengagemang. I
              enkäter där människor får frågan vad de gör för miljön svarar
              de ofta att de sorterar sina sopor. Det ger man som första svar.
              Sedan funderar man vidare; man kanske har köpt en miljöbil eller
              väljer kollektivt åkande eller något sådant. Men att man sorterar
              sina sopor har varit det första svaret ända sedan kretsloppspropositionen
              infördes av en borgerlig regering i början av 90-talet, då Olof
              Johansson var miljöminister.
            </seg>
            <seg n="9d24f715">
              Vi har ett väl utvecklat och effektivt kretsloppssystem och återvinningssystem.
              Det bygger väldigt mycket på att människor är beredda att ta miljöansvaret
              och sortera sina sopor, för det ger också möjlighet för dem som
              är producenter och har producentansvar att materialåtervinna och
              på så sätt effektivisera resurserna.
            </seg>
            <seg n="8596f0cd">
              Vi bygger kretslopp. Då är det också väldigt viktigt att det
              är enkelt för människor att göra rätt i sin vardag. Samarbetet
              mellan de olika aktörerna är viktigt, å ena sidan kommunerna som
              har ansvaret för det övriga hushållsavfallet, å andra sidan producenterna
              och förpacknings- och tidningsindustrin samt glasåtervinningen.
              Det är viktigt att de har ett bra samarbete och en bra dialog.
              Den överenskommelse som gjordes 2009 är otroligt viktig. Man ska
              hålla fast vid den och ha konsumenten och hushållen i fokus.
            </seg>
            <seg n="ba467bde">
              Fru talman! Precis som kretsloppet i naturen behöver livskraftiga
              ekosystem för att fungera behöver kretsloppet i samhället livskraftiga
              insamlingssystem och återvinningssystem för att fungera. Då är
              det viktigt att ha systemtänkandet med. Jag tror att vi alla här
              i kammaren har blivit kontaktade av olika intresseorganisationer.
              Avfall Sverige har nämnts här. Förpacknings- och tidningsindustrin
              nämnde jag. Det finns olika intressen. Det vi har ansvar för här
              i kammaren och riksdagen och som också är ett ansvar för regeringen
              är att se helheten.
            </seg>
            <seg n="616c3c61">
              Man ska väl inte sticka under stol med att diskussionen fanns
              redan när kretsloppssystemet och återvinningssystemet infördes
              på 90-talet. Kommunerna var inte helt glada över att de inte fick
              ansvaret. Men i stort har vi väldigt höga insamlingsmål. Vi får
              dock ständigt den här diskussionen: Borde man inte se över hela
              systemet? Det viktiga tycker jag är att vi har ett bra system
              i grunden och att det behöver utvecklas. Man kan mycket väl skruva
              i målen, förtydliga och sätta krav på samarbetet mellan aktörerna.
              Men jag tror att vi ska vara väldigt försiktiga med att kasta
              ut barnet med badvattnet och säga att vi ska utreda detta helt
              och hållet. Då har vi gjort en stor miljöförlust.
            </seg>
            <seg n="a97fbb18">
              Det som det handlar om i kretsloppsarbetet är att minska avfallsmängderna,
              att återvinna och återanvända. Det tror jag är det viktiga. Då
              blir många gånger svaret att beredning pågår. Det är lite tråkigt
              i ett sådant här motionsyrkande, men så är det.
            </seg>
            <seg n="47bfa67f">
              Beredning pågår 1: Naturvårdsverket håller på och jobbar med
              en avfallsplan i dialog med de olika aktörerna.
            </seg>
            <seg n="f3370a73">
              Beredning pågår 2 som också behandlas i detta betänkande: EU-kommissionen
              inledde hösten 2010 en studie om alternativ och möjligheter när
              det gäller ett EU-gemensamt pantsystem för burkar. Pantsystem
              är väldigt bra exempel på hur man kan använda ekonomiska incitament
              inom miljöpolitiken. Precis som utskottsmajoriteten säger och
              som Centerpartiet har sagt länge är det positivt att EU-kommissionen
              tar detta initiativ för att utreda frågan om ett EU-gemensamt
              pantsystem för burkar. Det är nödvändigt med tanke på att människor
              och varor rör sig över gränserna. Men det finns inget konkret
              förslag här i riksdagen om lagstiftning. Det är väldigt viktigt
              för åhörarna att få veta det. Vi bejakar detta, men vi vill invänta
              kommissionens arbete. Det blir lite naivt att säga att Sverige
              ska införa ett europeiskt pantsystem. Vi måste ha EU och EU-kommissionen
              med oss, annars är det värdelöst.
            </seg>
            <seg n="c29b79dc">
              Beredning pågår 3: Miljömålsberedningen, som jag har nöjet att
              sitta i, har lämnat förslag till regeringen bland annat inom avfallsområdet
              så sent som den 31 mars. Det handlar om etappmål om ökad resurshushållning
              i livsmedelskedjan och om ökad återanvändning och återvinning
              av byggnads- och rivningsavfall.
            </seg>
            <seg n="5b5546ba">
              Miljömålsberedningens förslag grundar sig på Miljömålsrådets
              arbete. Det är den myndighet som tidigare samlat hade ansvaret
              i miljömålssystemet. Den gjorde en fördjupad utvärdering som kom
              2008. Där pekar de på att de ökade avfallsmängderna tillsammans
              med återvinningen av matavfall och återföring av fosfor i avfallsslam
              till produktiv åkermark var de stora kvarvarande utmaningarna
              på området. Det är då rätt så naturligt att Miljömålsberedningen
              kommer med just de förslagen.
            </seg>
            <seg n="b0e4a585">
              Det handlar om målet att matavfallet ska minska med 20 procent
              jämfört med 2010. Vi slänger mycket fullt ätbar mat. Enbart från
              hushållen motsvarar matsvinnet 1,9 miljoner ton koldioxidekvivalenter.
              Det skulle minska resursförbrukningen. I den gemensamma energi-
              och klimatpolitiken som vi har bestämt i riksdagen är 1,9 miljoner
              ton koldioxidekvivalenter ungefär vad vi har sagt att vi ska uppnå
              med ekonomiska styrmedel. Kunde vi minska matsvinnet har vi nått
              inte bara bättre ekonomi för hushåll och samhället utan också
              minskade koldioxidutsläpp.
            </seg>
            <seg n="3ec6c6c6">
              Den andra delen som varit uppe här är biologisk återvinning av
              hushållsavfall. Det handlar om att 40 procent av matavfallet från
              hushåll, storkök, butiker och restauranger ska behandlas biologiskt
              så att växtnäring och energi kan tas till vara. Målet finns där.
              De reservationer som finns på området slår lite grann in öppna
              dörrar.
            </seg>
            <seg n="21a6f164">
              Det sista är att 60 procent av fosforföreningarna i avlopp ska
              tas till vara och återföras till produktiv mark varav minst hälften
              återförs till åkermark. Det är ett viktigt mål. Det handlar också
              mycket om att avgifta våra system så att avloppsslammet är möjligt
              att lägga på åkermark utan att det innebär att man lägger ut en
              massa gift på åkermarken.
            </seg>
            <seg n="1d04b82d">
              Det handlar om systemtänkande. Man gör det väldigt mycket i dag
              när det gäller nya områden, till exempel Norra Djurgårdsstaden
              här i Helsingfors. Där tänker man redan från början när man bygger
              ett område: Hur kan vi göra för att sluta kretsloppen? Då har
              man inte vattenklosetter utan urinseparerande toaletter i stället.
              Att tänka rätt från början är inte minst viktigt när vi ska ha
              ett systemtänkande i miljöpolitiken.
            </seg>
            <seg n="555c72af">
              Fru talman! Jag vill med detta yrka bifall till utskottsmajoritetens
              förslag och avslag på samtliga reservationer.
            </seg>
          </u>
          <note type="speaker" n="af449983">
            Anf. 16 OTTO VON ARNOLD (KD):
          </note>
          <u who="otto_von_arnold_36ab11" xml:id="i-4272aedb8170d10b-0" n="bb0a9ecb">
            <seg n="f64fdf77">
              Fru talman! Det pågår en intensiv debatt i kammaren om avfall
              och kretslopp. Det är två delar som hänger väldigt väl ihop. Att
              förvalta de knappa resurser vi har på vår jord är en del av den
              kristdemokratiska förvaltarskapstanken.
            </seg>
            <seg n="0a280009">
              Att hitta långsiktiga spelregler för privatpersoner, konsumenten,
              kommuner och producenter att kunna återanvända eller ta till vara
              det avfall som finns, återvinna det och framför allt minimera
              deponin är en av de viktiga utmaningar vi står inför.
            </seg>
            <seg n="cfccb25e">
              Det hänger ihop med hela vårt miljötänk och vår miljö- och klimatpolitik.
              Även om det kan synas vara en liten bit och ett litet betänkande
              är det viktiga frågor.
            </seg>
            <seg n="285f4a6c">
              Jag noterar att vi är rätt så överens mellan Alliansen och oppositionen.
              De stora målen och tagen är gemensamma. Skillnaden ligger snarare
              i att oppositionen gärna vill gå fram med en snabb lagstiftning.
              Det ska vara pang på rödbetan med detsamma.
            </seg>
            <seg n="866925f9">
              Vi vill säga att det är en dynamisk process. Vi har ett ansvar
              inte bara här i riksdagen utan även i kommunerna och i näringslivet.
              Informationen till konsumenterna är synnerligen intressant. Det
              går att genom olika incitament få en hög grad av återvinning och
              få in det i ett kretslopp.
            </seg>
            <seg n="bb5394cb">
              De goda exemplens kraft är något som man i EU använder sig mycket
              av. Det är mot den bakgrunden man ska se kommissionens initiativ
              att utreda pant på burkar och flaskor.
            </seg>
            <seg n="13ab8cf6">
              Det är också positivt att Nordiska rådet har kommit med ett förslag.
              Det är en sammanvägning av många olika intressen. Jag tror det
              var Jens Holm som var lite grann inne på industrin. Den har givetvis
              investerat väldigt mycket i varumärken.
            </seg>
            <seg n="35ea5a06">
              Bara en sådan enkel sak som att få en dansk som är van att dricka
              en grön Tuborg att i stället göra det i en svensk återvinningsbar
              33-centilitersflaska är inte helt enkelt. Jag ska inte överdriva.
              Det går med motivering. Kanske det i nästa generation är möjligt
              att åstadkomma det. Det tror jag säkert. Det handlar om information
              och är inte någonting för lagstiftningen att göra.
            </seg>
            <seg n="ba1decfa">
              Vi ligger på en väldigt hög återvinningsgrad i procent mätt.
              Samtidigt ökar mängden avfall. Man bör titta över gränserna, och
              vi kan bli bättre. Det får inte vara så att målen blir begräsningar.
            </seg>
            <seg n="9da3eebc">
              Det är också positivt att Naturvårdsverket håller på att ta fram
              en nationell avfallsplan. Kommunerna har sina avfallsplaner. De
              måste givetvis anpassas till de förutsättningar som finns på ort
              och ställe. Det är inte givet. Man har kanske en tung industri
              på ett ställe och kanske en sovstad på ett annat ställe. Det är
              helt olika avfallsproblem.
            </seg>
            <seg n="a4b42429">
              Vi får vara lite försiktiga med lagstiftning här. Jag tror att
              kommunerna är rätt duktiga på detta i samarbete med de privata
              företagen. Givetvis är vår uppgift här i riksdagen att fastställa
              de övergripande ramarna.
            </seg>
            <seg n="12481b7c">
              Det gäller att hitta ett kretslopp och få ett fungerande kretslopp
              där matavfallet är alldeles för stort. Vi kastar alldeles för
              mycket mat. Vi måste bli betydligt bättre på det. Samtidigt finns
              det i den processen stora resurser att ta till vara.
            </seg>
            <seg n="ecb1863e">
              Som Roger Tiefensee var inne på vill det till att man är försiktig
              hos kommunerna för att se till att vi kan uppnå de ställda målen
              när det gäller att få tillbaka rötslammet till åkrarna. Här är
              väldigt stora värden som inte kan tas till vara i form av närsalter,
              fosfor, kalium och kväve.
            </seg>
            <seg n="b3c50cd2">
              Det arbetas på en nationell biogasstrategi i Regeringskansliet.
              Vi behöver ersätta 86 terawattimmar som i dag används i fordonsindustrin
              för bränsle. Det är väldigt mycket. Energimyndigheten har uppskattat
              att man till 2020 kan producera 3 terawattimmar från biogas. Region
              Skåne och Västra Götaland har en helt annan uppfattning. Det bygger
              inte bara på hushållsavfall utan även på andra källor.
            </seg>
            <seg n="ef063037">
              Om vi ska vara fossilbränsleoberoende till år 2030 och bara har
              3 terawattimmar av 86 plus kanske lite annan el och så vidare
              har vi en del att göra. Därför är det viktigt att vi har en nationell
              biogasstrategi.
            </seg>
            <seg n="6e45ca73">
              En annan viktig sak är vattnets kretslopp. Där är det viktigt
              att kommunerna uppfyller sin roll och ser till att också de enskilda
              får en ordentlig rening.
            </seg>
            <seg n="06de2583">
              Genom information och det goda exemplet kan vi skapa winwin-situationer
              för våra medborgare, företagen, landet som sådant och även Europa.
            </seg>
          </u>
          <note type="speaker" n="0e85e095">
            Anf. 17 KARIN GRANBOM ELLISON (FP):
          </note>
          <u who="karin_granbom_c5a7be" xml:id="i-a9ba23efa82c3ddd-0" n="254e25f7" next="i-12955d1ad10e1849-0">
            <seg n="307b72e8">
              Fru talman! Avfall är en fråga som vi alla kommer i kontakt med
              dagligen. Varje dag ställer vi oss medvetet eller omedvetet frågan:
              Vad ska jag göra med använt papper, tomma förpackningar, överbliven
              mat eller en vara som har gått sönder?
            </seg>
            <seg n="8ef83986">
              I internationella jämförelser är Sverige ganska bra på att hantera
              avfall. Det betyder inte att vi kan slå oss till ro. Vi måste
              sikta högre. I Sverige behövs krafttag för att bryta de stadigt
              ökande avfallsmängderna. Det finns också stort utrymme för att
              öka materialåtervinningen. Sverige är det land i EU som har högst
              förbränning, men vi är inte bäst på materialåtervinning. Om vi
              tar hand om vårt avfall på ett klokare sätt förbättrar vi förutsättningarna
              för hälsa för människor och djur. Gifterna minskar i miljön, klimatpåverkan
              blir lägre och vi får en förnuftigare hushållning av energi och
              råvaror.
            </seg>
            <seg n="1b510bf0">
              Jag väntar nu med spänning på Naturvårdsverkets nationella avfallsplan
              som ska komma till sommaren. Den nuvarande planen är från 2005.
              Det är dags för nya tag. Men det är inte bara en myndighet som
              behöver tänka till. Vi behöver vara många som är med i debatten,
              som visar engagemang och som kommer med idéer. I stor utsträckning
              är det vi konsumenter som ska göra jobbet att sortera. Då behövs
              kunskap och motivation. Samhället ska göra det lätt att göra rätt.
              Information ska vara lättillgänglig, och avfallssystemen ska vara
              inbjudande att använda.
            </seg>
            <seg n="6b33356d">
              Under de senaste åren har jag motionerat om avfallshantering.
              I år har jag lagt extra krut på att lyfta fram frågan om information.
              Jag menar att det inte ska behöva råda någon tvekan för konsumenter
              om var man ska lämna sitt avfall för att göra rätt. I dag spretar
              informationen och är ofullständig. Kommunerna har ansvaret att
              informera efter dialog med producenter. Hur information ges i
              kommuner varierar mycket. Det borde vara lättare att hitta sammanhållen
              information. Det skulle exempelvis kunna finnas en välkänd nationell
              hemsida där man kan läsa hur alla möjliga varor ska hanteras.
            </seg>
            <seg n="7e8cf7aa">
              Informationen på avfallsstationerna måste också bli bättre. De
              flesta stationer är obemannade, så vem frågar man om man inte
              vet hur man ska göra? Det är lätt att en vara hamnar fel om informationen
              är bristfällig. Kanske kan det finnas en telefon på återvinningsstationen
              för att ringa till någon som kan ge vägledning? Åtminstone borde
              det vara tydligt vem man kan ringa om man har mobiltelefonen med
              sig. Det borde också finnas fler pedagogiska bilder och information
              på flera språk.
            </seg>
            <seg n="645cd9e1">
              Återkopplingen till oss konsumenter borde bli bättre. Det florerar
              fortfarande myter om att det inte är någon idé att sortera. Visst
              vore det motiverande att få mer information om varför vi ska sortera
              och återvinna, vad som sedan görs med materialet och hur mycket
              som samlas in.
            </seg>
            <seg n="232a06be">
              Förutom att minska det totala avfallet måste vår ambition vara
              att också minska dess farlighet. Det finns beräkningar som visar
              att runt två kilo farligt avfall och elavfall per person årligen
              hamnar i hushållssoporna, det vill säga fel. Till viss del beror
              det nog på att avfallet inte upplevs som farligt; vi har ju det
              i våra hem. Men exempelvis batterier, energilampor, ugnsrengöring
              och insektsmedel är mycket skadliga om de hamnar i miljön. Det
              behövs mer kunskap och ökad service i insamlingen av dessa varor.
            </seg>
            <seg n="11e5029d">
              Elvaror ska i dag märkas med en symbol som visar en överkryssad
              soptunna. Kommunerna ska tala om vad symbolen betyder. Detta system
              fungerar inte tillfredsställande. Sist jag handlade mat gick jag
              bort till elhyllan i butiken och vände på några förpackningar
              med elapparatur. Märkningen var mycket varierande allt från att
              den var hyfsat tydlig till att symbolen fanns under förpackningen
              och dold inuti den till att ingen märkning syntes. Vad gällde
              ugnsrengöringen och insektsmedlet fanns det på sina håll ingen
              märkning eller text alls om att varan skulle sorteras som farligt
              avfall, eller så stod det något kryptiskt.
            </seg>
            <seg n="67f6e5aa">
              Som svar i betänkandet står det att Naturvårdsverket har skapat
              en lista över avfall som klassas som farligt. Jag letade upp listan,
              men jag uppfattar att den i första hand vänder sig till dem som
              i yrkesverksamhet skapar och ska klassa farligt avfall och till
              dem som bedriver tillsyn. Men jag kan inte säga att den var tillräckligt
              användarvänlig för vanliga konsumenter. Därtill undrar jag hur
              en konsument ska kunna veta att det är på Naturvårdsverkets hemsida
              som man ska leta.
            </seg>
            <seg n="527a3488">
              I EU finns en mycket tydlig avfallshierarki som säger att vi
              ska eftersträva följande prioriteringsordning i hanteringen av
              avfall: förebygga, återanvända, materialåtervinna, energiutvinna
              och slutligen bortskaffa och deponera. Vi behöver bygga system
              som stöder avfallshierarkin. De senaste 15 åren har antalet kilo
              avfall per person i princip enbart ökat. Mellan 1997 och 2008
              ökade genomsnittet avfall per person i Sverige med 100 kilo. Nu
              är vi uppe i nästan 500 kilo per person.
            </seg>
            <seg n="5d247b05">
              Om vi seriöst ska försöka minska avfallet måste vi göra mer än
              att bara tala om att människor ska handla mindre. När det gäller
              återanvändning kan jag notera att det i dag sällan finns ytor
              på återvinningsställen där det är möjligt att lämna hela varor
              för eventuell återanvändning. Tyvärr är det ofta lättare att lämna
              osorterat material än sorterat. Det är bakvänt, tycker jag!
            </seg>
            <seg n="7ef71c9c">
              Servicenivån på återvinningsstationerna måste upplevas som hög.
              Det ska vara rent och snyggt, och det ska vara lätt att veta vad
              man kan lämna där. År 2008 antog riksdagen lagstiftning som skulle
              tydliggöra krav på producenternas service för insamling och underlätta
              tillsynen för kommunerna. En myndighet skulle utses för att utforma
              föreskrifter för hur detta skulle gå till i praktiken. Ännu har
              myndigheten inte utsetts fast det är många, såväl producenter
              som kommuner och konsumenter, som väntar på de förbättringar denna
              lagstiftning skulle ge.
            </seg>
            <seg n="3fd792d4">
              Jag känner till att regeringen funderar på att ta ett nytt helhetsgrepp
              på avfallsområdet. Möjligen är det därför förslaget om förhandsgodkända
              insamlingssystem för förpackningar och papper har stannat upp.
              Men jag menar att regeringen måste bli tydligare på den här punkten.
              Vad har vi för politiska initiativ att se fram emot för en bättre
              avfallshantering i Sverige?
            </seg>
            <seg n="1d7c6151">
              Jag vill göra en kort kommentar till Jens Holm, som jag uppfattade
              tyckte att det var bedrövligt att det finns de som försöker dumpa
              sitt elavfall i utvecklingsländer. Det är vi förstås många som
              tycker. Det var därför glädjande att se att regeringen i slutet
              av 2009 lade fram en proposition för att just straffbelägga otillåtna
              avfallstransporter. Riksdagen fattade ett beslut om detta för
              cirka ett år sedan. Nu är försök till smuggling straffbart och
              kan ge fängelse. Samhället kan ingripa när man påträffar en container
              med olagligt avfall i en hamn. Det är förstås viktigt att se till
              att lagstiftningen fungerar i praktiken också fortsättningsvis.
            </seg>
            <seg n="22523b38">
              Fru talman! Det pågår nu ett arbete med EU:s ramdirektiv för
              avfall. Naturvårdsverket utarbetar en ny avfallsplan. Parter på
              avfallsområdet för samtal. Debatten i dag har varit engagerad,
              tycker jag. Framtida diskussion om avfallet behöver vara livfull
              i myndigheter, i forskarvärlden, bland producenter och konsumenter
              ja, i hela samhället! Hela tiden behöver diskussion pågå.
            </seg>
            <seg n="0073dcd7">
              Men vi måste också ständigt agera för att vi ska nå framsteg.
              Vi är bra på avfallshantering i Sverige. Samtidigt är potentialen
              för ökad återvinning och klokare avfallshantering stor. Små förbättringar
              varje dag gör Sverige till ett föregångsland.
            </seg>
          </u>
          <note n="1947317c">
            Överläggningen var härmed avslutad.
          </note>
          <note n="e599e9cd">
            8 § Biologisk mångfald m.m.
          </note>
          <note n="7e7543b0">
            Föredrogs
          </note>
          <note n="6ba1036f">
            Anf. 18 HELÉN PETTERSSON i Umeå (S):
          </note>
          <u who="karin_granbom_c5a7be" xml:id="i-12955d1ad10e1849-0" n="254e25f7" prev="i-a9ba23efa82c3ddd-0">
            <seg n="5d1dd9c9">
              Fru talman! I dag ska vi diskutera miljö- och jordbruksutskottets
              betänkande nr 19 som handlar om biologisk mångfald. Det är ett
              motionsbetänkande där de motioner som inkom under den allmänna
              motionstiden i höstas behandlas. Motionerna berör ämnet biologisk
              mångfald som inte tidigare har behandlats i budgeten.
            </seg>
            <seg n="973a3945">
              Biologisk mångfald är ett svindlande stort politikområde om man
              ger sig tid att tänka efter. Allt levande på jorden innefattas
              där. Alla element omkring allt levande på jorden innefattas där.
              Själva förutsättningarna för liv på jorden i alla dess former
              innefattas i detta politikområde. Det, fru talman, är vad vi ska
              diskutera här i dag.
            </seg>
            <seg n="08de18c6">
              I helgen var det fiskepremiär i Rickleån i Västerbotten. Det
              är det bästa harr- och öringsvatten som ligger nära mitt hem.
              Jag och familjen klädde tappert på oss, som vi brukar göra de
              första dagarna i maj, långkalsonger, regntäta kläder och mössa
              och gick ut i plus två grader och lätt snöfall för att inleda
              årets fiskesäsong. Det var spännande. Som vanligt var slutresultatet
              obefintligt och fingrarna stelfrusna. Draglådan saknade några
              av de allra bästa dragen som inhandlats under vintern. De hade
              fastnat på ställen som vi aldrig någonsin kommer att hitta, men
              humöret var på topp.
            </seg>
            <seg n="49e12a41">
              När jag stod där fick jag faktiskt ett ordentligt hugg en gång.
              Upp kom en hel hög av någon typ av vattenväxter som satt fast
              på en jättestor gren. När jag skulle kroka loss den högen såg
              jag plötsligt hur det myllrade i den. Små, små varelser med massor
              av ben rörde sig i den där kalla, gröna sörjan som satt på kroken.
              Jag hajade till, och sedan blev jag stående där och stirrade med
              förundran på den här myllrande, gröna klumpen. Jag tänkte: Det
              är ju på något sätt häftigt ändå. I det här iskalla vattnet där
              isklumpar flöt omkring levde de här små typerna och var otroligt
              chockerade och stressade över att ha blivit lyfta upp över vattenytan
              och i min varma hand. Jag böjde mig ned och släppte försiktigt
              tillbaka den klumpen i Rickleån.
            </seg>
            <seg n="5feca52c">
              Varför berättar jag då det här i riksdagens kammare? Jo, det
              är bland annat det här som det handlar om. De där små krypen hör
              ju ihop med mig och med mina förutsättningar att leva på den här
              jorden. Jordens ekologiska och biologiska system hör ihop. Plockar
              man bort den ena sorten riskerar den andra att försvinna också,
              och vi är många gånger inte ens medvetna om varandras existens.
            </seg>
            <seg n="f74216d4">
              Fru talman! Det är när man kommer till insikten om hur allting
              hör ihop som man hoppas att alla andra politiker på planeten också
              har gjort det. Jag både hoppas och tror att alla mina utskottskamrater
              ser sambanden och att de också ser att biologisk mångfald inte
              är ett politikområde som alla andra. Det här handlar om alla arters
              förutsättningar för överlevnad, inklusive vår egen art.
            </seg>
            <seg n="eb27ec1e">
              Men vi kan ändå konstatera att även på det här området har vi
              olika sätt att se lösningar på de utmaningar som vi har framför
              oss. En av dem grundar sig på att vi har olika grundideologisk
              syn på vem som ska bestämma marknad, människa eller miljö. En
              del grundar sig helt enkelt på att vi har olika verklighetsbeskrivningar
              som ligger till grund för vår politik.
            </seg>
            <seg n="d672b80a">
              Skrämmande nog kan vi ändå konstatera att anslagen för biologisk
              mångfald har minskat markant sedan den borgerliga regeringen tog
              över i Sverige 2006. Det är både tragiskt och dumt.
            </seg>
            <seg n="d9038473">
              Fru talman! Grunden i min och Socialdemokraternas syn på frågan
              om biologisk mångfald är ödmjukhet. Det handlar om ödmjukhet inför
              det faktum att vi själva som människosläkte inte styr över allt,
              ödmjukhet inför det faktum att vi inte heller har alla fakta,
              ödmjukhet inför det faktum att vi därmed, genom våra handlingar
              och de politiska beslut som vi fattar, riskerar att rubba system
              och existenser som vi knappt känner till och ödmjukhet inför vetskapen
              om att i andra änden på alla politiska beslut som vi fattar finns
              en levande varelse eller organism som på ett eller annat sätt
              påverkas av de beslut som vi fattar.
            </seg>
            <seg n="cb332924">
              I naturen försvinner alltid arter av naturliga skäl. Nya tillkommer,
              och vi människor har långt ifrån upptäckt alla befintliga arter
              ännu. Vad som är det naturliga i artförlust är väldigt svårt att
              definiera, men det finns de som säger att innan människan kom
              och petade alltför mycket i naturen försvann det en art ungefär
              vart tredje till vart femte år. Nu pratar man om att det försvinner
              upp mot 50 arter varje år.
            </seg>
            <seg n="9150e70c">
              Fru talman! Det är siffror och fakta, även om de inte är alldeles
              exakta, som vi som politiker måste ta på allvar. Genom att behandla
              naturen som vi gör i dag utrotar vi vissa arter, och vi riskerar
              framtiden för väldigt många av dem. Konsekvenserna av att rubba
              system vet vi inte speciellt mycket om. De kan bli väldigt stora.
              Med anledning av det kan vi inte riskera att fatta politiska beslut
              som vi inte kan överblicka. Vi vet inte vad konsekvenserna av
              dem blir. När vi pratar om arters fortlevnad har vi inte råd att
              riskera politiska snedsteg. De kan bli helt omöjliga att rätta
              till.
            </seg>
            <seg n="84aca70e">
              I det betänkande vi diskuterar i dag ryms många olika sakpolitiska
              områden. Det handlar om rovdjursförvaltning, vargstammen, GMO
              och internationellt samarbete. Alla de delarna är viktiga i frågan
              om biologisk mångfald.
            </seg>
            <seg n="1601a931">
              Vi socialdemokrater har ett antal reservationer som vi står bakom
              i betänkandet. Den ena handlar om den svenska vargstammen och
              huruvida man ska inplantera individer från andra länder för att
              förstärka den genetiskt eller ej. Vi socialdemokrater tycker inte
              att det är en bra lösning. Vi ser, som alla andra, att den svenska
              vargstammen förvisso bygger på ett väldigt litet antal individer.
              Vi ser också att under de senaste åren har vi fått tillskott till
              den svenska vargstammen från den finsk-ryska stammen med individer
              som har vandrat hit alldeles själva på naturlig väg. Det ser vi
              så klart som det bästa sättet att förstärka den svenska stammen.
            </seg>
            <seg n="dc6fcf5c">
              Att inplantera varg är att ta många risker. Det är också något
              som vi har diskuterat många gånger här i kammaren tidigare. Vi
              vet inte riktigt vilka konsekvenser det kan få. Däremot vet vi
              att det sannolikt inte kommer att öka förtroendet för den förda
              rovdjurspolitiken, vilket är precis just det som vi måste lyckas
              med för att få en lyckad förvaltning på sikt. Att stressa fram
              förändringar i vargstammens genetik känns inte seriöst. Det ger
              en känsla av att vi försöker göra något slags snabbfix på en hel
              arts fortlevnad i Sverige.
            </seg>
            <seg n="40097790">
              Vi socialdemokrater vill att vi ska ha en långsiktig och mer
              seriös ansats när det gäller att förstärka genetiken i den svenska
              vargstammen.
            </seg>
            <seg n="45133a60">
              Jag fick alldeles nyss en rapport om att den varg som flyttades
              från Jämtland till Örebro län för en tid sedan har vandrat tillbaka
              till Jämtland. Hon ville inte bli flyttad till Örebro. Vi ska
              inte tro att vi med politiska beslut kan påverka naturen hur som
              helst. Det är svårt att platsa vargar som inte vill bli platsade.
            </seg>
            <seg n="3c6e93d6">
              Det här är någonting som regeringen både bör och måste fundera
              på innan man ger sig på ytterligare konstgjorda åtgärder för att
              förstärka den svenska vargstammen.
            </seg>
            <seg n="d35b140f">
              Fru talman! Vidare har vi socialdemokrater ställt oss bakom två
              reservationer som handlar om genmodifierade grödor, GMO. Det handlar
              bland annat om att vi anser att enskilda länder själva måste få
              äga rätten att säga nej till att använda GMO-grödor. Vi anser
              inte att andra länder ska ha bestämmanderätten över det och tvinga
              GMO-grödor på de länder som själva beslutat att de inte vill ha
              dem.
            </seg>
            <seg n="a6ca546c">
              Dessutom handlar det om att förbättra reglerna för samexistens
              så att de odlare som inte vill ha GMO på sina marker får ett rimligt
              säkerhetsavstånd till odlare som använder dem.
            </seg>
            <seg n="13919f6b">
              Frågan om GMO är verkligen inte ny här i kammaren. Vi har diskuterat
              den många gånger förut, och vi kommer att diskutera den många
              gånger framöver. Vi socialdemokrater anser att vi bör ha en ödmjuk
              inställning även här. Vi bör ha en ödmjuk inställning till de
              länder och de odlare som av olika skäl har bestämt sig för att
              de inte vill använda GMO-grödor. Försiktighetsprincipen måste
              få vara ett motto.
            </seg>
            <seg n="74292f2c">
              Vi kan debattera det här fram och tillbaka hur många gånger som
              helst, men vi kan ändå inte annat än landa i att vi faktiskt inte
              har något facit på vilken långsiktig påverkan GMO har på den biologiska
              mångfalden. Att påstå något annat vore att modifiera sanningen.
            </seg>
            <seg n="b6600e03">
              Fru talman! Till sist anser vi att Sverige måste stärka det internationella
              samarbetet när det gäller biologisk mångfald och att vi alltid
              ska vara en drivande aktör. Alla länder, fattiga som rika, måste
              ges förutsättningar att jobba med bevarandet av den biologiska
              mångfalden. Vi har faktiskt inte råd med någonting annat än det.
            </seg>
            <seg n="5aef456b">
              Fru talman! Med det vill jag avsluta med att säga att jag självfallet
              står bakom alla de socialdemokratiska reservationerna, men här
              yrkar jag bifall till reservation nr 5.
            </seg>
          </u>
          <note type="speaker" n="a4f54050">
            Anf. 19 ÅSA ROMSON (MP):
          </note>
          <u who="asa_romson_0ca12e" xml:id="i-6f442990da6e7ea4-3" n="4a7230fa">
            <seg n="9bacfe40">
              Fru talman! I denna debatt om biologisk mångfald och ett antal
              motioner som väcktes under den allmänna motionstiden ska jag ta
              ett axplock av de kommentarer som Miljöpartiet har och där vi
              tyvärr inte är överens med majoritetens partier i utskottet.
            </seg>
            <seg n="e415f057">
              Först och främst är biologisk mångfald, precis som föregående
              talare pekade på i tydliga ordalag, en förutsättning för allt
              vårt liv på jorden. Det är också någonting som är extremt svårt
              att styra med lagar och regler men som vi påverkar extremt mycket
              både med lagar och regler och med samhällets utformning. Därför
              påverkas den biologiska mångfalden överallt, både i vårt samhälle
              i vårt land och i världen runt omkring oss.
            </seg>
            <seg n="37af1e63">
              Jag har, fru talman, under den första tiden i riksdagens miljö-
              och jordbruksutskott ägnat en del studiebesök åt forskningsinstitutioner
              runt omkring i Sverige. När man besöker forskare som jobbar med
              området biologisk mångfald försöker de förtvivlat visa på framför
              allt de stora kunskapsluckor som de, våra främsta företrädare
              i forskningsvärlden, naturligtvis är mest medvetna om. Ju mer
              man vet, desto mer vet man att man inte känner till.
            </seg>
            <seg n="be6dab2e">
              Men de visar också på de stora kunskapsframsteg som har skett
              de senaste åren, inte minst när det gäller att se på ekosystemens
              samband och sambanden med andra miljöproblem. Se bara på Östersjön
              och sambanden mellan den biologiska mångfalden med arter och rovfiskar
              i Östersjön och övergödningen, när man påvisar bestånden av torsk
              som rovfisk till skarpsill, till plankton, till övergödningsmekanismerna,
              som sedan visar sig som algblomning.
            </seg>
            <seg n="fea6ce98">
              Fru talman! Jag tror att vi, precis som Helén Pettersson sade
              i sitt anförande, behöver vara extremt ödmjuka inför uppgiften
              att försöka reglera den biologiska mångfalden. Vi ska vara oerhört
              försiktiga och så långt det bara är möjligt försäkra oss om att
              de ingrepp och de samhällsutvecklingsåtgärder som vi härifrån
              vidtar påverkar så lite som möjligt och stärker och stöder de
              processer som vi alla är så oerhört beroende av. De påverkar också
              i princip alla andra miljöpolitiska områden som vi annars debatterar,
              från klimatfrågor till utsläpp av miljögifter.
            </seg>
            <seg n="9010daec">
              När det gäller det internationella arbetet är Sverige ofta en
              aktiv aktör, och det är högst befogat och välkommet på detta område.
            </seg>
            <seg n="1e7d0cac">
              Den process man nu har inlett efter Nagoya med att komma fram
              med en mer konkretiserad plan för att skydda 17 procent av tillgångarna
              på markytan och 10 procent i havs- och vattenområdena kan för
              Sveriges del vara en ambitiös plan om man tar uppgiften på allvar.
              Vi har tyvärr inte sett mer av konkretisering i den svenska debatten,
              utan vi hör mest en miljöminister som slår sig för bröstet med
              att det var så bra att få till uppgörelsen.
            </seg>
            <seg n="1e2592b3">
              Det vi i den rödgröna reservationen om det internationella arbetet
              trycker på är att konsumtions- och produktionsmönstrens negativa
              effekter globalt måste uppmärksammas mer. Det är precis det som
              forskarna säger till mig under mina besök. Vi har ibland en syn
              att det är enskilda ingrepp och strukturella förändringar som
              leder till ingreppen och försvårar biologisk mångfald, när det
              snarare handlar väldigt mycket om större system, hur vi lägger
              om produktionssystemen och konsumtionssystemen.
            </seg>
            <seg n="49d77567">
              Det exemplifierades väldigt tydligt i P1 i morse i en redovisning
              av forskningsresultat från Sveriges lantbruksuniversitet. Där
              påvisar man att ekologisk eller biologisk bekämpning av angrepp
              på vitkålsodling man har studerat det i Nicaragua, där den odlingen
              är stor på lång sikt har bättre effekt än kemisk. Det beror på
              att man med den kemiska bekämpningen också slår ut de naturliga
              fienderna till de skadedjur som finns på kålen. I ett längre perspektiv
              ser man ofta att naturen själv är det bästa läkemedlet. Det borde
              även vi inom politiken ta till oss lite oftare.
            </seg>
            <seg n="163d1703">
              Fru talman! Det mest signifikanta i fråga om biologisk mångfald
              i Sverige en debatt som har varit hetsig under ganska lång tid
              i vinter är vargdebatten. Jag tycker att det är oerhört tragiskt
              att vi i ett av världens rikaste eller mest välmående länder anser
              att en hotad art måste hållas nere genom en allmän licensjakt.
            </seg>
            <seg n="d1319ade">
              Jag lyssnade på miljöministern i utfrågningen i konstitutionsutskottet
              i går, och han upprepade den förklaring som regeringen och majoritetspartierna
              står bakom i Sveriges riksdag när det gäller varför vi ska fortsätta
              med ett system där rovdjurspolitiken som det är sagt, vilket låter
              väldigt bra står på flera ben. Men det enda ben som i dag är verksamt
              är benet att skjuta och hålla nere stammen på det magiska talet
              210 individer.
            </seg>
            <seg n="fb193203">
              Miljöpartiet har tillsammans med Vänsterpartiet en reservation
              i detta betänkande som handlar om det populationstak som är satt
              för vargen, drygt 200 individer i hela Sveriges land. Även om
              vargen av renbetesskäl inte kan finnas i hela landet och även
              om den kanske inte än så länge själv har önskat befinna sig mycket
              i Skåne är det extremt stora områden vi talar om och extremt få
              individer. Jag tror att vi är ganska medvetna om att varg är bland
              det mest sällsynta vi någonsin kan skåda i de svenska skogarna.
              Det är också ett väldigt mytomspunnet djur.
            </seg>
            <seg n="0268ea05">
              Jag hade hoppats på den ansats som finns i rovdjurspolitiken
              när man läser propositionen från förra mandatperioden, då man
              hade den stora diskussionen om det nuvarande rovdjursbeslutet.
              Det skulle bli en ökad dialog, en ökad medvetenhet och en ökad
              kunskapsspridning i samhället om biologisk mångfald, om ekosystem,
              om hur arter behöver samexistera, om hur också skogens levande
              ekosystem precis som havets är beroende av både rovdjur och djur
              som blir ätna.
            </seg>
            <seg n="b308a8cd">
              Då är det märkligt att man har gått in på linjen att vi ska förklara
              det hotade rovdjuret varg som ett legalt byte i den omfattning
              som har skett de två senaste vintrarna, samtidigt som de andra
              benen i jordbrukspolitiken, framför allt genetisk förstärkning,
              inte alls fungerar på samma sätt som man har tänkt sig. Framför
              allt kan vi inte beordra de ryska och finska vargarna att vandra
              in i Sverige. Det är, som Helén Pettersson också sade, någonting
              som är oerhört svårt att reglera fram.
            </seg>
            <seg n="99a33f83">
              Men vi ser att de föryngrar sig. Populationen kan växa också
              med egen kraft. Det finns en stor debatt bland genetikerna. Det
              är inte alls en lika stor självklarhet, som miljöministern i går
              ville låta påskina, att den genetiska mångfalden ökar mest med
              en liten stam. Vilken grundstudent i genetik som helst säger att
              ju fler gener, desto större bas har man att bygga på. Den debatten,
              fru talman, kommer vi att återkomma till. Jag vill särskilt yrka
              bifall till den reservationen, nr 6, i betänkandet.
            </seg>
            <seg n="36433a7b">
              Slutligen, fru talman, ska jag nämna någonting om genmodifierade
              grödor, där det finns flera motioner och flera yrkanden som vi
              stöder. Jag vill särskilt trycka på det som Helén Pettersson tog
              upp i sitt anförande om behovet av ökade skyddsavstånd i det svenska
              jordbrukslandskapet. I Sverige har vi extremt korta skyddsavstånd.
              Vi tror tydligen att de här generna känner när åkern slutar och
              inte sprider sig. Men det finns fröspridande växter som sprids
              med långt större mekanismer än så som man bör ha betydligt bättre
              skyddsavstånd för. Där håller jag med.
            </seg>
            <seg n="2272aec1">
              Jag ska också peka på, fru talman, att Miljöpartiet har ett särskilt
              yttrande när det gäller nationella förbud mot GMO-grödor och EU
              som finns på s. 47 i betänkandet.
            </seg>
            <seg n="fc6c13f5">
              Med detta, fru talman, ställer jag mig bakom samtliga reservationer
              från Miljöpartiet, men för tids vinnande yrkar jag bifall till
              reservation 6 om vargstammens populationsstorlek.
            </seg>
          </u>
          <note type="speaker" n="d6620e1d">
            Anf. 20 JENS HOLM (V):
          </note>
          <u who="jens_holm_726eb1" xml:id="i-bf9402826a1c2955-3" n="64faed38">
            <seg n="c43476f0">
              Fru talman! Det är ganska uppenbart att vår livsstil och den
              ekonomiska modell som vi lever under i dag inte är hållbara. Tittar
              vi på utsläppen av växthusgaser ser vi att de ökar allt fortare,
              och i princip har vi redan passerat de nivåer som anger vad som
              är hållbart ur ett klimatperspektiv.
            </seg>
            <seg n="b4aad9f6">
              Våra utsläpp av koldioxid ligger nu på drygt 390 miljonandelar
              i atmosfären, och ökningstakten är ungefär 2 miljonandelar varje
              år. En så snabb ökning skulle jag våga påstå att vi aldrig någonsin
              sett i världshistorien. Andelen koldioxid är högre nu än under
              de senaste 600 000 åren.
            </seg>
            <seg n="75ba5675">
              På ungefär samma sätt är det med den biologiska mångfalden. Vi
              ser att utrotningen av ekosystem går fortare än någonsin. Det
              är en direkt följd av vår livsstil som bygger på att vi konsumerar
              mer och mer och att vi hela tiden tar upp nya naturresurser, men
              vi ersätter dem inte på något vis. Det är självklart att det inte
              håller i längden.
            </seg>
            <seg n="8f60215e">
              Vi i Sverige drabbas av det här, men hade vi levt på den fattiga
              delen av jordklotet hade vi redan nu upptäckt att vattnet smutsas
              ned mer är någonsin, att det inte finns tillräckligt med bin som
              kan pollinera våra växter, att jorderosionen breder ut sig på
              grund av avskogning och så vidare. Det här är någonting som vi
              måste komma till rätta med så fort som det bara går.
            </seg>
            <seg n="87de6270">
              Vi rödgröna har föreslagit en handlingsplan för hur vi ska kunna
              komma till rätta med vårt ohållbara konsumtionsmönster. Jag tycker
              att det är ett ganska modigt förslag, därför att vi pekar på oss
              själva och säger att vi i Sverige och i västvärlden lever på ett
              sådant sätt som inte är hållbart. Vi säger att vi måste söka problemet
              hos oss själva, självklart vid sidan om bistånd, ett separat miljö-
              och klimatbistånd, men om inte vi ställer om vår livsstil här
              i den rika världen kommer vi aldrig att komma till rätta med de
              här problemen.
            </seg>
            <seg n="db8a92a2">
              Jag skulle också vilja ta upp frågan om genmodifierade produkter.
              De innebär också ett stort hot mot den biologiska mångfalden.
              Vi kan se att i jordbruken världen över breder ett kemikalieintensivt
              monokulturjordbruk ut sig. Ju mer GMO-produkter som tillåts, desto
              mer beroende blir bönderna av ett fåtal multinationella företag,
              till exempel Monsanto och Syngenta. De levererar ett helthetspaket.
              De levererar utsädet, de levererar bekämpningsmedel, de levererar
              kemikalierna som man blir beroende av ifall man anammar deras
              utvecklingsmodell.
            </seg>
            <seg n="b5e5a8fa">
              I Nord- och Sydamerika kan vi se att när det gäller många produkter
              som till exempel soja, majs och raps har GMO-jordbruket helt och
              hållet tagit över. De som vill försöka leva vid sidan om och till
              exempel bedriva ett ekologiskt hållbart jordbruk och satsa på
              biologisk mångfald kan ofta inte gör det på sikt, därför att deras
              jordbruk kontamineras, alltså smittas, av GMO-produkterna.
            </seg>
            <seg n="0c0ff330">
              Greenpeace gjorde en studie om Spanien för några år sedan. Och
              Spanien är väl det land i Europa som kanske har gått längst vad
              det gäller att tillåta GMO-produkter, inte minst vad gäller majs
              och raps. Där kunde de konstatera att de jordbruk som ligger intill
              de genmodifierade jordbruken kontaminerades. När de gjorde studien
              var det ungefär 24 procent av de jordbruken som hade genmodifierade
              produkter i sina leveranser.
            </seg>
            <seg n="a1b3e1e3">
              Det här pekar på att vi måste hålla nere tillstånden över lag
              vad gäller GMO. Vi i Vänsterpartiet vill ha ett moratorium, ett
              stopp, för nya GMO-tillstånd till dess att de socioekonomiska
              och biologiska effekterna har utretts noggrant. Det är också viktigt,
              som vi rödgröna slår fast i reservation 11, att se till att det
              finns ett stort avstånd till GMO-lantbruken så att ekologiska
              odlare och konventionella odlare kan bedriva sin verksamhet utan
              att riskera att smittas av GMO, för en kravodlare lovar ju att
              hans eller hennes produkter är producerade utan bekämpningsmedel
              och GMO. Men ifall man hittar GMO bland kravprodukterna faller
              ju självklart hela det konceptet. Fallet Spanien i Greenpeacerapporten
              som jag pratade om visar också att allt fler ekologiska jordbrukare
              säger att de inte kan bedriva sin odling därför att de inte kan
              garantera att de levererar en produkt som är fri från GMO.
            </seg>
            <seg n="bbe28ce1">
              Vi har också motionerat om att det ska vara tydligare märkning
              av GMO-varor, helt enkelt att alla varor som innehåller GMO på
              något vis ska vara tydligt märkta.
            </seg>
            <seg n="07b3cc7d">
              Jag tycker att EU:s förslag om att enskilda medlemsländer ska
              kunna säga nej till GMO är väldigt välkommet, och det är självklart
              någonting som Vänsterpartiet ställer sig positiva till. Jag tycker
              att det är synd att vi har en regering som motarbetar förslaget.
              Det är också synd att vi har en regering som vid ett flertal tillfällen
              i ministerrådet har röstat emot att enskilda EU-länder ska kunna
              ha ett moratorium, alltså tillfälligt stopp, för GMO. Jag förstår
              inte varför den här borgerliga regeringen tycker att det är så
              viktigt att tvinga in alla EU-länder i GMO-fällan.
            </seg>
            <seg n="cfc46c79">
              Avslutningsvis skulle jag vilja ta upp frågan om vargjakten.
              Vargen är också en del av den biologiska mångfalden. Jag tycker
              att det är frapperande att vi har en regering som säger att man
              står bakom alla EU-lagar och att man ska verkställa beslut som
              kommer från Bryssel men samtidigt startar en licensjakt som bryter
              mot EU:s art- och habitatdirektiv.
            </seg>
            <seg n="d0fa3cb0">
              Det är väldigt märkligt, tycker jag, att vi har en regering som
              har satt ett tak för hur många vargar som får finnas i Sverige.
              Det får inte finnas fler än 210 vargar. Det har man bara bestämt.
              På vilka grunder egentligen? Och tror regeringen verkligen att
              den genetiska statusen ökar hos den svenska vargstammen ifall
              vargarna blir färre och färre? Ju fler vargar vi har, desto bättre
              möjligheter finns det självklart för en god genetisk status och
              för friska vargar i Sverige. Och jag förstår inte var den magiska
              siffran max 210 vargar kommer ifrån.
            </seg>
            <seg n="1f3fb9ac">
              Jag kan sammanfatta den svenska vargpolitiken som att jakt, ut
              och skjuta vargar, är det som den här regeringen har åstadkommit.
              När det gäller andra åtgärder för att till exempel stärka vargstatusen
              i Sverige har man inte gjort någonting. Man har pratat om att
              man ska inplantera vargar från Finland eller Ryssland i djurparker
              och så vidare, men det har ju totalt misslyckats.
            </seg>
            <seg n="b9b688f9">
              Vi i Vänsterpartiet vill se en ökad naturlig invandring för att
              stärka den svenska vargstammen, men då kan man inte samtidigt
              tillåta en storskalig licensjakt där friska och välmående vargar
              riskerar att skjutas. Därför tycker jag att den reservation som
              Åsa Romson från Miljöpartiet tidigare biföll är viktig, reservation
              nr 6.
            </seg>
            <seg n="a8ab18f7">
              Med detta vill jag passa på att säga att jag står bakom alla
              rödgröna och vänsterpartistiska reservationer, men för tids vinnande
              är det bara reservation 11 som jag yrkar bifall till. Den handlar
              om bättre regler för samexistens vid GMO.
            </seg>
          </u>
          <note type="speaker" n="11003bc3">
            Anf. 21 BENGT-ANDERS JOHANSSON (M):
          </note>
          <u who="bengt-anders_johansson_760665" xml:id="i-9331ea79bb5ab19a-0" n="8e89a9c4">
            <seg n="6fd67249">
              Fru talman! Först vill jag yrka bifall till betänkandets förslag
              och avslag på de reservationer som finns i betänkandet.
            </seg>
            <seg n="eee664fc">
              Det här handlar, som sagts tidigare, om biologisk mångfald. Det
              är ett jätteområde. Och jag kan i mångt och mycket instämma i
              Helén Petterssons beskrivning av den utmaning som vi har att hantera
              denna enorma mångfald. Vårt ansvar är oinskränkt, och i takt med
              ökad kunskap och ökad erfarenhet har vi också, påstår jag, förutsättningarna
              och möjligheten att bedriva ett bättre långsiktigt arbete.
            </seg>
            <seg n="5013a3ff">
              Jag tänkte, fru talman, uppehålla mig vid tre områden i dag.
              Jag tänkte tala om områdesskydd, rovdjur och lite grann om GMO.
            </seg>
            <seg n="fd3026bd">
              Jag börjar med områdesskyddet. Jag läste i en nyligen utgiven
              bok av Skogsindustrierna att vi i Sverige, enligt svenska mått,
              har skyddat ungefär 8,4 procent av den produktiva skogsmarken.
              Om vi gör en internationell beräkning av detta, alltså som man
              gör i andra länder, har vi skyddat drygt 20 procent. Jag tycker
              att det är viktigt att vi lyfter fram detta eftersom vi i debatten
              ofta får höra att vi inte har kommit någon vart.
            </seg>
            <seg n="fbe494b9">
              Jag ska berätta en liten sedelärande historia som jag lärde mig
              när jag var väldigt ung.
            </seg>
            <seg n="38435d68">
              Vinden och solen kivades om huruvida de kunde få människor att
              plocka av sig sina kläder. Vinden skulle börja. Den satte i gång
              att blåsa våldsamt. Ju mer den blåste, desto mer höll människorna
              om sina kläder för att skydda sig mot vinden. Sedan fick solen
              chansen. Den lyste med sina strålar över mänskligheten, och folk
              började klä av sig och kände sig väldigt behagliga.
            </seg>
            <seg n="dd83c70e">
              Den här lilla historien har en tydlig koppling till hur vi från
              svensk sida har betraktat det här med områdesskydd när det gäller
              att skydda skog. Den förutvarande regeringen arbetade enligt vindprincipen,
              nämligen genom att med lagar och med ett starkt lagstöd tvinga
              sig fram över markägares marker för att därigenom skydda skog.
              Den nuvarande alliansregeringen har i stället valt den andra sidan,
              nämligen att försöka öppna möjligheterna att hitta andra vägar.
            </seg>
            <seg n="d8c03dda">
              Vi har tittat på ett sätt att närma sig frågorna som man använder
              i Finland som heter Metsosystemet, som går ut på att människor
              får ange: Jag kanske har skyddsvärd skog. Är detta någonting för
              samhället att ställa upp på? Vi har infört något liknande, fast
              det kallas för Komet i Sverige. Jag kan nu, i och med den första
              delrapporteringen, se att man på sju månader hade lyckats få fram
              60 objekt med 400 hektar. Jag tycker att det är intressant och
              värt att pröva för framtiden, att gå den vägen i stället.
            </seg>
            <seg n="3a6e79e9">
              Dessutom finns det olika kvalitetsbegrepp inom skogsnäringen
              eller bland skogsägarna. Det är nämligen två frivilliga certifieringar
              som man kan använda sig av. Den ena heter FSC, och den andra heter
              PEFC. Båda har knytning till att det ska vara ett uthålligt skogsbruk,
              men det är lite olika innehåll.
            </seg>
            <seg n="d61c7574">
              Då är det intressant att notera att internationellt sett har
              man anammat detta när det gäller ungefär 10 procent av skogsmarken,
              och i Sverige är det 60 procent. Jag tycker att detta är oerhört
              intressant. Det visar ändå på det engagemang som vi i Sverige
              har, inte minst när det gäller det frivilliga åtagandet.
            </seg>
            <seg n="d3aed1de">
              Fru talman! Då ska jag gå över till rovdjuren. Låt mig börja
              med att säga att det är väldigt besvärande att alltid fragmentisera
              denna fråga, för då ska vi tala om ett djur i sänder och bara
              fokusera på detta.
            </seg>
            <seg n="bb519565">
              I min värld handlar det om en balans i de ekosystem som vi har.
              I den världen handlar det om att det måste finnas en balans när
              det gäller foder. Det måste finnas balans i fråga om antalet växtätare
              och antalet rovdjur och i fråga om tamdjursuppfödning och möjligheten
              till friluftsliv och meningsfull jakt. Det här hänger ihop. Så
              länge vi inte inser det hamnar vi bara i problem.
            </seg>
            <seg n="d3a9e3c2">
              Jag påstår att oppositionens paradnummer är just att fragmentisera,
              att tala om en sak i sänder, eftersom man inte förmår att hålla
              ihop helheten. Jag beklagar detta.
            </seg>
            <seg n="ab108c87">
              För att få ihop den här helheten lade vi fram förslag om en ny
              rovdjursförvaltning, som vi antog här 2009. Den är nu under införande.
              I den ingår det bland annat att man ska regionalisera förvaltningen
              så mycket som möjligt, och man har då bland annat inrättat viltförvaltningsdelegationer
              i varje län.
            </seg>
            <seg n="088701f7">
              Det här har inte gått smärtfritt, och vi är inte färdiga. Jag
              kan påstå att det finns viltförvaltningsdelegationer som fungerar
              dåligt, och det finns de som fungerar bra. Jag hoppas nu att man
              nu får ett utbyte av varandra, så att det här blir riktigt bra.
              Jag och vi tror nämligen att detta är en förutsättning för att
              man just ska kunna ta ett helhetsgrepp över allt vilt och inte
              enstaka viltarter.
            </seg>
            <seg n="47be8f43">
              Vi har en pågående rovdjursutredning som lämnade ett delbetänkande
              i april. Man kan konstatera att det i detta första delbetänkande
              väldigt mycket handlar om att ta fram den gynnsamma bevarandestatusen,
              ungefär hur mycket djur vi behöver ha. Det visar sig då att vi
              när det gäller björnen vida har överstigit den gynnsamma bevarandestatusen.
              Den bör enligt utredningen ligga på 1 800. Vi har ungefär 3 200
              björnar i Sverige.
            </seg>
            <seg n="00da6f8a">
              Lodjuren ligger ungefär på det talet. Det är något över när det
              gäller antalet lodjur i de senaste siffrorna. När det gäller järven
              ligger vi strax under. Och beträffande vargen ligger vi under,
              enligt den utredning som föreligger.
            </seg>
            <seg n="f0eaacb1">
              Låt mig uppehålla mig lite grann just vid vargen. Utredaren säger
              att det bör vara ca 450 vargar i Sverige för att man ska uppnå
              en gynnsam bevarandestatus. Då tar man inte hänsyn till Norge
              eller de omkringliggande länderna.
            </seg>
            <seg n="566a712a">
              I den siffran har man inte tagit hänsyn till de sociala omständigheterna,
              nämligen den påverkan som vargstammen har på de omkringliggande
              mänskliga verksamheterna. Det ska tas fram innan utredningen redovisas.
              Jag tror att den här siffran kommer att reduceras när man lägger
              in de sociala värderingarna i detta. Vem vet? Vi kanske landar
              på just det antal som finns i den nuvarande målbeskrivningen,
              ca 200 vargar, för att klara detta. Men det bygger i sin tur på
              att vi kan ha en fortsatt genförstärkning av den svenska vargstammen,
              eftersom den är genetiskt svag.
            </seg>
            <seg n="d699f7ca">
              Då handlar det om att flytta vargar eller importera. Och nog
              är det väl bättre att flytta en varg från ett område i landet
              där den kan utgöra en risk för skada på exempelvis rennäringen
              till en annan del av landet, så att vi därigenom får en ökad genetisk
              uppblandning, än att använda skyddsjakt på den.
            </seg>
            <seg n="e0ee2041">
              Fru talman! Det är viktigt, som jag sade inledningsvis om rovdjursfrågan,
              att det hänger ihop. Man kan inte bara se till ett djurslag i
              sänder, för det är det samlade rovdjurstrycket som människorna
              upplever som det stora bekymret.
            </seg>
            <seg n="e3ebfd73">
              Låt mig avsluta med GMO. Det är en fråga som i allt väsentligt
              är EU-gemensam. Det är därför som det är så viktigt att vi också
              slår vakt om de EU-gemensamma regelverken. Därför har vi ett organ
              i EU som heter Efsa, som gör de här utvärderingarna. Jag påstår
              att de använder sig av försiktighetsprincipen när det gäller att
              pröva de nya GMO-produkterna. Och för att vara riktigt säker och
              kunna ge människor upplysningar är det också sagt att har man
              mer än 0,9 procent av GMO i något livsmedel, som oavsiktligt har
              kommit dit, ska det märkas. I övrigt ska naturligtvis GMO-livsmedel
              märkas generellt sett.
            </seg>
            <seg n="ce7d701d">
              Jag tror att detta är en viktig och klok avvägning. Enligt vad
              jag har erfarit är det nämligen väldigt svårt att mäta mindre
              inslag än 0,9 procent. Det finns de som säger att allt ska märkas,
              men det är en omöjlig uppgift.
            </seg>
            <seg n="2783fcc9">
              Den pågående diskussionen gäller nu huruvida man ska ha möjlighet
              att göra nationella undantag eller inte. Vi ska inom kort ha en
              överläggning med regeringen i miljö- och jordbruksutskottet just
              i denna fråga. Personligen är jag av den uppfattningen att jag
              inte är säker på att det är det lyckligaste att skapa möjligheter
              till de här undantagen. Man ska nog behålla det här som någon
              form av gemensam lagstiftning. Men det kan måhända, för sakens
              skull, eftersom det ideligen går troll i denna fråga, vara klokt
              att ändå pröva den möjligheten, och det ska vi göra framöver.
            </seg>
          </u>
          <note n="59a2d1e7">
            Med de orden, herr talman, yrkar jag, som sagt, bifall till betänkandets
            förslag.
          </note>
          <note type="speaker" n="90fef482">
            Anf. 22 JENS HOLM (V) replik:
          </note>
          <u who="jens_holm_726eb1" xml:id="i-bf9402826a1c2955-4" n="64faed38">
            <seg n="a79c8975">
              Herr talman! Tack, Bengt-Anders Johansson, för ditt anförande!
              Det väckte två frågor från mig till att börja med.
            </seg>
            <seg n="8c0a7489">
              Den ena rör den biologiska mångfalden vad gäller de vilda djuren.
              Jag skulle vilja fråga varför Moderaterna tycker att det är så
              viktigt att slå fast ett tak för hur många vargar som får finnas
              i Sverige 210 stycken. Nu har vi dessutom fått en statlig utredning
              som slår fast att det behövs mer än dubbelt så många vargar än
              det taket.
            </seg>
            <seg n="a574d8b7">
              Då säger Bengt-Anders Johansson att den utredningen inte tar
              hänsyn till de sociala aspekterna. Men jag vet att när det gjordes
              en opinionsundersökning tidigare i alla län runt om i Sverige
              så konstaterades det att det fanns en klar majoritet i alla län.
              Även i varglän som Gävleborg och Dalarna tyckte man att det var
              viktigt att det fanns vargar i Sverige och vill att de ska finnas
              kvar.
            </seg>
            <seg n="fc109306">
              Jämför man med andra länder i Europa är Sverige snarare ett u-land
              vad gäller antalet vargar. I Spanien, Bulgarien och de baltiska
              länderna lever tusentals vargar, och där lyckas man leva i en
              form av samexistens.
            </seg>
            <seg n="89e48993">
              Rovdjur är en naturlig del av den biologiska mångfalden i Sverige.
              Jag tror att vi måste konstatera det, och jag förstår inte varför
              Moderaterna ställer upp på en politik som innebär att man skjuter
              vargar. Det är det enda benet i regeringens vargpolitik. Den andra
              delen, hur man ska kunna stärka vargstammen, finns inte.
            </seg>
            <seg n="c96d9d1e">
              Jag skulle också vilja veta varför Moderaterna inte tycker som
              EU-kommissionen har föreslagit: att enskilda länder ska kunna
              få ha ett förbud mot eller stopp för GMO-produkter. Varför kan
              vi inte låta de enskilda länderna få bestämma över dessa saker?
            </seg>
          </u>
          <note type="speaker" n="30092e5d">
            Anf. 23 BENGT-ANDERS JOHANSSON (M) replik:
          </note>
          <u who="bengt-anders_johansson_760665" xml:id="i-9331ea79bb5ab19a-1" n="8e89a9c4">
            <seg n="b7f64fe0">
              Herr talman! När det gäller taket på 210 djur är det alltså ett
              tillfälligt tak under tiden som den här utredningen pågår av just
              de skäl som jag nämnde, nämligen att vi måste ta ett socialt ansvar
              för de människor som upplever att det samlade rovdjurstrycket
              har blivit för stort. Svårare än så är det inte.
            </seg>
            <seg n="38a4b7a4">
              Jens Holm säger vidare att det finns en majoritet för rovdjuren,
              och så jämför han det med sociala hänsyn. Men det är att jämföra
              äpplen och päron, för de sociala hänsynen handlar just om att
              ta hänsyn till den påverkan som de ökade rovdjursstammarna har
              i Sverige. Vi har de snabbast ökande rovdjursstammarna i världen,
              och detta får naturligtvis en avspegling där de uppträder.
            </seg>
            <seg n="37b0764f">
              Det är just den avvägningen vi försöker göra, och därför måste
              jag fråga Jens Holm hur det kommer sig att ni från Vänsterpartiet
              inte tar ansvar för helheten. Ni talar aldrig om helheten. Ni
              talar bara om enskilda djurslag, och så driver ni de frågorna.
              Saknar ni förmågan eller viljan att se helheten? Det skulle vara
              intressant att få svar på den frågan här i dag.
            </seg>
            <seg n="ff8f5ab7">
              Det är likadant när det gäller lo. Ni säger att ni inte ställer
              upp på att vi har minskat föryngringarna från 300 till 250 djur,
              trots att de i delar av landet saknar föda därför att de har blivit
              för talrika, i kombination med de andra. Återigen visar ni alltså
              att ni inte bryr er om totalen, utan ni tar djurslag för djurslag.
            </seg>
            <seg n="d90af976">
              Därför vill jag fråga: Vilket tak anser Jens Holm att man ska
              ha för vargen? Vilket antal är lämpligt? Kan vi få ett svar på
              det i dag så vore det trevligt.
            </seg>
          </u>
          <note type="speaker" n="cabc6659">
            Anf. 24 JENS HOLM (V) replik:
          </note>
          <u who="jens_holm_726eb1" xml:id="i-bf9402826a1c2955-5" n="64faed38">
            <seg n="0444fc63">
              Herr talman! I sedvanlig ordning bemöter Bengt-Anders Johansson
              mina frågor med frågor till mig. Jag tycker inte att jag fick
              något särskilt bra svar på varför Moderaterna stöder en politik
              som bygger på att man ska ha ett tak för hur många vargar som
              får finnas: 210 vargar.
            </seg>
            <seg n="b538a94f">
              Bengt-Anders Johansson sade visserligen att det här var ett temporärt
              tak, men när vi nu har en statlig utredning som totalsågar det
              taket och säger att det behövs mer än dubbelt så många vargar
              i Sverige än det som ni har lagt fram som statlig politik, då
              borde kanske Moderaterna kunna visa på någon form av självkritik
              och säga att detta temporära tak kanske inte var så genomtänkt.
            </seg>
            <seg n="83f2432d">
              Jag menar att den borgerliga vargpolitiken bygger på att man
              tillmötesgår en liten men högljudd jaktgrupp i samhället som vill
              skjuta så mycket varg som möjligt. Läser man på hemsidor och i
              tidningar ser vi att de vill eliminera, ja, utrota, vargen i Sverige.
              Det är de strömningar som ni underblåser med er politik.
            </seg>
            <seg n="5a3016ec">
              Vi i Vänsterpartiet sätter inga tak för hur många rovdjur vi
              behöver i Sverige, men vi konstaterar att vi tycker att det är
              bra att Sverige är en nation där det finns rovdjur, och vi tycker
              att de ska kunna leva vidare. Därför sätter vi inga tak som hela
              tiden pressar ned antalet.
            </seg>
            <seg n="e797caf9">
              Jag tycker inte att jag fick något riktigt svar på frågan om
              GMO. Varför kan inte Moderaterna säga att det är okej att enskilda
              länder själva ska få bestämma om de vill ha GMO-produkter eller
              inte? Bengt-Anders Johansson sade tidigare att de sociala aspekterna
              var så viktiga när det gäller rovdjur. Men Efsa, som Bengt-Anders
              hänvisar till, gör inga socioekonomiska analyser när de tittar
              på nya GMO-produkter. Det är en av de stora bristerna vad gäller
              Efsa, och det är just det som GMO ofta handlar om: hur det här
              påverkar samhället i stort, hur det påverkar ekologiska odlare
              och hur det påverkar oss konsumenter. Storföretagens makt över
              jordbruket och sådana saker bryr de sig inte om, för de har inte
              den kompetensen.
            </seg>
            <seg n="109b7f5c">
              Varför inte låta enskilda medlemsländer bestämma själva, Bengt-Anders
              Johansson?
            </seg>
          </u>
          <note type="speaker" n="009f79e9">
            Anf. 25 BENGT-ANDERS JOHANSSON (M) replik:
          </note>
          <u who="bengt-anders_johansson_760665" xml:id="i-a71c0b448c059c9a-0" n="8e89a9c4" next="i-3d051a2430f66d96-0">
            <seg n="192e8e87">
              Herr talman! Om vi börjar med det tak vi för närvarande har när
              det gäller vargen säger, precis som Jens Holm säger, en utredning
              nu att GYBS:en, alltså den gynnsamma bevarandestatusen, bör vara
              450. Det säger utredningen, men den har inte vägt in de socioekonomiska
              effekterna av detta, och det kommer i slutbetänkandet. Det vore
              huvudlöst att anta ett utredningsförslag innan det har remissbehandlats
              och innan det finns en tillräcklig genomlysning. Är det den huvudlösheten
              som Jens Holm står för tycker jag att svenska folket ska bevara
              sig för vänsterpolitik, för de beslut vi fattar måste ändå bygga
              på en rimlig grund och inte bara på lösryckta siffror i luften.
            </seg>
            <seg n="ecb0ea89">
              Jens Holm ägnar sig också åt att vilseföra åhörarna när han säger
              att Jägarsverige vill utrota vargen. Det är inte sant. Det är
              förtal att påstå att exempelvis Svenska Jägareförbundet står för
              detta. De står upp för de fyra stora rovdjuren som går på marken,
              och det har de väldigt tydligt deklarerat. Därför tycker jag att
              det är väldigt beklämmande att får höra detta i riksdagens kammare.
            </seg>
            <seg n="9c419f34">
              När det gäller GMO ska vi ha en överläggning med regeringen i
              juni om man ska öppna för möjligheten att kunna få ett utökat
              nationellt inflytande. Som jag sade i talarstolen är jag inte
              säker på att det är det mest lyckosamma att återföra detta till
              enskilda länder, eftersom det är så mycket mystik, beskrivningar
              som inte alltid har verklighetsförankring, rädsla och så vidare
              i de här frågorna. Därför tror jag att det gäller att ha en rejäl
              genomlysning av frågan, och det ska vi ha.
            </seg>
          </u>
          <note n="d3aedee8">
            Anf. 26 ANITA BRODÉN (FP):
          </note>
          <u who="bengt-anders_johansson_760665" xml:id="i-3d051a2430f66d96-0" n="8e89a9c4" prev="i-a71c0b448c059c9a-0">
            <seg n="c15380f2">
              Herr talman! Ingen fråga kan vara viktigare än att säkerställa
              en rik biologisk mångfald för kommande generationers skull, för
              klimatets skull och för framtidens och själva livets skull. Ekosystemen
              måste därför ges förutsättningar att fungera genom skyddsinsatser,
              genom ett hållbart brukande och genom att man hejdar utsläpp av
              gifter, växthusgaser och andra föroreningar.
            </seg>
            <seg n="db344095">
              Den biologiska mångfalden, naturvården och allemansrätten har
              alltid engagerat många av oss liberaler. Bevarande av orörda älvar,
              den vitryggiga hackspetten, SNF:s och Naturvårdsverkets bildande
              och grundande är några områden där vi har agerat.
            </seg>
            <seg n="5c000beb">
              I alliansregeringen har vi kunnat fortsätta driva miljöfrågor,
              och jag kan kort säga att vi är stolta men ännu inte helt nöjda.
              Jag vill därför, herr talman, passa på att lyfta fram ett antal
              områden där jag känner en stolthet och avsluta med ett par områden
              där jag ännu inte är nöjd utan menar att här krävs fortsatta ansträngningar.
            </seg>
            <seg n="15a67a56">
              Jag är mycket stolt över Nagoyaresultatet. Det var ett genombrott
              med 193 länder. För det genombrottet spelade Sveriges regering
              och Sveriges miljöminister en aktiv roll. Det innebar en rättvis
              fördelning av genetiska resurser, ett skydd av 17 procent landområden
              och 10 procent havsområden och marina områden. Mikael Karlsson,
              som ofta citeras, säger så här: Det globala miljöarbetet är åter
              på banan. Det borgar gott för framtiden.
            </seg>
            <seg n="0fc854c2">
              Jag är stolt över havsmiljösatsningen som alliansregeringen nu
              arbetar hårt med. Det har vi gjort sedan vi kom till makten. Många
              av oss tänker på Sverker Thorén och hans Östersjöengagemang. Nu
              finns det en Östersjömiljard. Det görs stora satsningar på Östersjön.
              Vi är ordförande i Helcom, Helsingforskommittén, med allt det
              gemensamma arbetet runt Östersjön.
            </seg>
            <seg n="2be466d3">
              Vi fortsätter. Det är inte enbart Östersjön utan det är också
              marina skyddsområden, marina reservat. Vi har bildat det första
              marina reservatet i Koster. Som svar till Miljöpartiets Åsa Romson,
              som efterfrågade konkreta åtgärder, kan jag säga att regeringen
              dessutom har beslutat om en kraftfull expansion av ytterligare
              marina reservat. År 2011 utlyses tio nya marina reservat, 2015
              kommer 15 procent i planeringen att vara marint skyddade områden
              och 2020 blir det 40 procent. Det tycker jag är kraftfulla åtgärder.
            </seg>
            <seg n="9ae2843d">
              Jag är stolt över att Alliansen som första regering lade fram
              en friluftsproposition. Friluftslivets betydelse kan inte nog
              uppskattas och värdesättas. Här hjälps människor ut i naturen.
              De får kunskap om allemansrätten och vi pekar på hur viktigt det
              här är.
            </seg>
            <seg n="add9138e">
              Det finns en annan sak som är mycket aktuell i dagarna och som
              jag också känner en stor stolthet över. Det är den arktiska strategi
              som kommer att presenteras inom kort. Nästa vecka, på torsdag,
              tar Sverige över ordförandeskapet i Arktiska rådet och nu presenteras
              för första gången en strategi där vi i det här samarbetet visar
              vårt mål och vår viljeinriktning.
            </seg>
            <seg n="36b52aaf">
              Vi har redan nu fått reda på huvudpunkterna i strategin. Detaljerna
              kommer vi att få reda på om några dagar. Miljö och klimat är ett
              av huvudområdena. Den mänskliga dimensionen kommer också att lyftas
              fram. Det bor miljoner människor i de arktiska områdena. Sverige
              är ett arktiskt område. Vi har stora möjligheter att i det här
              sköra området agera på ett hållbart sätt och se till att det blir
              en hållbar utveckling.
            </seg>
            <seg n="372dcdde">
              Rovdjurspolitiken tänker jag inte orda så mycket om, men jag
              kan ändå säga att jag tycker att det är positivt att alliansregeringen
              vågade ta tag i en känslig fråga, med ambitionen att få en hållbar
              och framgångsrik förvaltning.
            </seg>
            <seg n="fa03fcd3">
              GMO är också en fråga som har tagits upp här i dag. Det är en
              svår fråga. Jag tycker att det är viktigt att visa respekt för
              att vi här har olika uppfattningar men att också vara tydlig med
              att tala om hur allvarligt vi tar det här.
            </seg>
            <seg n="c655fda3">
              Vi har en gentekniknämnd där de etiska aspekterna vägs in. Vi
              har forskare inom EU, Efsa, som har nämnts. Det är dessutom viktigt
              att säga att när vi hela tiden har en försiktighetsprincip så
              handlar den försiktighetsprincipen också om huruvida svaret är
              ja eller om det blir nej. Vi ska alltid ha denna försiktighetsprincip.
            </seg>
            <seg n="1ca17470">
              Vi ska inte heller glömma att smalna av det här svåra området
              genom att förbise att det också pågår en förädling, det som vi
              ofta brukar kalla den vanliga eller traditionella förädlingen,
              växtförädlingen. Den har man också anledning att följa. Kring
              detta ska det också vara ett regelverk.
            </seg>
            <seg n="2151515c">
              Den goda förvaltningen är den sista punkten som jag skulle vilja
              lyfta fram som stolthetspunkt. Det finns många fler, Lonasatsningen
              och mycket annat. Ibland stör det mig väldigt mycket när oppositionen
              raljerar och talar i ekonomiska termer om att nu utarmas det och
              minskas, och så glömmer man vad vi använder våra medel till och
              att vi faktiskt när vi tog över regeringsmakten ökade många av
              de här anslagen.
            </seg>
            <seg n="a63aeb89">
              Jag har roat mig med att jämföra hur det såg ut 2005 och hur
              det ser ut nu. På område efter område har anslagen höjts. Vi tydliggör
              att vi delar på anslaget till den biologiska mångfalden genom
              att det både är åtgärder till biologisk mångfald och att en del
              går till skydd av biologisk mångfald.
            </seg>
            <seg n="71aa07ae">
              Oppositionen glömmer miljardsatsningen på havet. Det är också
              en satsning på biologisk mångfald. Oppositionen glömmer att vi
              nu satsar stort på en havs- och vattenmyndighet, att vi satsar
              stort på internationella klimatinsatser och att det görs en mångmiljardsatsning
              på det internationella klimat- och miljöbiståndet. Jag tycker
              att vi kan vara rättvisa när vi raljerar med sifferexercis.
            </seg>
            <seg n="4c049156">
              Det som jag ändå tycker är det allra viktigaste är vad vi gör
              med varje satsad krona. Hur förvaltar vi våra medel? Gör vi det
              på ett optimalt sätt? Jag menar att vi nu tar nya grepp. Sveaskogslösningen
              är ett exempel vad gäller skydd av skogsavsättningar. Det är klart
              att det här kostar oss 200 miljoner varje år, men om man räknar
              på vad staten tjänar på det i stället för att gå ut på den öppna
              marknaden och köpa och betala för de här avsättningarna handlar
              det om miljardbelopp. Där finns en variation från 5 miljarder
              och uppåt. Den exakta siffran kan jag inte säga.
            </seg>
            <seg n="0895cbce">
              Vi använder också andra aktörer i arbetet, näringslivet och den
              ideella sektorn. Vi arbetar internationellt för att kunna förvalta
              pengarna. Det här är en ekonomisk hävstång också för arbete, affärsutveckling
              och den gröna ekonomin.
            </seg>
            <seg n="f4ec5529">
              Herr talman! Det finns många punkter som jag känner en oerhörd
              stolthet över. Jag tycker att vi har tagit många steg framåt.
              Vi visar att vi är engagerade i de här frågorna. Vi har en otroligt
              hög målsättning.
            </seg>
            <seg n="8bc2e98e">
              I det sammanhanget vill jag ta upp ett par punkter där vi borde
              kunna gå vidare ganska snabbt. Jag är inte tillfreds med att vi
              inte når upp till hänsynsreglerna, att man inte vid avsättningar
              följer de hänsynsregler som vi har. En rapport från Dalarna som
              diskuterades i helgen visar att näst intill 40 procent inte lever
              upp till hänsynsreglerna. Det är inte acceptabelt. Jag är bekymrad
              över avverkning i de fjällnära områdena.
            </seg>
            <seg n="594e3d18">
              Jag är, slutligen, också bekymrad över och starkt kritisk till
              att det fortfarande sker en olaglig jakt. Det underminerar vårt
              enorma arbete med att få en hållbar viltförvaltning. De frågorna
              känner jag ett stort engagemang för att arbeta vidare med.
            </seg>
            <seg n="7c09fafe">
              Jag vill, herr talman, avsluta med att yrka bifall till förslaget
              i betänkandet och också läsa upp ett par meningar från ett övergripande
              mål som alliansregeringen har.
            </seg>
            <seg n="ae49a02f">
              Det övergripande målet för miljöpolitiken är att till nästa generation
              lämna över ett samhälle där de stora miljöproblemen är lösta utan
              att orsaka ökade miljö- och hälsoproblem utanför Sveriges gränser.
              Det är en hög ambition. Vi har denna ambition i Miljömålsberedningen
              och jobbar frenetiskt. Jag skickar en boll till oppositionen med
              en vädjan om att vara med konstruktivt i detta arbete.
            </seg>
          </u>
          <note type="speaker" n="7efaf8f8">
            Anf. 27 ÅSA ROMSON (MP) replik:
          </note>
          <u who="asa_romson_0ca12e" xml:id="i-ac6f2b8f372538d4-0" n="4a7230fa" next="i-6f0c2c6db1020918-0">
            <seg n="e472a213">
              Herr talman! Där var en vädjan om konstruktiv opposition. Jag
              tror att vi bedriver en konstruktiv opposition. I det ingår att
              påpeka när man inte tycker att regeringen gör tillräckligt. Jag
              tror att även Anita Brodén tycker att det tillhör oppositionsrollen,
              i alla fall så som den har praktiserats tidigare i huset. Det
              är konstruktivt.
            </seg>
            <seg n="11b8d6ab">
              Jag har några frågor till Anita Brodén. Du är, precis som jag,
              djupt engagerad i skogsvården och skogsskyddet i Sverige. Där
              ligger en viktig del av den biologiska mångfalden när vi pratar
              om det svenska natursystemet. Vad tycker du om att miljöministern
              i valrörelsen gjorde ett stort utspel om att öka anslaget till
              skogsskyddet med 190 miljoner? Sedan visade det sig egentligen
              vara 35 miljoner när vi räknade på vad som kommer ut i budgeten.
            </seg>
            <seg n="91b853b0">
              Utspel i valrörelsen innebär ofta att få upp en debatt på agendan
              med till exempel oss i oppositionen för att få en samsyn i frågor.
              Då är det frustrerande när det visar sig att utspelet var i det
              närmaste lögn. Nu har miljöministern bett om ursäkt, men det var
              ändå något som var stort i valrörelsen.
            </seg>
            <seg n="cb8be27e">
              Håller du med Bengt-Anders Johansson om att i stället för att
              skydda skog på det traditionella sättet, att köpa ut markägare,
              ska man enbart gå till det frivilliga systemet? Hur ska man notifiera
              och säkerställa vinsterna i den biologiska mångfalden över hela
              systemet? Det var så jag uppfattade Moderaternas syn på regeringens
              politik.
            </seg>
            <seg n="d615dc19">
              Behövs det sanktioner för att klara minimikraven i skogsvårdslagen?
            </seg>
          </u>
          <note n="e2793e65">
            Anf. 28 ANITA BRODÉN (FP) replik:
          </note>
          <u who="asa_romson_0ca12e" xml:id="i-6f0c2c6db1020918-0" n="4a7230fa" prev="i-ac6f2b8f372538d4-0">
            <seg n="c4c78825">
              Herr talman! Jag ska vara snabb så att jag hinner besvara frågorna.
            </seg>
            <seg n="21c5ce4f">
              Först var det en fråga om konstruktivt arbete. Jag upplever att
              det kommer fram många konstruktiva förslag i riksdagsdebatten.
              Jag saknar däremot en ökad möjlighet till att lägga fram förslag
              i Miljömålsberedningen. Det är en vädjan att skicka till era representanter
              i Miljömålsberedningen.
            </seg>
            <seg n="52acc3e5">
              Sedan var det frågan om vad som togs upp om skogsskyddet i valrörelsen.
              Det är väl ingen hemlighet att varje parti har en egen budgetagenda.
              Det är ingen hemlighet att Folkpartiet skulle önska ännu mer medel
              till biologisk mångfald. I alliansregeringen kommer vi fram till
              en gemensam budget. Då är det ett givande och tagande. Det viktigaste
              i frågan är att vi har hittat nya vägar. Jag nämnde från talarstolen
              Sveaskogslösningen. Vi betalar en symbolisk summa, men i gengäld
              får vi möjlighet att i ett trepartsbyte få stora områden skyddade.
              Det har också inneburit att vi har uppnått delmålet Levande skogar,
              vilket är helt fantastiskt och oväntat. Oppositionen ansåg att
              det var helt omöjligt.
            </seg>
            <seg n="17a55c43">
              Sedan var det frågan om det frivilliga systemet. Det är inget
              parti i Alliansen som anser att vi enbart ska ha frivilliga avsättningar.
              Här är vi öppna för allt. Vi måste ha reservat. Vi ska också ha
              de olika frivilliga systemen. Sedan lyfter vi fram nya modeller,
              bland annat har Bengt-Anders Johansson nämnt Kometsatsningen.
              Den enskilda brukaren kan meddela att han eller hon är villig
              att avsätta vissa biotoper.
            </seg>
            <seg n="737600d2">
              Jag har sedan en fråga kvar att besvara.
            </seg>
          </u>
          <note type="speaker" n="87b8727b">
            Anf. 29 ÅSA ROMSON (MP) replik:
          </note>
          <u who="asa_romson_0ca12e" xml:id="i-ac6f2b8f372538d4-1" n="4a7230fa" next="i-6f0c2c6db1020918-1">
            <seg n="25e3f753">
              Herr talman! Jag tackar för den intressanta inblicken att Andreas
              Carlgren enbart var centerföreträdare när han i valrörelsen sade
              att det skulle komma 190 miljoner extra till inköp av skog. Det
              var på det sättet han gjorde utspelet, och då förespeglades vi
              att det var miljöministern som pratade om sina pengapåsar. Det
              är självklart så att man inte alltid har samma uppfattning. Uppenbarligen
              var det några partier i regeringen som inte tyckte att pengarna
              skulle gå dit.
            </seg>
            <seg n="caa24746">
              Vi välkomnar Sveaskogslösningen som en lösning. Däremot har vi
              inte sett hur mycket den har gett. Hur många hektar skyddad skog
              kommer vi att få från Sveaskogslösningen? Från början lät det
              som att mängden skyddad skog skulle vara i proportion ett-mot-ett.
              De rapporter jag får säger att man ska vara glad om man får ut
              hälften av hektarytan eftersom den skog som byts in inte är lika
              mycket värd som den skog man ska byta till sig. När kommer redovisningen
              för detta?
            </seg>
            <seg n="09165a81">
              Sedan var det den sista frågan som Anita Brodén inte besvarade
              men som hon kan besvara nu. Den gäller om det behövs någon typ
              av sanktioner för att klara minimikraven. Jag är lika upprörd
              som du när nästan hälften av skogsavverkningarna i ett län inte
              når upp till minimikraven. Det är ett otroligt misslyckande för
              myndighetsutövningen och att upprätthålla miniminivån. Jag önskar
              att få diskutera hur vi säkerställer att nivån blir betydligt
              högre. Vi känner alla till att nivån medvetet sattes på en lägre
              nivå än vad som var rimligt och acceptabelt eftersom aktörerna
              sade att de frivilligt skulle ta på sig ett större ansvar. Det
              är dags för uppföljning. Än så länge har inte systemet gått ihop.
            </seg>
            <seg n="161adbc2">
              Behövs sanktioner? Vad gör regeringen för att säkerställa att
              minimikraven i skogsavverkningarna upprätthålls?
            </seg>
          </u>
          <note n="c6ff0670">
            Anf. 30 ANITA BRODÉN (FP) replik:
          </note>
          <u who="asa_romson_0ca12e" xml:id="i-6f0c2c6db1020918-1" n="4a7230fa" prev="i-ac6f2b8f372538d4-1">
            <seg n="beda2691">
              Herr talman! Det är viktigt att vi gör en uppföljning av Sveaskog.
              Det är sådant vi har tagit upp i vårt arbete tillsammans med departementet.
              Min stora förhoppning är att modellen ska visa sig så framgångsrik
              att vi kan fortsätta framgent. Jag vet att det har varit initiala
              problem. Därför är det angeläget att vi följer upp och ser hur
              det har fungerat, hur förhållandet har varit med bolagen, Kyrkans
              mark, olika ägare på olika markområden, hur det har fungerat i
              bytesaffären som vi ändå tycker är så positiv.
            </seg>
            <seg n="afc23e86">
              Sedan var det frågan om sanktionsavgift. För snart ett år sedan
              skrev undertecknad tillsammans med partiledare Jan Björklund en
              skogsdebattartikel. Där skrev vi att vi är öppna för att det kan
              finnas behov av att titta på sanktionsinstrumentet i de fall att
              skogsägaren i samband med avverkningarna inte lever upp till hänsynsreglerna.
            </seg>
            <seg n="19f8f628">
              Vad gäller skogsfrågorna vill jag tillägga att frågan om skog-
              och markanvändning i Miljömålsberedningen kommer tillbaka. Nu
              kommer vi att jobba för framtiden i våra åtaganden, hur vi ska
              jobba vidare med skyddet och med en god förvaltning. Det handlar
              om ett hållbart brukande av våra skogar. Det handlar inte alltid
              om att lägga ett lock på utan det handlar också om en hållbar
              förvaltning, tillgänglighet och öppenhet så att det går att komma
              in i reservaten.
            </seg>
          </u>
          <note type="speaker" n="75dcb039">
            Anf. 31 JENS HOLM (V) replik:
          </note>
          <u who="jens_holm_726eb1" xml:id="i-038a94f9529aaa3a-0" n="64faed38" next="i-7f39401323b0c152-0">
            <seg n="2a6b7c3d">
              Herr talman! Anita Brodéns inlägg föranleder två frågor från
              min sida. Anita Brodén säger att anslagen till miljön och den
              biologiska mångfalden höjs. Men om vi läser direkt ur budgeten
              för utgiftsområde 20, som just rör den biologiska mångfalden,
              ser vi att regeringen aviserar nedskärningar. Det är fråga om
              116 miljoner det här året och 47 miljoner nästa år. För 2013 skär
              man ned 490 miljoner. För 2014 skär man ned 418 miljoner. Det
              är precis som Naturskyddsföreningen konstaterade i ett pressmeddelande,
              nämligen att det blir nedskärningar på det viktiga området med
              ungefär 1 miljard kronor under den här mandatperioden.
            </seg>
            <seg n="8c875000">
              Det kanske inte är så konstigt. Statsminister Fredrik Reinfeldt
              konstaterade i regeringsförklaringen att redan vidtagna åtgärder
              räcker för att nå klimatmålen. Regeringen aviserar inga nya skarpa
              mål, åtminstone inte på klimatpolitikens område. Det är fastslaget
              i regeringsförklaringen.
            </seg>
            <seg n="e11ba349">
              Därför undrar jag hur man kan stödja regeringens nedskärningspolitik
              på den biologiska mångfaldens område om man har en hög ambitionsnivå.
            </seg>
            <seg n="cc0e7435">
              Anita Brodén och Folkpartiet tycker ofta att det är viktigt att
              lyssna på vad EU föreslår. Nu föreslår EU-kommissionen att enskilda
              länder ska kunna ha stopp för GMO ifall de så önskar. Varför verkar
              ni emot det? Varför kan inte enskilda länder få bestämma själva
              över GMO, precis som kommissionen har föreslagit? Det är någonting
              som ni motsätter er.
            </seg>
          </u>
          <note n="40ad5e00">
            Anf. 32 ANITA BRODÉN (FP) replik:
          </note>
          <u who="jens_holm_726eb1" xml:id="i-7f39401323b0c152-0" n="64faed38" prev="i-038a94f9529aaa3a-0">
            <seg n="dbdf3ff4">
              Herr talman! Jag ska börja med budgeten. Det är viktigt att vi
              ser till helheten, från vilken nivå man sänker. När vi tog över
              2006 höjdes anslaget. Från en hög nivå har vi, jag vet, sänkt
              det. Jag nämnde 200 miljoner det är beroende av Sveaskog. I totalen
              kan jag se det som vi har satsat på. Ni hade förut klimatinvesteringsprogrammen,
              vi arbetade med satsningen Hållbara städer. Nu minskas det, för
              nu har mycket av det nåtts som arbetet med Hållbara städer skulle
              leda till pilotområden, inspiration för andra att jobba vidare.
              Det som inte lyfts fram och som jag sällan hör från Jens Holm
              är alla de satsningar som vi gör inom havsområdet, exempelvis
              havsmiljarden, satsningen med den nya myndigheten, internationella
              åtgärder och att vi nu tydliggör satsningen på miljö och biologisk
              mångfald genom både åtgärder och skydd.
            </seg>
            <seg n="f382e39c">
              Sist men inte minst viktigt, jag upprepar det, är på vad sätt
              vi förvaltar pengarna. Vi hittar nya smarta former, nya samarbetsmodeller
              med nya aktörer och på så sätt använder pengarna på ett klokare
              sätt. Det kan jag med stolthet säga.
            </seg>
            <seg n="43be8c9c">
              Jag ber att få återkomma med svar på frågan i nästa omgång.
            </seg>
          </u>
          <note type="speaker" n="c5c746dd">
            Anf. 33 JENS HOLM (V) replik:
          </note>
          <u who="jens_holm_726eb1" xml:id="i-038a94f9529aaa3a-1" n="64faed38" next="i-7f39401323b0c152-1">
            <seg n="faa59be2">
              Herr talman! Anita Brodén och jag är överens om att på utgiftsområde
              20 som rör biologisk mångfald blir det nedskärningar. Det tycker
              jag säger någonting om regeringens ambitionsnivå för den här politiken.
            </seg>
            <seg n="5ce48af1">
              Ett av skälen till att det blir nedskärningar är, precis som
              Brodén tar upp, att man avvecklar Hållbara städer. Vi hade tidigare
              klimatinvesteringsprogram som var en omfattande satsning för våra
              kommuner och landsting, men även för småföretag, där man kunde
              söka pengar för att bedriva klimatarbete. Det ersatte regeringen
              med Hållbara städer, som jag tycker var en sämre satsning. Jag
              måste ändå säga att jag tycker att det är bra att man tittar på
              våra städer och kommuner och försöker få dem att arbeta mer med
              miljö- och klimatfrågor. Är det arbetet helt klart nu? Behöver
              inte kommuner några nya statliga pengar för att bedriva ett framgångsrikt
              klimatarbete? Fråga nästan vilka kommunalpolitiker som helst,
              och de kommer att säga att de är besvikna över att de inte får
              några nya statliga medel från regeringen.
            </seg>
            <seg n="12e0b143">
              Anita Brodén säger att man satsar mer på internationella åtgärder.
              Det där är en sanning med modifikation. Det handlar om uppköp
              av billiga utsläppskrediter i utvecklingsländer, vilket gör att
              vi kan sänka våra klimatmål här i Sverige. En tredjedel av regeringens
              klimatpolitik handlar om att köpa upp billiga utsläppskrediter
              i andra länder. De ungefär 300 miljoner kronor som man varje år
              lägger på så kallade CDM-projekt innebär att vår ambitionsnivå
              i Sverige tyvärr blir lägre och att vi skjuter på den riktiga
              klimatomställningen för framtiden.
            </seg>
            <seg n="4b59d4c9">
              Åter om GMO du hann inte svara på frågan, men nu har du chansen:
              Varför stöder inte Folkpartiet kommissionens förslag? Låt länderna
              själva bestämma om de vill ha GMO eller inte. Det är väl inte
              så svårt?
            </seg>
          </u>
          <note n="1954e3bc">
            Anf. 34 ANITA BRODÉN (FP) replik:
          </note>
          <u who="jens_holm_726eb1" xml:id="i-7f39401323b0c152-1" n="64faed38" prev="i-038a94f9529aaa3a-1">
            <seg n="cafa81c8">
              Herr talman! Att vi avvecklar är inte sant. Vi avvecklar inte,
              vi fasar ned satsningen Hållbara städer. Det är inte sant att
              kommuner är beroende av enbart statliga bidrag för att kunna jobba
              med denna fråga. Här finns en kraft i många kommuner, och man
              har kommit i gång på ett mycket positivt sätt. Jag skulle kunna
              räkna upp ett antal kommuner. Jag kan bara nämna min egen kommun,
              Alingsås kommun, där man arbetar med passivhus. Det är ett exempel
              på att få fram hållbara städer där det också blir en industri
              av det, en företagsamhet.
            </seg>
            <seg n="1a5764ee">
              Naturvårdsverket har sedan 2005 fått ökade anslag, likaså miljöövervakning.
              Forskningen har fått ökade anslag. Vi har satsat stort på forskning
              inom miljö- och klimatområdet. Kemikalieinspektionen har fått
              ökade anslag. Det är några.
            </seg>
            <seg n="1f4c2ac0">
              Ibland blir det en annan rubrik, och då är det så lätt att man
              bara tittar på en spalt och ser den gamla rubriken. Det är viktigt
              att analysera ordentligt så att vi får ett samlat grepp. Det som
              är viktigt är hur vi förvaltar pengarna. Det är där jag känner
              en otrolig stolthet.
            </seg>
            <seg n="4a658e3e">
              GMO: Nu har vi haft två debatter. I den förra debatten om avfall
              minns jag att Jens Holm var tveksam till kommissionen och att
              vi skulle invänta kommissionen. I debatten om GMO har Jens Holm
              en annan uppfattning om kommissionen. Nu har vi en överläggning,
              det pågår debatt i EU, i kommissionen och en intern debatt i Alliansen
              och i regeringen, och vi ska ha en debatt tillsammans. Låt oss
              ta den frågan då.
            </seg>
          </u>
          <note type="speaker" n="9f3b061a">
            Anf. 35 ROGER TIEFENSEE (C):
          </note>
          <u who="roger_tiefensee_2b850e" xml:id="i-a0931b09d486092f-1" n="48ef2ac7">
            <seg n="f0491fa8">
              Herr talman! Riksdagsledamöter, åhörare! Biologisk mångfald känn
              på orden. Det är vackra, men det är också viktiga ord. Biologisk
              mångfald är själva stabiliteten i det samspel som utgör våra ekosystem.
              Ekosystem i sin tur är helt avgörande för samhället och samhällets
              ekonomiska system.
            </seg>
            <seg n="9c4ac76e">
              Precis som påpekats tidigare i debatten vet vi att vi inte vet
              allt om det här samspelet, om den biologiska mångfaldens omfattning
              och samspelet med ekosystemen. I miljöpolitiken brukar vi prata
              om försiktighetsprincip. Det är en viktig respekt att ha med sig.
              Det är också viktigt att se att vi behöver fortsätta att forska
              och förstå samspelet i ekosystemen. Det är viktigt att förstå
              den biologiska mångfaldens och ekosystemstjänsternas betydelse
              för samhället och det ekonomiska systemet.
            </seg>
            <seg n="6ae66f32">
              Det har varit lite fult att säga att man sätter pris på biologisk
              mångfald eller ekosystemstjänster. På något sätt har det i miljödebatten
              låtit som att man då nedvärderar egenvärdet. Nej, tvärtom, egenvärdet
              av biologisk mångfald och ekosystemstjänster är okränkbart, och
              det är viktigt att ha med på något slags humanistisk bas. Jag
              tror att man definitivt inte nedvärderar det genom att sätta pris
              på ekosystemstjänster.
            </seg>
            <seg n="1c67eab0">
              Det som händer när man sätter pris på till exempel pollinering,
              rening av vatten och luft, för att ta några exempel, är att vi
              med det priset kan få in värdet av ekosystemstjänster i företagens
              och samhällets kalkyler. Då stärker vi det, då kan kalkylerna
              bli bättre, affärsmöjligheterna kan bli så mycket smartare. Då
              stärker vi möjligheterna att skydda och utveckla den biologiska
              mångfalden.
            </seg>
            <seg n="26ab2fb2">
              Herr talman! Ett av de största hoten mot biologisk mångfald världen
              över är förlust av habitat, livsmiljöer för djur och växter. Det
              handlar om markanvändning. Hur vi använder våra markområden är
              en viktig diskussion.
            </seg>
            <seg n="f723c5bc">
              Det är intressant att notera att det i betänkandet inte finns
              några reservationer under punkten om områdesskydd. Jag tar det
              gärna som ett erkännande från oppositionen av att regeringen och
              traditionellt Sverige har jobbat bra med områdesskydd.
            </seg>
            <seg n="32e31783">
              Vi har ett miljömålssystem med 16 övergripande miljömål. Ett
              av de mål som gäller biologisk mångfald är Levande skogar. När
              alliansregeringen tillträdde 2006 var ett av de mest avlägsna
              målen ett delmål under Levande skogar som handlade om att skydda
              skyddsvärda skogar. Man pratar om ledsna gubbar det var rött,
              och gubben var ledsen.
            </seg>
            <seg n="80632a5c">
              Det delmålet var planerat att nås 2010, men med den förra socialdemokratiska
              regeringen, med stöd av Vänsterpartiet och Miljöpartiet, var prognosen
              att det skulle uppnås 2020. Det var en osäker prognos, och det
              krävdes mycket stora insatser, miljardbelopp, för att nå målet.
              Det låg miljarder i prognos men inte inlagt i budget. Vi har haft
              en diskussion om det i kammaren tidigare, både i ekonomiska debatter
              och miljödebatter.
            </seg>
            <seg n="0cc4ca6c">
              Det alliansregeringen gjorde då var att säga: Det målet är så
              långt bort och svårt att nå att vi behöver fundera över om vi
              kan byta strategi. Och vi gjorde det. Vi började systematiskt
              skydda skyddsvärd skog på den statligt ägda marken. Vi har också
              använt statligt ägd skog som bytesmark för att skydda privat ägd
              skog. Den strategin, som Centerpartiet och alliansregeringen drev,
              har gjort att det finns möjlighet att nå det onåbara delmålet
              till 2010. Utvärderingen är ännu inte gjord, men det ligger inom
              möjlighetens ram att nå målet.
            </seg>
            <seg n="f719ec11">
              Att använda statligt ägd skog för att byta till sig privat ägd
              skog har dubbel effekt. Dels använder vi samhällets resurser mer
              effektivt, dels lägger vi inte en våtvarm filt över skogsägares
              möjlighet till fortsatt utkomst, utan de får fortsätta att vara
              skogsägare och får ny mark att jobba med, medan deras skyddsvärda
              mark kommer under områdesskydd. Det blir alltså en dubbel vinst,
              både näringspolitiskt och miljöpolitiskt.
            </seg>
            <seg n="f9deb4a6">
              Det har i debatten kommit upp att anslaget för biologisk mångfald
              har sänkts. För mig och Centerpartiet är det viktiga hur många
              hektar som skyddas, att vi når målet inte hur många miljoner och
              miljarder som finns under anslaget för biologisk mångfald. Vi
              har kunnat skapa förutsättningar för att nå det målet på ett mer
              kostnadseffektivt sätt och, precis som Anita Brodén har sagt,
              fört över resurser från det anslaget till ett nytt anslag för
              havsmiljö som har skapats. Det fanns förut inget anslag i miljöpolitiken
              för havsmiljöinsatser. Det finns också ett mål om ett levande
              hav. Vi har börjat jobba mot det målet.
            </seg>
            <seg n="a4be4bf2">
              Då tror jag att det är viktigt att inte försöka blanda bort korten
              utan se att det viktiga är att vi skapar förutsättningar för att
              nå målen. Det viktiga är hur många hektar som skyddas och inte
              hur många miljoner som finns på ett konto i statens budget.
            </seg>
            <seg n="1a65e714">
              Herr talman! Markanvändning är strategisk för skydd av biologisk
              mångfald. Det är just därför som Miljömålsberedningen har pekat
              ut markanvändning och strategier för hur vi långsiktigt och hållbart
              använder marken som ett viktigt område. Vi ska jobba med först
              skogslandskapet och sedan jordbrukslandskapet.
            </seg>
            <seg n="978c3e43">
              Inom de strategierna ska vi också skapa förutsättningar för att
              nå den internationella framgång som vi fick i Nagoya kring biologisk
              mångfald, hur vi ska nå det och leva upp till de internationella
              överenskommelser som vi gjorde i Nagoya.
            </seg>
            <seg n="08c23436">
              Avslutningsvis, herr talman: Rovdjurspolitiken har tidigare varit
              uppe i debatten. Den har skjutits i delar, men rovdjurspolitiken
              är en helhet. Alliansregeringen har som första regering vågat
              ta tag i just den helheten.
            </seg>
            <seg n="c6eec67f">
              Man ska fråga sig: Hur skulle en rödgrön rovdjurspolitik se ut?
              Tittar man på reservationerna ser man ingen, för Socialdemokraterna
              skjuter från ena hållet och ifrågasätter en förstärkning av vargstammen,
              medan Vänsterpartiet och Miljöpartiet skjuter från andra hållet
              och ifrågasätter licensjakten och numerären. Helheten finns inte
              där, utan det spretar helt otroligt.
            </seg>
            <seg n="2f81b6c2">
              En regering har ett ansvar för att få ihop helheten. Sedan kanske
              det blir debatter om delarna, men en regering har ansvar för att
              leda och se till helheten.
            </seg>
          </u>
          <note type="speaker" n="331073cd">
            Anf. 36 IRENE OSKARSSON (KD):
          </note>
          <u who="christina_oskarsson_f64ac1" xml:id="i-620617cba4a77767-0" n="8117abfa" next="i-270b507a18b75509-0">
            <seg n="e7a102fe">
              Herr talman! Biologisk mångfald m.m. står det som rubrik på dagens
              betänkande. Det är en bra rubrik. Bakom m.m. döljer sig mycket.
              Hur ska skogen vårdas och värnas? Hur ska allemansrätten skyddas
              och samtidigt inte inskränka på det som ska värnas och vårdas
              och på äganderätten? Under rubriken om den biologiska mångfalden
              behandlas frågor om allt från nya, främmande arter till hur arter
              som är hotade ska bevaras och allt däremellan.
            </seg>
            <seg n="bb632450">
              Herr talman! Som i så många frågor handlar det om olika mål och
              företeelser som kanske till och med står emot varandra.
            </seg>
            <seg n="0d051679">
              Dagens betänkande är ett motionsbetänkande. Därmed kan man väl
              säga till åhörarna att den ger en ögonblicksbild av vad som är
              överst på agendan just nu, det här riksdagsåret, för oss ledamöter
              inom det här frågeområdet.
            </seg>
            <seg n="c492582e">
              Jag väljer att lyfta upp några av de ämnen som finns i betänkandet
              och som tidigare har berörts i debatten: vargen, skogen, GMO och
              allemansrätten.
            </seg>
            <seg n="49d4f217">
              Herr talman! När det gäller skogen och avsättningar för att värna
              den biologiska mångfalden är det viktigt att Skogsstyrelsens olika
              uppdrag kan fullföljas. Här har hänvisats till radioprogram och
              till den rapport som kom förra veckan, som jag hoppas att ledamöterna
              har tagit del av.
            </seg>
            <seg n="524e1726">
              Skogsstyrelsen har att förmedla kunskap om lagens krav till markägare
              och förvaltare och om att det gäller en miniminivå. Samtidigt
              ska Skogsstyrelsen utföra kontroller på ett sådant sätt som gör
              att man kan få fram tydliga resultat som kan användas i det fortsatta
              arbetet. Där har det funnits en och annan brist.
            </seg>
            <seg n="ce33501b">
              Den rapport som jag hänvisar till kom i förra veckan från Naturvårdsverket
              och Skogsstyrelsen. Den heter Skogs- och miljöpolitiska mål brister,
              orsaker och förslag på åtgärder . Den är nyttig att ta del av.
            </seg>
            <seg n="1076c27d">
              Där står något sammandraget att en bättre samsyn med skogssektorn
              om mål, lagkrav och metoder för uppföljning behövs. § 30 behöver
              tydliggöras, så att både tjänstemän inom förvaltningen och berörda
              ska känna sig trygga med vad som görs och så att vi inte riskerar
              godtycke i hur man ser på vad det innebär att följa den hänsynsparagrafen,
              som på ett sätt är portalparagrafen i vår skogslagstiftning.
            </seg>
            <seg n="ab79dcd3">
              Praxis behöver utarbetas, och därför ska Skogsstyrelsen under
              det här året driva ett antal processer, har man sagt i sin målbeskrivning,
              för att se vilken praxis som ska vara rådande. Var finns rågångarna?
            </seg>
            <seg n="dcaccda8">
              Men det är inte bara Skogsstyrelsens ansvar, utan det är också
              skogsbrukets och markägarnas ansvar, så att både den stora och
              den lilla markägaren förverkligar den politik som vi vill driva
              och tar till sig befintlig kunskap.
            </seg>
            <seg n="45ab62a6">
              Herr talman! I detta arbete har vi kristdemokrater stor tilltro
              till Kometprogrammet, som Bengt-Anders Johansson berörde i sitt
              anförande. Det är ett verktyg och innebär framför allt en stor
              förändring i synsättet och tilltron till att vi alla vill vara
              med och bidra. Ju mer kunskap och ju mer delaktighet, desto mer
              blir gjort det är min och vår fasta övertygelse.
            </seg>
            <seg n="3885b7d8">
              Skogen är en resurs som vi har all anledning att värna och vårda.
              Den kommer att behövas alltmer till allt fler saker. Då är den
              svenska modellen oerhört viktig att värna. Det gör också Landsbygdsdepartementet
              just nu i sin nya satsning Skogsriket. Det är en viktig del i
              det arbetet. Det handlar om att samla aktörerna vid samma bord,
              att ta del av all ny teknik och kunskap som finns, att se vad
              vi kan använda skogen till som ersättningsmaterial för det vi
              inte vill ha och för att därmed också värna den biologiska mångfalden.
            </seg>
            <seg n="6ea6dd39">
              Så över till något helt annat: vargfrågan. Det finns få frågor,
              herr talman, som upprör och rör upp så mycket känslor och synpunkter
              och som, om uttrycket tillåts, får klä skott för så mycket som
              vargen.
            </seg>
            <seg n="d8384882">
              Herr talman! I går utfrågades miljöministern i denna fråga i
              konstitutionsutskottet. Där gav han, enligt vad jag kunde höra
              när jag lyssnade på utfrågningen sent i går kväll, en mycket bra
              beskrivning av vad vi har beslutat i kammaren, av hur arbetet
              bedrivs och av att vi är rörande överens om att vargen har en
              viktig plats som en del i vår fauna. Han var också tydlig med
              den respekt vi måste ha för de människor som och bor och verkar
              i de områden där vi vill se varg.
            </seg>
            <seg n="965207e9">
              Sverige har ställt sig bakom art- och habitatdirektivet, och
              utifrån det ska vi jobba för att ha en livskraftig fauna i vårt
              land. Därför välkomnar jag den granskning som EU gör för att se
              om vi hanterat frågan på ett korrekt sätt.
            </seg>
            <seg n="9e55b6eb">
              Herr talman! Jag har i tidigare debatter sagt att vi måste ge
              vargen fri lejd genom renbetesområden. Nu har ett sådant försök
              gjorts.
            </seg>
            <seg n="1a89bb48">
              Vi behöver en bättre genetisk stam, och det är viktigt att den
              genetiska statusen stärks. Jag ska inte förlänga debatten med
              detta, utan uppmuntrar åhörare och utskottsledamöter att ta del
              av utfrågningen i konstitutionsutskottet om ni inte gjorde det
              i går. Där sades mycket i denna fråga.
            </seg>
            <seg n="3117db3f">
              Den utredning som görs av Lars-Erik Liljelund för att se hur
              stammen ska se ut i framtiden har kommit med ett delbetänkande
              som flera före mig har berört. Det är viktigt att påpeka att det
              inte är slutbetänkandet, och de socioekonomiska faktorerna har
              man inte tagit hänsyn till ännu. Det är en viktig punkt för att
              vi ska ha en acceptans och en respekt för både djur och människor.
            </seg>
            <seg n="d410b7cc">
              Herr talman! GMO är en förkortning som är förknippad med mycket
              fakta och känslor. Det är viktigt att de försök som görs sker
              på ett tryggt och säkert sätt. Jag är övertygad om att det regelverk
              och den uppföljning av Jordbruksverket vi har för att till exempel
              potatis ska kunna försöksodlas i Sverige är tillräckligt. Skulle
              det visa sig att vi behöver skärpa reglerna är jag den första
              att säga ja till det. Först måste vi dock ha kunskapsgrund och
              myndigheter som har sett att dagens lagstiftning inte räcker till.
            </seg>
            <seg n="23cd3ddf">
              Det arbete som i dag sker på EU-nivå för att möjliggöra för länder
              att säga nej till GMO har tidigare berörts av i stort sett alla
              talare. Som kristdemokrat är jag skeptisk till detta. Jag tror
              att det kan få precis motsatt effekt till vad vi som ser på detta
              med försiktighet och önskar en tydlig vetenskaplig grund för det
              som ska göras vill.
            </seg>
            <seg n="b7cb34cc">
              Herr talman! GMO är en teknik för förädling. Det vore konstigt
              om det är det sista tekniksprånget i förädlingsspåret som vi kommer
              att se. Det är viktigare att vi tar hänsyn till och får en tydlig
              debatt om vad det finns för risker och vilka skador vi kan se
              när grödor till exempel är kopplade till vissa bekämpningsmedel,
              oavsett om det har skett med GMO-teknik eller något annat.
            </seg>
            <seg n="4cc74b88">
              Herr talman! Jag dristar mig att ta upp ytterligare ett ämne,
              nämligen allemansrätten. Det är en grundbult för oss svenskar
              att vi ska få röra oss fritt i skog och mark och kunna plocka
              bär och svamp. Efter att ha deltagit i Svenskt Friluftslivs årsmöte
              och lyssnat på den föredragning som Klas Sandell, en av Sveriges
              experter på allemansrätten, höll vill jag understryka betydelsen
              av dialog och kunskapsspridning.
            </seg>
            <seg n="21092fab">
              I dag vistas vi i skog och mark på ett helt annat sätt än tidigare
              generationer. Mountainbike och skoter kände inte mina förfäder
              till. Skog och mark används också för företagande på ett annat
              sätt, exempelvis för turridning och bärplockning. Det gäller att
              vi hittar dialog och samarbetsformer i dessa sammanhang så att
              vi inte behöver gå fram med lagstiftning och förändring. Vi måste
              värna den fria rörlighet och den tillgång till naturen som vi
              är så stolta över.
            </seg>
            <seg n="25e83156">
              Klas Sandell sade något som jag tror är nyttigt att ha med sig:
              Vi behöver lära oss att läsa landskapet. Tidigare generationer
              kunde det.
            </seg>
            <seg n="4bdd24e9">
              Vi behöver lära oss att läsa landskapet precis som vi lär oss
              läsa våra betänkandetexter, skulle man kunna säga.
            </seg>
            <seg n="91990bf4">
              Därför finns det behov av utbildning och kunskapsspridning så
              att vi kan värna den biologiska mångfalden och allas vår tillgång
              till den.
            </seg>
          </u>
          <note n="5c7dc86a">
            Jag yrkar bifall till förslaget i betänkandet och avslag på samtliga
            motioner.
          </note>
          <note n="b5bd9ff9">
            Anf. 37 HELÉN PETTERSSON i Umeå (S) replik:
          </note>
          <u who="christina_oskarsson_f64ac1" xml:id="i-270b507a18b75509-0" n="8117abfa" prev="i-620617cba4a77767-0">
            <seg n="a2c88b0a">
              Herr talman! Som vanligt när jag lyssnar på vad Irene Oskarsson
              säger om biologisk mångfald upplever jag att vi tycker ganska
              lika i stora delar, bland annat vad gäller GMO.
            </seg>
            <seg n="07bd2da3">
              Jag fastnade dock i vargavsnittet. Irene Oskarsson nämnde försöket
              med en vargkorridor genom renbetesland. Jag vet inte om Irene
              avsåg flytten av vargen från Gällivare till södra delen av landet.
            </seg>
            <seg n="d00d9de7">
              På senare tid har vi genomfört två flyttningar av varg inom landet.
              Den ena vargen berättade jag om i mitt anförande; den flyttades
              från Jämtland till Örebro län men är nu tillbaka i Jämtland. Hon
              ville hem. Den andra vargen flyttades från Gällivare söderut,
              men den har sprungit upp till Västerbotten och mina hemtrakter
              igen. Den ville inte heller bli platsad i södra Sverige utan hade
              valt Gällivare av en anledning.
            </seg>
            <seg n="c51b92a9">
              Jag undrar varför ingen från majoriteten har kommenterat detta
              misslyckande i regeringens vargstrategi. Hur har man tänkt hantera
              det? Hur tror Irene Oskarsson att det kommer att bli när regeringen
              vill flytta in 20 vargar från andra länder och placera ut dem
              på olika platser i landet i revir där man anser att stammen behöver
              förstärkning? Tror Irene Oskarsson verkligen att dessa vargar
              kommer att vilja stanna där regeringen placerar dem?
            </seg>
          </u>
          <note type="speaker" n="ac2babd6">
            Anf. 38 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-620617cba4a77767-1" n="8117abfa" next="i-270b507a18b75509-1">
            <seg n="30f18672">
              Herr talman! Ja, Helén Pettersson och jag tycker lika i mycket.
              Heléns inledning med den egna fisketuren var lysande. Dessutom
              var det en hel del annat som jag skulle kunna ha sagt själv.
            </seg>
            <seg n="4923fab3">
              När det gäller vargen ska man i första hand lära de små. Förflyttningen
              av valpar, som miljöministern tydligt redogjorde för i går, är
              på gång. Djurparkerna i Sverige tar nu ett ansvar för att inom
              sig under detta år få till förändringar och byta valpar och sedan
              under nästa år sätta ut. Jag tror personligen mest på detta, och
              jag uppfattade att miljöministern menade att det var ett bättre
              steg än att flytta vuxna djur för att få ut nya gener i vargstammen.
            </seg>
            <seg n="dfb960a8">
              Det steget kan dock också behöva tas, och då tror jag att det,
              precis som för andra djur, är lättare att flytta en lång sträcka
              än en kort. Precis som Helén Pettersson säger är vargen ett vandrande
              djur; vi har sett den vandra från Skåne till mina hemtrakter.
              Det går fort när de rör sig; man önskar att man hade samma kondition.
            </seg>
            <seg n="825d762f">
              Jag tror som sagt att det är betydligt lättare att flytta valpar,
              och där ligger fokus. Myndigheterna jobbar också med detta på
              ett mycket bra sätt.
            </seg>
          </u>
          <note n="f2c155cf">
            Anf. 39 HELÉN PETTERSSON i Umeå (S) replik:
          </note>
          <u who="christina_oskarsson_f64ac1" xml:id="i-270b507a18b75509-1" n="8117abfa" prev="i-620617cba4a77767-1">
            <seg n="bf761d3b">
              Herr talman! Jag tackar Irene Oskarsson för svaret. Det förklarar
              dock inte hur man har tänkt göra med de vargar som naturligt vandrar
              in via Finland och Ryssland. När det gäller vargkorridoren som
              vi har talat om har vi idéer om att man borde kunna underlätta
              den naturliga invandringen, inte i första hand genom att transportera
              vargen utan genom att i samverkan med de parter som är berörda
              i norra delen av landet se till att vargarna tar sig ned på egen
              hand. Vad händer med hela den diskussionen om man lägger allt
              fokus på vargvalpar?
            </seg>
            <seg n="4ba2482a">
              Jag är lika mån som alla i de andra partierna i denna riksdag
              förhoppningsvis är om att vi ska ha en stark genetisk bas i vår
              vargstam och att vi på något sätt måste underlätta för att så
              ska ske. Men till skillnad från regeringen tycker vi att det kan
              få ta lite tid i stället för att man hastar på det på det sätt
              som nu sker.
            </seg>
            <seg n="6a4abae2">
              Med anledning av det som har rapporterats i dag om de två försök
              som har gjorts med att flytta varg som är ett fullkomligt misslyckande
              vädjar jag till regeringspartierna att tänka över denna hantering
              en gång till innan det faller ett löjets skimmer över de flyttningar
              som är planerade att göras.
            </seg>
          </u>
          <note type="speaker" n="76dcbf21">
            Anf. 40 IRENE OSKARSSON (KD) replik:
          </note>
          <u who="christina_oskarsson_f64ac1" xml:id="i-980421b65101dcdd-0" n="8117abfa">
            <seg n="39f64230">
              Herr talman! Jag vet att detta arbete som flera myndigheter jobbar
              intensivt med sker med stor seriositet, och man tittar på alla
              olika varianter av att förstärka vargstammen genetiskt när det
              gäller både valpar och vuxna djur och hur förflyttningen ska gå
              till.
            </seg>
            <seg n="8c90b341">
              Men som Helén Pettersson säger är det så att om man ska ha en
              korridor det som jag för ett antal månader sedan i denna kammare
              kallade fri lejd är det också oerhört viktigt att man i så fall
              kan hitta det tillsammans med dem som lever och verkar där. Jag
              tror att det kräver mycket arbete att hitta den delen. De andra
              delarna kanske är en enklare väg att gå som man kan se det just
              nu. Men det kan hända saker i detta sammanhang. Och, som sagt,
              djuren är rörliga, kommer så att förbli och ska så vara.
            </seg>
          </u>
          <note n="1947317c">
            Överläggningen var härmed avslutad.
          </note>
          <note n="5d73bf93">
            9 § Migration och asylpolitik
          </note>
          <note n="7e7543b0">
            Föredrogs
          </note>
          <note type="speaker" n="054c8f08">
            Anf. 41 FREDRIK LUNDH SAMMELI (S):
          </note>
          <u who="unknown" xml:id="i-17b8939a9aa35e07-0" n="a921d45e">
            <seg n="474b0d7e">
              Herr talman! Som lulebo och norrbottning är kanske inte fotboll
              den sport som ligger mig varmast om hjärtat. Luleå Hockey, LF
              Basket och Luleå Basket är väl mer lagen jag följer, gläds och
              sörjer med. Men för något år sedan läste jag en krönika i Östersunds-Posten
              med rubriken Därför har Danmark ingen Zlatan. Den fick mig att
              fundera över vilket genomslag politiken får i vardagen.
            </seg>
            <seg n="b0b6a1e7">
              Det intressanta med Zlatan är inte bara att han är en av världens
              bästa och största fotbollsspelare utan att han är en produkt av
              svensk invandringspolitik kompletterad med den viktiga ingrediensen
              folkrörelse. Krönikören skriver att han är en produkt av Sverige,
              lika mycket svenskt kulturarv som en midsommarstång i Rättvik.
            </seg>
            <seg n="74771bc8">
              Hade Zlatan bott i Danmark hade han aldrig fått chansen. Då hade
              han aldrig kunnat spela i landslaget, för så märklig är invandringspolitiken
              i ett av våra närmaste grannländer. Då hade fotbollen varit en
              stjärna fattigare. Men mycket viktigare är att tusentals unga
              tjejer och killar hade berövats en förebild. Den danska politiken
              är brutal och exkluderande. Därför har Danmark ingen Zlatan.
            </seg>
            <seg n="519a5069">
              Herr talman! Utanför denna kammare har migrationspolitiken reell
              betydelse. Besluten vi tar och debatterna vi för får konsekvenser
              för många kvinnor och män och inte minst för barn.
            </seg>
            <seg n="1dec3211">
              För mig som socialdemokrat handlar migration om människor och
              möjligheter. När människor flyttar sprids kunskap, nätverk växer
              och nya möjligheter uppstår. Den demografiska utvecklingen visar
              att behovet av arbetskraft kommer att öka under de närmaste åren.
              Det innebär att vi inom kort kommer att konkurrera med andra europeiska
              länder om att få arbetskraft till vårt land.
            </seg>
            <seg n="f963b7e1">
              Vi socialdemokrater välkomnar arbetskraftsinvandring som en naturlig
              del av rörligheten över gränser. Det är en viktig del för svensk
              ekonomi och tillväxt. Men den ska vara reglerad för att man ska
              kunna ha ordning och reda på arbetsmarknaden, och den förutsätter
              respekt för gällande villkor och kollektivavtal.
            </seg>
            <seg n="724b39d9">
              Arbetskraftsinvandringen får aldrig skyla över brister inom asylsystemen
              runt om i Europa. Arbetskraftsinvandring är inte heller någon
              lösning för den som söker skydd undan förföljelse och kan aldrig
              ersätta, och får inte tillåtas urholka, asylrätten.
            </seg>
            <seg n="5ce7700b">
              Ett lands asyl- och flyktingpolitik kan sägas vara en värdemätare
              för dess inställning till försvaret av mänskliga rättigheter.
              För att försvara dessa grundläggande rättigheter krävs ett tydligt
              politiskt ansvarstagande. I svensk flyktingpolitik ska ledorden
              alltid vara solidaritet, humanitet och rättvisa.
            </seg>
            <seg n="eaeee675">
              Herr talman! Med anledning av den skrivelse och de motioner från
              allmänna motionstiden som vi i dag behandlar vill jag särskilt
              nämna tre områden.
            </seg>
            <seg n="a5d350b2">
              Det första området är synnerligen ömmande omständigheter.
            </seg>
            <seg n="4e5ff938">
              En ny utlänningslag med en ny instans- och processordning för
              utlännings- och medborgarskapsärenden trädde i kraft den 31 mars
              2006. Det är en förändring som vi socialdemokrater själva genomförde
              och står bakom. Men det finns områden i den som måste förbättras
              och ändras.
            </seg>
            <seg n="391ca5ce">
              Under förra mandatperioden förde vi ofta debatter och diskussioner
              kring begreppet synnerligen ömmande omständigheter och den hårdare
              tolkning som vi är många som har uppfattat att det har blivit.
            </seg>
            <seg n="370336d5">
              I måndags redovisades en kartläggning som regeringen begärt och
              som majoriteten så ofta gömt sig bakom. Hur verkligheten ser ut
              vet vi alla. Vill man få en påminnelse behövde man bara lyssna
              på Sveriges Radio i måndags när de rapporterade att Migrationsverket
              har beslutat att en psykiskt sjuk mamma som har tankar på att
              döda sina egna barn ska utvisas ensam med barnen, trots att socialtjänsten
              har bedömt att hon är farlig och inte får vara ensam med barnen
              i Sverige.
            </seg>
            <seg n="c4b6dd0b">
              Om man nu från Migrationsverket anser sig ha utnyttjat det utrymme
              som finns och det ändå är så här, då måste det väl vara fel på
              praxis eller på den lagstiftning som vi har? Jag hoppas att jag
              här i dag i kammaren kan få ett tydligt besked: När kommer en
              ändring av begreppet synnerligen ömmande omständigheter?
            </seg>
            <seg n="1af2c47d">
              Vår uppfattning är att begreppet synnerligen ömmande omständligheter
              har kommit att tolkas alltför restriktivt och bör ändras till
              särskilda omständigheter och att nuvarande praxis mildras i ärenden
              som rör barn.
            </seg>
            <seg n="4504b9a1">
              Det andra området är väpnad konflikt. Begreppet väpnad konflikt
              tolkas i dag mer restriktivt än den praxis som tidigare varit,
              och det blir svårare för människor som flyr undan krig och konflikter
              i hemlandet att få stanna.
            </seg>
            <seg n="7a062298">
              Vi anser att utlänningslagen bör ses över vad gäller begreppet
              väpnad konflikt och andra svåra motsättningar.
            </seg>
            <seg n="844f3527">
              I dag motsvarar inte begreppet väpnad konflikt fullt ut den folkrättsliga
              innebörden och bör därför tydliggöras så att det ger den som flyr
              från krig skydd i Sverige. Likaså bör begreppet andra svåra motsättningar
              i hemlandet tydliggöras i syfte att göra det mindre restriktivt.
            </seg>
            <seg n="de6333a9">
              Det är beklagligt att regeringen inte har tagit någon som helst
              hänsyn till den kritik som bland annat framförts av Internationella
              Rödakorskommittén, vars uppdrag just är att tolka och informera
              om den internationella humanitära rätten.
            </seg>
            <seg n="f4fb1ef1">
              Det tredje området är anhöriginvandring.
            </seg>
            <seg n="6ef8ad95">
              För tolv veckor sedan blev jag pappa för andra gången i mitt
              liv en helt obeskrivlig känsla. I går morse när jag lämnade Luleå
              pussade jag min familj och viskade att jag älskar den. Jag visste
              att vi kommer att ses i morgon kväll. Går allt bra med resan hem
              och annat kommer jag också att få möjlighet att läsa godnattsaga
              för min fyraåriga dotter med hennes lillebror i famnen.
            </seg>
            <seg n="ba9dff67">
              Jag klarar inte av att tänka mig ett liv utan dem vid min sida.
              Att leva tillsammans med sin familj är en mänsklig rättighet.
              Ändå växer många barn i Sverige upp utan sina föräldrar, och åtskilliga
              mammor och pappor kämpar förgäves för att få återförenas med sina
              barn.
            </seg>
            <seg n="18f038db">
              Röda Korset gör ett fantastiskt arbete med att hjälpa tiotusentals
              splittrade familjer att återförenas men pekar också på den utveckling
              som vi socialdemokrater med allvar ser:
            </seg>
            <seg n="4217a69d">
              Möjligheterna till familjeåterförening har drastiskt beskurits
              under senare tid, till exempel på grund av orimliga krav på styrkt
              identitet.
            </seg>
            <seg n="7c658e56">
              Trots dna-tester kan barn och föräldrar inte återförenas idag.
              Så säger Anki Carlsson, rådgivare i migrationsfrågor hos Röda
              Korset.
            </seg>
            <seg n="fbbb4210">
              Nätverket för rätten till familjeåterförening, som några av oss
              träffade förra veckan och som i dag har demonstrerat utanför riksdagen
              många har fyllt läktaren här för att följa debatten pekar på samma
              sak och kräver att det ska räcka med att göra sin identitet sannolik
              vid familjeåterförening på ett sätt motsvarande vad som sker i
              asylprocessen.
            </seg>
            <seg n="9e31e41b">
              Detta är en fråga som måste lösas, inte senare under mandatperioden
              utan nu . Problemet har redan funnits i 14 månader, och tiotusentals
              barn och föräldrar tvingas leva åtskilda. Regelverket måste ändras
              så att familjeåterförening garanteras bland annat för barn från
              länder som inte utfärdar godtagbara passhandlingar. Om det inte
              finns myndigheter som kan utfärda identitetshandlingar bör Sverige
              kunna utfärda främlingspass.
            </seg>
            <seg n="3a4920e7">
              Jag och många andra vill ha besked i dag. När ska Istaahil, Fadumo
              och alla andra kunna återförenas med sina barn och på samma sätt
              som du och jag kunna säga godnatt i vetskap om att ses igen nästa
              dag?
            </seg>
            <seg n="0ad0642c">
              Herr talman! Det finns även annat kring familjeåterförening och
              anhöriginvandring som måste förändras. De regler som sedan 1997
              gäller för familjeanknytning omfattar makar, sambopar, registrerade
              partner och barn under 18 år. I undantagsfall kan även en nära
              anhörig över 18 år beviljas uppehållstillstånd av familjeanknytningsskäl.
            </seg>
            <seg n="5e191591">
              Dessa regler har inneburit en rad problem. Det gäller tillämpningen
              av 18-årsregeln avseende barn som uppnått den åldern under ärendets
              hantering. Dessutom saknas en så kallad sista-länken-bestämmelse
              som kan ge åldrade föräldrar möjlighet att återförenas med sina
              vuxna barn.
            </seg>
            <seg n="7f0392c7">
              Mot bakgrund av detta bör regeringen genomföra en översyn av
              reglerna för anhöriginvandring med utgångspunkt i den tidigare
              anhörigkommitténs förslag.
            </seg>
            <seg n="6d4898d2">
              Herr talman! I min inledning nämnde jag fotbollen. Senast förra
              veckan skakades den sporten av nyheten om att det franska fotbollslandslagets
              nye förbundskapten i hemlighet vill kvotera bort svarta och arabiska
              spelare. Han ska enligt uppgift vilja gynna spelare av vår kultur
              och historia i praktiken vita franska män.
            </seg>
            <seg n="92bf96c8">
              Agerandet är naturligtvis fruktansvärt och oacceptabelt men också
              en väckarklocka för oss. I arbetet med att harmonisera migrations-
              och asylpolitiken i EU måste Sveriges röst för människors lika
              värde vara stark. Vi sätter ribban för den här typen av agerande.
              Vårt sätt att förhålla oss till våra medmänniskor oavsett om de
              kommer från Nice, Nyköping eller Nairobi får konsekvenser. Därför
              måste vi tänka efter före .
            </seg>
            <seg n="34d2e9a1">
              Vill vi ha fler Zlatan, mer tillväxt och en bättre välfärd kan
              vi inte bygga höga murar mot omvärlden. Tvärtom behöver vi mer
              utbyte av idéer och kunskap!
            </seg>
            <seg n="60f65445">
              Herr talman! Jag vill avsluta med att säga att vi står bakom
              alla våra reservationer i betänkandet men väljer att yrka bifall
              till reservationerna 3, 7, 21 och 26.
            </seg>
          </u>
          <note type="speaker" n="c3515835">
            Anf. 42 MARIA FERM (MP):
          </note>
          <u who="maria_ferm_75a60e" xml:id="i-cd8836611a858f9b-0" n="25b6b696" next="i-bce01520173931c0-0">
            <seg n="d6cc2ba9">
              Herr talman! Vi är i dag samlade här i kammaren för att diskutera
              gränser. Det är ett av demokratins och humanismens plågsammaste
              områden att diskutera, eftersom väldigt mycket av det vi ser som
              ont eller ociviliserat i världen symboliseras av gränser järnridån
              och Berlinmuren under det kalla kriget, taggtråden och minfälten
              mellan Koreas två halvor, den mur som byggs mellan israeler och
              palestinier
            </seg>
            <seg n="37fed37f">
              Det känns inte naturligt för oss som demokrater att själva ha
              gränser och stängda grindar mellan oss och dem som vill söka skydd
              i vårt land. Det strider mot våra humanistiska reflexer. Därför
              är den här typen av debatt smått obehaglig.
            </seg>
            <seg n="a5dbb4a9">
              Nästan alla här tror i grunden på en öppen värld och skulle helst
              se en värld där det inte fanns gränser, där alla hade en möjlighet
              att fly men där ingen givetvis behövde fly. Där är vi inte i dag;
              den världen finns inte ännu. Människor tvingas fly undan krig,
              tortyr, förföljelse eller naturkatastrofer. Familjer splittras.
            </seg>
            <seg n="16b73d0e">
              Vissa av dessa människor flyr till Sverige, men de allra flesta
              människor som tvingas fly lyckas inte ta sig till Europa utan
              befinner sig i länder som ligger nära konfliktområden. Och här
              står vi med vår gräns.
            </seg>
          </u>
          <note n="487284b6">
            I dag diskuterar vi alltså socialförsäkringsutskottets betänkande
            6 med anledning av regeringens skrivelse Migration och asylpolitik
            .
          </note>
          <u who="maria_ferm_75a60e" xml:id="i-bce01520173931c0-0" n="25b6b696" prev="i-cd8836611a858f9b-0">
            <seg n="4b6b0352">
              Miljöpartiet de gröna och regeringen har ingått en överenskommelse
              om migrationspolitik som kommer att sträcka sig över mandatperioden.
              Många frågor som Miljöpartiet har motionerat om kommer att tas
              upp inom ramen för samarbetet, och flera migrationspolitiska reformer
              kommer att genomföras under mandatperioden.
            </seg>
            <seg n="209db5e3">
              I en tid då främlingsfientliga vindar blåser över Europa något
              som yttrar sig i burkaförbud i Frankrike, medborgargarden mot
              romer i Ungern, kritik mot det svenskspråkiga i Finland och allt
              högre murar runt EU:s gränser är det viktigt att just Sverige
              står upp för öppenhet.
            </seg>
            <seg n="bcefbfb0">
              Vi har gått in i migrationssamarbetet med regeringen för att
              kunna genomföra reformer som gör politiken mer human. Det finns
              många stora utmaningar framöver vad gäller Sveriges migrationspolitik
              och även utvecklingen inom EU. Därför välkomnar jag samarbetet
              med regeringen och den gemensamma plattform som vi har för att
              ta oss an dessa utmaningar.
            </seg>
            <seg n="7ba01d48">
              Överenskommelsen innehåller ett antal förbättringar och innebär
              att fler människor kommer att kunna bygga sin framtid i Sverige.
              Vi har till exempel kommit överens om att förbättra landinformationen,
              om att inrätta en fjärde migrationsdomstol, om att papperslösa
              ska få tillgång till hälso- och sjukvård och om att papperslösa
              barn ska ha rätt att gå i skola.
            </seg>
            <seg n="7c58ea59">
              Flera av de reformer som vi har kommit överens om omnämns också
              i detta betänkande och är sådant som kommer att behandlas i det
              fortsatta samarbetet. Ett exempel är den djupt allvarliga situationen
              vad gäller kraven på styrkt identitet för familjeåterförening
              som omöjliggör familjeåterförening för vissa grupper.
            </seg>
            <seg n="57c479f0">
              Kravet på ur svensk synpunkt godtagbara passhandlingar leder
              till att barn förvägras att komma till sina föräldrar i Sverige
              och att makar hålls separerade trots att alla kriterier i övrigt
              för beviljande av uppehållstillstånd är uppfyllda. Inte heller
              dna-analyser anses av Migrationsverket och domstolarna vara tillräckliga
              bevis på släktskap, vilket tycks märkligt med tanke på dna-analysers
              bevisvärde i många andra sammanhang.
            </seg>
            <seg n="4a2fecdb">
              Att få en med svenska mått mätt godtagbar passhandling är omöjligt
              i vissa länder. I till exempel Somalia har det i flera decennier
              inte funnits fungerande myndigheter och därmed ingen som utfärdar
              riktiga identitetshandlingar. Detta är ingen nyhet, inte heller
              för Migrationsverket som uttryckt att det är allmänt känt att
              det i Somalia inte funnits någon fungerade central regering sedan
              år 1991. Det finns inte något enhetligt rättssystem och inte heller
              någon fungerande folkbokföring.
            </seg>
            <seg n="51a71f94">
              Dokument som innehåller identitetsuppgifter är därför normalt
              utfärdade utifrån muntliga uppgifter från den person eller de
              personer som handlingarna avser.
            </seg>
            <seg n="3e366752">
              Det torde alltså stå uppenbart för envar att den enda identitetskontroll
              som finns att tillgå bygger på muntliga uppgifter. Det kan vi
              i vårt välordnade land naturligtvis ha synpunkter på samtidigt
              som vi också måste förhålla oss till den verklighet som faktiskt
              råder i andra länder. Vi kan inte tvinga myndigheterna i Somalia
              att utfärda pass enligt svensk standard.
            </seg>
            <seg n="f319d29e">
              Miljöpartiet och regeringen har kommit överens om att med utgångspunkt
              i principen om barnets bästa och rätten till familjeåterförening
              en lösning ska hittas på problematiken med kravet på pass och
              styrkt identitet i familjeåterföreningsfall. Det kan ske exempelvis
              genom dna-test, men andra lösningar kan också komma i fråga.
            </seg>
            <seg n="bee58950">
              Det finns många förändringar som behöver göras för att Sverige
              på allvar ska få en öppen och human migrationspolitik där människor
              i behov av skydd får stanna och där reell hänsyn tas till barns
              bästa. Vi kommer i samarbetet med regeringen att ta steg i rätt
              riktning, och jag ser fram emot att vara med och genomföra positiva
              förändringar.
            </seg>
          </u>
          <note n="6465d365">
            Avslutningsvis vill jag yrka bifall till utskottets förslag i
            betänkandet.
          </note>
          <note type="speaker" n="0fcd912f">
            Anf. 43 ERIK ALMQVIST (SD):
          </note>
          <u who="unknown" xml:id="i-109b81e921d5bf6d-1" n="a921d45e">
            <seg n="d28b2faa">
              Herr talman! Jag vill börja med att yrka bifall till reservationerna
              2, 6, 16, 18, 23, 25, 29, 30, 34 och 35.
            </seg>
            <seg n="6b0156cf">
              Människan är inte perfekt. Ibland begår mänskligheten, medvetet
              eller omedvetet, onda handlingar. En tydlig konsekvens av detta
              faktum är alla de flyktingar vi ser runt om i världen. Tiotals
              miljoner människor är konstant på flykt över hela världen, och
              även om flyktingvågorna de senaste decennierna sällan har skapats
              i Sveriges närhet är det rimligt att vi om inte annat så av ren
              medmänsklighet tar på oss ett solidariskt ansvar att hjälpa dem
              som med risk för livet flyr från krig och tortyr.
            </seg>
            <seg n="6413459e">
              Sverigedemokraternas utgångspunkt för flyktingpolitiken är att
              Sverige bör hjälpa så många flyktingar som möjligt för de resurser
              vi har till förfogande. Ett tydligt exempel på effektiv flyktinghjälp
              är den verksamhet som FN:s flyktingorgan UNHCR ägnar sig åt. För
              inte mer än några hundra kronor per flykting och år hjälper UNHCR
              en stor del av världens flyktingar.
            </seg>
            <seg n="51005e43">
              Men UNHCR kan göra mer. Bara de senaste veckorna har flyktingorganet
              bett och bönat om ytterligare anslag för att kunna hantera de
              humanitära katastroferna i Västafrika, men även i Libyen där Sverige
              uppenbarligen har råd att bedriva krig, sida vid sida med islamistiska
              grupper, men inte hjälpa flyktingar. Trots att man inom UNHCR
              kan axla ett så stort humanitärt ansvar med de små medel man i
              dag får sig tilldelade motsvarar Sveriges stöd till UNHCR ändå
              bara en bråkdel av de resurser vi lägger ned på invandring till
              Sverige.
            </seg>
            <seg n="560377b5">
              Medan UNHCR, som sagt, klarar sig på några hundra kronor per
              flykting och år lägger Sverige ned uppemot 1 miljon kronor per
              flykting och år bara i direkta kostnader för svensk flyktingmottagning.
              Varför, kan man fråga sig, anser övriga partier i denna kammare
              att det är viktigare att få invandrare från Afghanistan, Irak
              och Somalia att flytta till Sverige än att faktiskt göra skillnad
              för världens flyktingar? För varje flykting vi tar emot hade vi
              i stället kunnat hjälpa tusentals ytterligare flyktingar genom
              FN:s försorg.
            </seg>
            <seg n="8c383446">
              Dessutom ser vi hur den svenska flyktingmottagningen leder till
              långsiktiga konsekvenser och kostnader eftersom vi i Sverige,
              till skillnad från andra länder, som regel delar ut permanenta
              uppehållstillstånd, vilket gör att flyktingmottagningen i regel
              fortsätter att belasta det svenska samhället även efter det att
              flyktingskälen tagit slut. Detta gör så klart att våra resurser
              för att kunna hjälpa ytterligare flyktingar hela tiden minskar,
              vilket beror på den misslyckade och havererade flyktingpolitik
              vi har i Sverige.
            </seg>
            <seg n="816487d2">
              Vi ser också hur invandringen, såväl av flyktingar som av anhöriga,
              segregerar Sverige. Den skapar utanförskap, motsättningar, främlings-
              och svenskfientlighet, arbetslöshet, ökad kriminalitet och så
              vidare. Utöver att detta gör Sverige till ett sämre land riskerar
              det också att minska stödet för den internationella solidaritet
              som en fungerande flyktingpolitik innebär.
            </seg>
            <seg n="9c0bd1b3">
              Herr talman! Migration och invandring handlar om mer än bara
              flyktinghjälp. Om svensk flyktingmottagning har varit ineffektiv
              och kostsam har kanske anhöriginvandringen till Sverige varit
              än värre. Medan andelen invandrare som varit flyktingar de senaste
              årtiondena varit mindre än 10 procent har anhöriginvandringen
              varit vår största invandringskategori.
            </seg>
            <seg n="14195bd4">
              Vi har bara under 2000-talet kunnat se hur ytterligare hundratusentals
              anhöriginvandrare fått uppehälle i Sverige. Ofta har de bosatt
              sig i redan segregerade områden där de har sina landsmän. Vi ser
              hur man i dessa segregerade områden bygger parallella samhällsstrukturer
              med egna i regel skattefinansierade skolor, dagis, kulturföreningar,
              idrottsklubbar, restauranger, butiker, trossamfund och så vidare.
            </seg>
            <seg n="d2d26136">
              Konsekvensen blir att nya generationer barn och ungdomar växer
              upp i Sverige med mycket liten kontakt med det svenska samhället.
              Detta får i regel till följd att de saknar de språkkunskaper och
              sociala nätverk som behövs för att kunna ta för sig och bli en
              del av majoritetssamhället. Alltför ofta blir följden också att
              de ser majoritetssamhället som fienden. Konsekvenserna av detta
              ser vi dagligen i form av svenskfientlighet såsom personrån, trakasserier,
              våld och våldtäkter. Vi ser kollektiva uttryck för det i form
              av upplopp. Vi har i förorterna till våra större städer sett hur
              man kastat sten på dem man upplever som myndighetspersoner inom
              polis, ambulans, kollektivtrafik och brandkår. Det är en konsekvens
              av den segregationspolitik som övriga partier har bedrivit.
            </seg>
            <seg n="214e2ff9">
              Vi sverigedemokrater tror inte på den mångkulturella splittringspolitiken.
              Därför vill vi begränsa den utomeuropeiska invandringen kraftigt,
              vi vill strypa skattesubventionerna till segregerande verksamhet
              och vi vill verka för ett enande av Sverige igen. Vidare vill
              vi kraftigt öka Sveriges insatser för världens flyktingar genom
              att i första hand flerfaldiga biståndet till FN:s flyktingorgan
              UNHCR.
            </seg>
            <seg n="bd319d0c">
              Herr talman! De andra partierna har bedrivit en samhällssplittrande
              och destruktiv politik i flera decennier. Till skillnad från vad
              vi kunde höra tidigare från talarstolen delar vi inte Socialdemokraternas
              syn att en bra fotbollsspelare till Sverige uppväger hundratusentals
              människor i utanförskap. Jag kan också nämna att jag inte heller
              delar Maria Ferms uppfattning att det i Finland skulle bedrivas
              en politik för att öka motsättningarna mellan finska och svenska.
              De enda som hetsar och skapar den motsättningen är Maria Ferm
              och hennes politiskt korrekta kolleger i såväl riksdagen som den
              svenska och finlandssvenska journalistkåren.
            </seg>
            <seg n="b931d753">
              Vi sverigedemokrater är beredda att ta ansvar och reda ut den
              röra som de andra partierna har skapat. Vi må stå marginaliserade
              i riksdagen i dag med utopiska svenskfientliga globalister både
              till höger och till vänster om oss, men vi har ett starkt folkligt
              stöd och mandat i dessa frågor. Sedan i höstas är bollen i rullning,
              och det är bara en tidsfråga innan vår politik för en ansvarsfull
              invandring och en stärkt samhällsgemenskap är regeringspolitik.
            </seg>
            <seg n="1b828921">
              Herr talman! Låt oss gå från rödblå röra till blågul enighet.
            </seg>
          </u>
          <note n="56aaf7a6">
            I detta anförande instämde William Petzäll (SD).
          </note>
          <note type="speaker" n="2236a95e">
            Anf. 44 MARIA FERM (MP) replik:
          </note>
          <u who="maria_ferm_75a60e" xml:id="i-2af9415da18f70ba-0" n="25b6b696">
            <seg n="273d5027">
              Herr talman! Jag skulle vilja inleda med att fråga hur Sverigedemokraterna
              tänker när de säger att de vill hjälpa flyktingar på plats, att
              man på det sättet skulle kunna hjälpa betydligt fler personer
              än de som tvingas fly till Sverige. Det kan låta som en fin tanke
              att Sverigedemokraterna vill hjälpa människor på det sättet, men
              det blir svårt att förstå när de samtidigt i EU-nämnden motsatt
              sig sådana insatser och sänker biståndet.
            </seg>
            <seg n="f8eecc74">
              Även om man ger mer resurser till UNHCR är det pengar som går
              till att hjälpa människor i flyktingläger efter att de redan tvingats
              fly. Det är inte pengar som går till att försöka förebygga konflikter
              eller förebygga att människor tvingas fly på grund av katastrofer,
              konflikter, fattigdom eller liknande. Därför är det oerhört viktigt
              att inte sänka biståndet på det sätt som Sverigedemokraterna föreslår.
            </seg>
            <seg n="5dd70c30">
              Dessutom ska man hjälpa människor i Sverige. Enligt de studier
              jag har sett kan det späda på konflikter ytterligare om det är
              en mängd personer som befinner sig i konfliktområdena. Det kan
              göra att konflikterna eskalerar ännu mer. Jag undrar hur Sverigedemokraterna
              tänker där.
            </seg>
            <seg n="179b25b2">
              En annan sak som jag undrar är hur Sverigedemokraterna kan säga
              att det stora problemet är anhöriginvandring, när vi har så otroligt
              strikta regler i Sverige som gör att det är väldigt svårt, nästan
              omöjligt för människor från vissa delar av världen att ta hit
              sina barn till exempel. Ni säger att den stora mängden anhöriginvandring
              är problemet. Jag tycker att det stora problemet gäller människors
              grundläggande rättighet att få återförenas med sin familj. Det
              måste vi förändra. Det ska vara möjligt.
            </seg>
          </u>
          <note type="speaker" n="3231a670">
            Anf. 45 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-2" n="a921d45e">
            <seg n="7f348c1d">
              Herr talman! Låt mig börja med att hjälpa Maria Ferm att reda
              ut begreppen. Vi har en migrationspolitisk debatt i dag. Vad gäller
              humanitärt bistånd och katastrofbistånd, alltså bistånd som kommer
              flyktingar till gagn, vill vi ha en ökning. Att vi vill dra in
              på utvecklingsbiståndet, som vi tycker har varit väldigt ineffektivt,
              är en annan fråga. Vad ankommer biståndet som går till flyktinghjälp
              vill vi öka anslagen. Det är någonting som vi budgeterade för
              redan i höstas. Vi har budgeterat för det också i vårbudgeten
              och återkommer även till hösten.
            </seg>
            <seg n="33b12f6b">
              Vad gäller anhöriginvandringen kan man tycka att Sverige har
              strikta regler, men då undrar jag vilken verklighet man befinner
              sig i. Med tanke på hur stor anhöriginvandring som skett till
              Sverige jämfört med andra länder och vilka regelverk vi har är
              Sverige oerhört generöst. Det finns också mycket som tyder på
              att detta är ett regelverk som har missbrukats. Vi ser hur den
              stora andelen invandrare som kommer till Sverige kommer som anhöriga
              och bosätter sig i redan segregerade områden, vilket gör att segregationen
              späds på.
            </seg>
            <seg n="f9fa4fd8">
              Vi skulle hellre satsa de resurserna i första hand på att hjälpa
              dem som har flyktbehov eller liknande. Vi skulle också vilja att
              man jobbade mer på att tillgodose att den som kommer till Sverige
              som anhörig också har goda förutsättningar att bli en del av samhället.
              Det kan man till exempel göra genom att ha ett poängsystem liknande
              det man har i Kanada, Danmark och andra länder, där man bedömer
              från fall till fall vad den anhöriga har för möjligheter att bli
              en del av samhället. Hur stark är anknytningen? Vad har hans anhöriga
              på plats i Sverige för möjlighet att ta ansvar för den de tar
              hit?
            </seg>
          </u>
          <note type="speaker" n="c9ced5c5">
            Anf. 46 MARIA FERM (MP) replik:
          </note>
          <u who="maria_ferm_75a60e" xml:id="i-2af9415da18f70ba-1" n="25b6b696">
            <seg n="29c69aad">
              Herr talman! Nu har vi en situation i Sverige där det i princip
              är helt omöjligt för vissa grupper av människor att få ta hit
              sina barn till exempel. Kommer man från Somalia har man ingen
              som helst möjlighet att ta hit sina barn. Det tycker Sverigedemokraterna
              är alltför generöst.
            </seg>
            <seg n="eaae6130">
              I Sverige har vi också ett försörjningskrav som gör att människor
              tvingas vara splittrade i flera år innan de har möjlighet att
              ens ansöka om att få ta hit sina nära och kära, detta trots att
              det absolut viktigaste för integration, för att kunna få ett jobb
              och för att komma in i samhället är att man vet att ens familj
              är vid liv. Om man går varje dag och är orolig för att ens barn,
              ens make eller ens fru inte är vid liv, befinner sig i ett flyktingläger
              i en väldigt utsatt situation eller kanske dödas på vägen, hur
              ska man då ha möjlighet att komma in i samhället, lära sig språket
              och få ett jobb?
            </seg>
            <seg n="6f27b452">
              Det viktigaste är enligt alla frivilligorganisationer att man
              vet att ens familj mår bra. Nu är vi alltså i en situation där
              det i princip är omöjligt att få ta hit sin familj för vissa grupper.
              Hur är det alls möjligt för dig att försöka skärpa dessa regler,
              och i vilket intresse gör du i så fall det?
            </seg>
          </u>
          <note type="speaker" n="5d916333">
            Anf. 47 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-3" n="a921d45e">
            <seg n="43dbb125">
              Herr talman! Nu företräder jag inte regeringen, men jag känner
              ändå att jag kanske bör reda ut lite missförstånd även här. Det
              är inte så att det finns något land i världen varifrån det är
              omöjligt att anhöriginvandra. Det är dock svårare från vissa länder
              av olika skäl. Man kanske har sämre identitetshandlingar tillgängliga
              och så vidare.
            </seg>
            <seg n="4dfd087e">
              När det kommer till anhöriginvandringen är ett stort problem
              som vi har kunnat se från Sverigedemokraternas sida att man inte
              alltid bedömer hur stark anknytningen till landet är, inte i tillräcklig
              grad i alla fall. Vi menar att det finns många fall där anknytningen
              till ett annat land hade varit större. Då menar vi inte att familjeåterförening
              i just Sverige är det rimliga i första hand.
            </seg>
            <seg n="d19ba9d2">
              Flyktinginvandring är en lite annan sak, för det handlar om att
              hjälpa folk i nöd i första hand i en temporär lösning. Men när
              det kommer till anhöriginvandring måste en viktig aspekt vara
              att vi kan se till att de som bosätter sig i Sverige har en möjlighet
              att komma in i det svenska samhället. Vi menar att de andra partierna
              genom decennier har bevisat att en generös invandringspolitik
              kombinerad med en mångkulturell samhällsideologi leder till segregation.
              Det är ett stort antal människor som kommer till Sverige, uppemot
              100 000 per år de senaste åren, och en stor del av dem hamnar
              i utanförskap. Då kan man tala hur mycket man vill om att vi skulle
              ha en mer generös invandringspolitik. Visst kan vi införa det,
              men vad blir konsekvensen? Jag har svårt att se hur vi skulle
              kunna bryta segregationen med en ännu mer oansvarig invandringspolitik.
            </seg>
          </u>
          <note type="speaker" n="dd406391">
            Anf. 48 FREDRIK LUNDH SAMMELI (S) replik:
          </note>
          <u who="unknown" xml:id="i-17b8939a9aa35e07-1" n="a921d45e">
            <seg n="6dcfec31">
              Herr talman! Jag vill till att börja med göra en rättelse i mitt
              eget anförande. Jag yrkar bifall till reservation 22, inte 21.
            </seg>
            <seg n="64eaf671">
              Sedan handlar det om Erik Almqvists anförande. Vi har haft den
              här debatten tidigare, och fortfarande saknas trovärdigheten i
              Sverigedemokraternas argumentation, för verkligheten ser annorlunda
              ut.
            </seg>
            <seg n="b8090210">
              Maria Ferm från Miljöpartiet var inne på samma linje som jag.
              Sverigedemokraterna och Erik Almqvist säger att de vill hjälpa
              människorna i närområdet, samtidigt som de kraftigt drar ned på
              biståndsbudgeten. Hur går den politiken ihop?
            </seg>
            <seg n="62a69db2">
              Det väcker också en rad andra frågor. Menar Erik Almqvist och
              Sverigedemokraterna att det är möjligt att hjälpa alla som lever
              i krig och svält i deras eget närområde? Menar Erik Almqvist att
              det är fel att låta dessa människor lämna sina länder?
            </seg>
          </u>
          <note type="speaker" n="62d0bdc4">
            Anf. 49 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-4" n="a921d45e">
            <seg n="b641b7dd">
              Herr talman! Jag menar att vi bör hjälpa flyktingar där det är
              mest ändamålsenligt, där vi har möjlighet att hjälpa så bra som
              möjligt och så många som möjligt. Ibland kan det vara inom det
              land man flyr från, ibland i ett grannland, ibland längre bort.
              Vi vill heller inte stänga dörren helt för flyktinginvandring
              till Sverige, inte ens om det sker från andra sidan jordklotet.
              Men vi menar att vi i första hand bör satsa resurserna där vi
              kan göra största möjliga nytta. Uppenbarligen är det fortfarande
              så att UNHCR har en enorm kapacitet att hjälpa fler, eller skulle
              ha det i alla fall om de fick mer i anslag. Det är någonting som
              man återkommande har bett om. UNHCR har fått en gradvis ökande
              budget under de senaste decennierna, men man skriker fortfarande
              på hjälp efter mer och mer pengar, därför att det är så mycket
              mer man skulle kunna göra, just nu framför allt i västra Afrika
              och i Libyen.
            </seg>
            <seg n="3df12bcb">
              Jag måste nästan vända på frågan om bistånd. Jag blir inte riktigt
              klok på vad vare sig Maria Ferm eller Fredrik Lundh Sammeli menar.
              Vår biståndspolitik, som vi också har budgeterat för i både vårbudgeten
              och höstbudgeten, går ut på att vi ökar anslagen till humanitärt
              bistånd och katastrofbistånd. Vi tredubblar också anslaget till
              UNHCR. Jag skulle vilja att Fredrik Lundh Sammeli specificerar
              vad det är för neddragningar. Vilka poster inom budgetområdet
              är det du menar att vi drar ned på som gör att flyktingar skulle
              få mindre hjälp med vår budget?
            </seg>
          </u>
          <note type="speaker" n="aa50a27b">
            Anf. 50 FREDRIK LUNDH SAMMELI (S) replik:
          </note>
          <u who="unknown" xml:id="i-17b8939a9aa35e07-2" n="a921d45e">
            <seg n="e2cbe75a">
              Herr talman! Vi behöver hjälpa människor i deras närområde, i
              deras egna länder, men vi behöver också ge människor möjlighet
              att komma hit till Sverige.
            </seg>
            <seg n="2bafc418">
              I mars krävde några av Danmarks största företag ett stopp på
              den invandrarfientliga debatten i landet för att den hotar dansk
              tillväxt. Ett decennium med högerpopulistiska Dansk Folkeparti
              som regeringens stödparti har satt sina spår. Nu kräver 15 av
              de största danska företagen ett stopp för de negativa tongångarna,
              för att de skrämmer bort högutbildade invandrare och riskerar
              att hota tillväxten i landet.
            </seg>
            <seg n="79f44e82">
              Det här är en direkt följd av en politik som Danmark har fört.
              Jag skulle vilja veta hur Sverigedemokraterna och Erik Almqvist
              ser på sin egen politik här i Sverige. Finns det någon risk för
              att Sverigedemokraternas politik begränsar Sveriges tillväxt och
              möjlighet till framtida arbetskraft?
            </seg>
          </u>
          <note type="speaker" n="b682379e">
            Anf. 51 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-5" n="a921d45e">
            <seg n="01773f39">
              Herr talman! Till att börja med finns det vissa yrkanden där
              Socialdemokraterna och Sverigedemokraterna står varandra rätt
              nära när det kommer till just arbetskraftsinvandring. Precis som
              Socialdemokraterna vill också vi att arbetskraftsinvandringen
              i Sverige ska vara behovsprövad. Det vill säga att om det behövs
              folk i Sverige för att vi inte klarar av att uppfylla arbetsmarknadens
              behov av arbetskraft ska vi öppna för tillfällig arbetskraftsinvandring,
              till skillnad från vad som är fallet med dagens regelverk, där
              det inte finns någon behovsprövning.
            </seg>
            <seg n="9eac9623">
              Sedan blir jag lite konfunderad över hur Socialdemokraterna tycks
              bygga sin politik. Hundratusentals invandrare är i utanförskap,
              men vi fick en bra fotbollsspelare. Den danska ekonomin har gått
              på högvarv, med sjunkande arbetslöshet till följd av den nya regeringens
              politik, men det är några företagare som har klagat över politiken.
              Är det något slags anekdotisk bevisföring som ni bygger er politik
              på? Det är som att anföra argument som: Min kompis har sagt det
              här om skatteregelverket. Jag köper inte den typen av politik.
            </seg>
            <seg n="3dc3c136">
              Vi har varit tydliga med att vi vill hjälpa så många som möjligt
              på ett så bra sätt som möjligt. Vi vill inte stänga dörren för
              invandring till Sverige, men vi vill göra en prioritering. Kan
              vi hjälpa fler i närområdet till kostnaden av en något mindre
              invandring av flyktingar till Sverige är vi beredda att ta det
              steget, av rent humanitära skäl.
            </seg>
          </u>
          <note type="speaker" n="08c53b26">
            Anf. 52 CHRISTINA HÖJ LARSEN (V):
          </note>
          <u who="christina_hoj_larsen_8cce04" xml:id="i-498c46e0d9a88f73-0" n="85048d67" next="i-fd474cea20d4f549-0">
            <seg n="378c5f73">
              Herr talman! Tystnad kan ibland vara smärtsamt talande. Och aldrig
              blir det så tyst och tomt som när frågor inte får svar.
            </seg>
            <seg n="764603c9">
              För drygt en månad sedan stod vi här och debatterade den migrationspolitiska
              överenskommelse som ingåtts mellan regeringen och Miljöpartiet.
              Kännetecknande för överenskommelsen är att den inte ger några
              svar att den låter väntan, tystnad och tomhet fortsätta. Därmed
              driver regeringen, nu med Miljöpartiets hjälp, en politik som
              strider mot internationella konventioner och förhoppningen om
              en human och generös flyktingpolitik. Inte heller för en månad
              sedan blev vi mycket klokare om vad överenskommelsen skulle innehålla,
              förutom fyra redan pågående utredningar och några, visserligen
              mycket välkomna, mindre ändringar rörande asylprocessen.
            </seg>
            <seg n="35fd8519">
              Herr talman! Häromdagen hade jag förmånen att få träffa Fadumo
              från Falköping. Efter sin flykt från Somalia har hon fått asyl
              i Sverige. Hon berättar om att komma bort från sina barn i krigskaoset
              och att sedan, efter att en väninna äntligen hittat dem i flyktingläger,
              inte kunna få hit dem. Så här säger hon:
            </seg>
            <seg n="2bb9f64c">
              Det gör ont i mig. Det är svårt att förstå den situation som
              har uppstått nu när jag har hittat dem och de inte får komma till
              mig. Hela tiden läser jag beslutet om och om igen och bara gråter.
              Jag vill bara se mina barn. Jag kan knappt prata om det. Det är
              nästan omöjligt att klara av den här situationen. De har ingen
              annan än mig. Jag är orolig, de är barn. Vad som helst kan hända.
              Jag har inte sett barnen på mer än tre år nu. De yngsta är bara
              fem och sju år. Den äldsta är 17 år och får ta hand om de små
              själv nu.
            </seg>
            <seg n="cc9a03e7">
              Herr talman! Vad säger man? Fadumo är här på läktaren och lyssnar
              på oss i dag. Tillsammans med många andra väntar hon på att återförenas
              med sina anhöriga, med fru, man eller barn. Jag beundrar Fadumos
              styrka. Jag beundrar hennes mod, och lika mycket skäms jag över
              den behandling som hon, hennes barn och så många andra i hennes
              situation får av svenska myndigheter just nu.
            </seg>
            <seg n="9b0053d0">
              Vi är skyldiga Fadumo ett svar. Vi är skyldiga henne och alla
              andra i hennes situation annat än tystnad. Vi är faktiskt skyldiga
              att agera.
            </seg>
            <seg n="f4561b40">
              Hur ska vi tolka regeringens och MP:s avvaktande tystnad när
              kravet på styrkt identitet sätts över rätten till familjeåterförening?
              Vad menar regeringen och MP när de säger att man ska finna en
              lösning på problemet? När då?
            </seg>
            <seg n="41ec2fc9">
              Anser regeringen och MP inte längre att det även i Sverige är
              en mänsklig rättighet att leva med sin familj? Hur länge anser
              regeringen och MP att Fadumos barn ska vänta på att få återförenas
              med sin mamma? Hittills har vi mötts av tystnad och många icke-svar.
              Man förklarar att det tar tid att stifta lagar och att det är
              viktigt att inte förhasta sig. Och visst är det så. Vi ska inte
              förhasta oss. Men vi ska inte heller stå passiva medan människor
              far illa och inte får sina mänskliga rättigheter respekterade.
            </seg>
            <seg n="42e22418">
              Fru talman! Migrationsminister Billström har sagt att sänkta
              identitetskrav vid familjeåterförening skulle kunna bidra till
              trafficking och barnsexhandel. Även om det är bra att Billström
              tar denna hemska brottslighet på allvar skjuter statsrådet helt
              vid sidan av målet. Risken för handel med barn och flyktingsmuggling
              ökar naturligtvis så länge det inte finns säkra, lagliga vägar
              till återförening.
            </seg>
            <seg n="5271fe10">
              När minderåriga får klara sig själva i krigshärjade länder bäddas
              för människohandel och utnyttjande. Det enda rimliga är antingen
              att minska beviskravet på identitet så att det räcker att göra
              sannolikt med till exempel DNA, blodprov eller kompletterande
              dokument att släktskap eller familjeband finns eller att Sverige
              återigen kan utfärda främlingspass vid behov. Då skulle vi ta
              Fadumos vädjan på allvar. Då skulle vi tillgodose familjers rätt
              till återförening.
            </seg>
            <seg n="94b9c9ed">
              Att Moderaterna inte agerar är väl inte så förvånande där har
              en restriktiv flyktingpolitik alltför länge varit målet men att
              även Kristdemokraterna, som ju säger sig värna familjen, accepterar
              detta är förvånande. Ännu mer beklämmande är att även Miljöpartiet,
              som länge har arbetat tillsammans med Vänsterpartiet för en human
              flyktingpolitik, nu har valt att ansluta sig till regeringens
              avvisningspolitik.
            </seg>
            <seg n="74ffbea3">
              Med MP:s överenskommelse med regeringen träder en ny grönhöger
              fram. Argumentet att man med överenskommelsen blockerar SD från
              att påverka migrationspolitiken och hindrar en dansk utveckling
              håller inte. Man kan inte bekämpa dålig politik med lite mindre
              dålig politik. Det som krävs är en helt annan politik.
            </seg>
            <seg n="c99f8a1d">
              Fru talman! Tystnad kan vara smärtsamt talande. Och aldrig blir
              det så tyst och tomt som när frågor inte får svar och när nödvändiga
              steg inte tas.
            </seg>
            <seg n="d32231ee">
              Människor flyr inte lättvindigt. De lämnar inte språk, kultur,
              hemvana gator, släkt och vänner utan anledning. Allteftersom EU
              bygger upp murarna mot omvärlden blir det dessutom allt farligare
              att ta sig till Europa och en eventuell asylprövning. För den
              asylsökande finns det i dag i princip inga lagliga vägar in i
              Europa. Flyktingsmugglare gör stora vinster på dessa människors
              desperation och förtvivlan. På slingriga vägar, över berg eller
              floder tar dessa människor sig. De köper en plats på farliga småbåtar
              för att ta sig över Medelhavet.
            </seg>
            <seg n="73869c24">
              Det som krävs är ett stopp för EU:s murbygge mot flyktingar och
              skyddsbehövande. Asylviseringar måste införas för att skapa lagliga
              vägar för att söka asyl i Europa.
            </seg>
            <seg n="50d669d4">
              Men i stället väljer regeringen, och häpnadsväckande nog nu också
              MP, att helt reservationslöst ställa sig bakom Helsingforssprogrammet
              och harmoniseringsprocessen inom detta område. Man ska till och
              med prioritera att genomföra återvändandedirektivet, något som
              MP har varit en mycket tydlig kritiker av fram till nu.
            </seg>
            <seg n="2d22b67b">
              Dessutom anser MP numera att Dublinförordningen, som på ett helt
              förödande sätt kortsluter asylrätten, ska vara oförändrad, och
              detsamma gäller transportöransvaret.
            </seg>
            <seg n="c99f8a1d">
              Fru talman! Tystnad kan vara smärtsamt talande. Och aldrig blir
              det så tyst och tomt som när frågor inte får svar och när nödvändiga
              steg inte tas.
            </seg>
            <seg n="d091518b">
              Det är att likna vid att stå på land och se ett skepp i sjönöd.
              Vi ser ju hur det ligger till. Båten läcker! Hur ska vi kunna
              förklara att vi visste, att vi såg och hörde, men att vi inget
              gjorde?
            </seg>
            <seg n="172a9510">
              Just nu står vi här och vet vad som borde göras. Vi vet att begreppet
              "synnerligen ömmande skäl" är för restriktivt och att till exempel
              svårt sjuka barn och vuxna därför avvisas. Vi vet att begreppet
              måste ändras till "särskilt ömmande" om det ska finnas lagligt
              utrymme att ge asyl av humanitära skäl.
            </seg>
            <seg n="d21842ac">
              Och ändå händer ingenting. Ska vi tolka det som ovilja? Ska vi
              tolka det så att samtliga borgerliga partier och nu även Miljöpartiet
              tycker att en restriktivare asylbedömning i dessa fall är rätt?
              Tills ni väljer att göra något åt saken finns det faktiskt inget
              annat sätt att tolka det.
            </seg>
            <seg n="c0ca5c95">
              Vi står här och vet att begreppet väpnad konflikt måste tydliggöras
              så att den som flyr undan krig och svåra inre motsättningar i
              hemlandet kan få det skydd som motsvarar folkrättens betydelse.
              Vi står här och vet att familjer just nu splittras. Ibland tvingas
              den ena föräldern att lämna partner och barn i Sverige för att
              med fara för liv och hälsa återvända till hemlandet och söka uppehållstillstånd
              därifrån. Ibland avvisas delar av familjen till olika länder.
              Detta sker trots att rätten att leva med sin familj är en mänsklig
              rättighet.
            </seg>
            <seg n="392e385f">
              Fru talman! Tystnad kan vara smärtsamt talande. Vänsterpartiet
              tänker inte låta tystnaden råda. Vi vill skapa förutsättningar
              för en rättvis, human och generös migrationspolitik. Vi vill att
              Fadumo ska få ett svar här i dag. Din rätt att återförenas med
              dina barn väger tyngre än kravet på styrkande av identitet. Vi
              vill att asylsökande ska veta att vi i Sveriges riksdag är beredda
              att lyssna och agera när vi ser att systemet så uppenbart inte
              fungerar som det ska.
            </seg>
            <seg n="99b477a6">
              Fru talman! Jag ställer mig bakom Vänsterpartiets yrkanden men
              för tids vinnings skull yrkar jag enbart bifall till reservationerna
              12, 14 och 26.
            </seg>
          </u>
          <note n="1a055329">
            Anf. 53 TREDJE VICE TALMANNEN:
          </note>
          <u who="christina_hoj_larsen_8cce04" xml:id="i-fd474cea20d4f549-0" n="85048d67" prev="i-498c46e0d9a88f73-0">
            <seg n="b6486f95">
              Jag vill innan replikskiftet påbörjas påminna åhörare på läktaren
              om att det inte är tillåtet att delta i kammarens överläggning
              genom applåder eller på annat sätt, utan det ska vara tyst på
              läktaren.
            </seg>
          </u>
          <note type="speaker" n="138b438a">
            Anf. 54 MARIA FERM (MP) replik:
          </note>
          <u who="maria_ferm_75a60e" xml:id="i-2af9415da18f70ba-2" n="25b6b696">
            <seg n="89fc35a6">
              Fru talman! Jag har stor respekt för Vänsterpartiets asylpolitik.
              Jag tror att vi i mångt och mycket har liknande åsikter om en
              fri och öppen värld som vi eftersträvar. Däremot är det väldigt
              tydligt att Miljöpartiet och Vänsterpartiet har valt två helt
              olika vägar i frågan.
            </seg>
            <seg n="afb4fda4">
              Från Miljöpartiets håll anser vi att det viktiga är att faktiskt
              genomföra förändringar. Vi ser att det finns olika reformer som
              vi vill göra för att politiken ska bli mer öppen och mer human.
              Då vill vi också göra någonting åt saken. Vänsterpartiet har valt
              en annan strategi där man i stället för att försöka åstadkomma
              förändring, bilda stora samarbeten eller över huvud taget ta de
              nödvändiga stegen väljer att ta ett steg tillbaka och ställa sig
              vid sidan om. Man fortsätter att tala om humanitet och öppenhet.
              Men det gör tyvärr inte särskilt mycket förutom att vi får lyssna
              till väldigt intressanta ord. Det skapar ingen förändring i världen
              utanför.
            </seg>
            <seg n="a60d0621">
              Någonting som är otroligt viktigt är att man kan åstadkomma konkreta
              förändringar. Då gäller det att man ser till att diskutera, samarbeta
              och komma fram till gemensamma lösningar. Det är på så vis vi
              kan ändra i till exempel frågan om anhöriginvandring. Du nämnde
              tidigare någonting om avvaktande tystnad och icke-svar. Jag var
              väldigt tydlig i mitt inlägg tidigare. Vi har kommit överens om
              att vi ska hitta en lösning på den problematiken. Det är orimligt
              att familjer splittras. Det är någonting som vi kommer att förändra.
            </seg>
          </u>
          <note type="speaker" n="d955c5db">
            Anf. 55 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-74a244c9e16545f2-0" n="85048d67">
            <seg n="fba7df34">
              Fru talman! Jag har också stor respekt för den asylpolitik som
              Miljöpartiet tidigare förde. Det är just därför som jag kände
              en sådan sorg när vi fick se överenskommelsen. Ingen hade varit
              gladare än jag som flyktingvän och asylpolitiskt intresserad om
              det hade varit verkliga förändringar som kunde betyda någonting
              och vara ett svar.
            </seg>
            <seg n="603e98a7">
              Du säger att du är tydlig. Vi får hela tiden svaret att det förs
              diskussioner. Vi är väldigt nyfikna på resultatet. Vad handlar
              det om? Vi upplever fortfarande att det är samma fyra gamla utredningar
              vi talar om och ser inte något resultat.
            </seg>
            <seg n="bce61de1">
              Jag tycker inte att det är rimligt att påstå att Vänsterpartiet
              ställde sig utanför. Vänsterpartiet är ständigt där diskussionen
              förs om asylpolitiken. Vi diskuterar mycket med människor som
              är drabbade av politiken.
            </seg>
            <seg n="54c6ef84">
              Vi hade gärna sett att Miljöpartiet och Socialdemokraterna hade
              kunnat dra delar av förhoppningsvis Kristdemokraterna eller andra
              åt ett annat håll. Vi valde olika vägar. Framför allt är jag intresserad
              av: Vari består de stora förändringarna? När får vi se dem? När
              får vi svar?
            </seg>
          </u>
          <note type="speaker" n="28c0aff8">
            Anf. 56 MARIA FERM (MP) replik:
          </note>
          <u who="maria_ferm_75a60e" xml:id="i-2af9415da18f70ba-3" n="25b6b696">
            <seg n="7ae263af">
              Fru talman! Överenskommelsen sträcker sig över hela mandatperioden.
              Det kommer självklart också att genomföras reformer under hela
              mandatperioden. Några av de allra viktigaste eftersom jag ombads
              att berätta om det är att vi kommer att genomföra en reform som
              innebär att papperslösa får tillgång till hälso- och sjukvård
              och att papperslösa barn får möjlighet att gå i skolan. Vi kommer
              att inrätta en fjärde migrationsdomstol. Vi kommer att hitta en
              lösning på problematiken med styrkt identitet, någonting som du
              efterfrågade tidigare.
            </seg>
            <seg n="32577a81">
              Det är några av de saker som vi kommer att arbeta med och några
              av de förändringar som kommer att leda till att fler personer
              får stanna i Sverige och bygga sin framtid här. Det är jag väldigt
              stolt över att kunna vara med och genomföra.
            </seg>
            <seg n="8f6d0cd0">
              Vi hörde tidigare under Christina Höj Larsens anförande att hon
              sade att bota dålig politik med lite mindre dålig politik inte
              är så bra. Vad det egentligen betyder är att om man har en politik
              som man inte tycker är tillräcklig genomför man vissa reformer
              som är flera steg i den riktning man vill. Det är så all politik
              fungerar. Man genomför reformer och tar steg i rätt riktning.
              På sikt skapar man förhoppningsvis en värld som man är mer stolt
              över än den i dag.
            </seg>
            <seg n="d459a86f">
              Jag hörde att du i slutet sade att det inte får bli så att man
              såg, hörde och gjorde inte. Det håller jag med om. Det är precis
              så det inte får bli. Vi ser, vi hör och vi tänker också göra någonting
              åt saken. Det är precis därför som vi har ingått överenskommelsen
              och det vi kommer att jobba för de kommande åren.
            </seg>
          </u>
          <note type="speaker" n="796ecf22">
            Anf. 57 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-74a244c9e16545f2-1" n="85048d67">
            <seg n="414d9458">
              Fru talman! Visst är politik också att förhandla och kompromissa.
              Men alla kompromisser och all förhandling har ett pris. Det priset
              som Miljöpartiet har betalat genom överenskommelsen är fruktansvärt
              högt. Det är högt för er som parti, och det är väldigt högt för
              oss som asylrörelse.
            </seg>
            <seg n="8db79089">
              Det är klart att man kan ta små steg framåt. Men samtidigt är
              ni med och legitimerar en politik som är så grundläggande fel.
              Vi har förut diskuterat en dansk utveckling. Det innebär inte
              bara att mittenpartierna tävlar om att vinna främlingsfientliga
              röster. En dansk utveckling innebär att man överger en politik
              som man tidigare hade och glider höger ut.
            </seg>
            <seg n="9f81902b">
              Det är precis det vi har sett. Jag anser att det pris som Miljöpartiet
              betalar genom att överge helt grundläggande ställningstaganden
              om rätten till vård och rätten till skola där för övrigt utredning
              har pågått i all evighet är ett mycket högt pris. Det är jag inte
              beredd att betala. En helt annan grundläggande annorlunda politik
              är nödvändig.
            </seg>
            <seg n="a32abdb9">
              Det kommer Vänsterpartiet att fortsätta att kämpa för tillsammans
              med socialdemokrater och förhoppningsvis också med kloka allianskamrater.
            </seg>
          </u>
          <note type="speaker" n="890ff378">
            Anf. 58 MIKAEL CEDERBRATT (M):
          </note>
          <u who="mikael_cederbratt_0bd895" xml:id="i-03fda69d8b5c1fa4-0" n="2f36d5a2" next="i-74dd418c670a1e0b-0"/>
          <note n="f818e8d3">
            Fru talman! Jag vill börja med att yrka bifall till utskottets
            förslag i betänkandet och avslag på samtliga motioner.
          </note>
          <u who="mikael_cederbratt_0bd895" xml:id="i-74dd418c670a1e0b-0" n="2f36d5a2" prev="i-03fda69d8b5c1fa4-0">
            <seg n="dea120c0">
              Svensk migrationspolitik är human men inte naiv. År 2009 tog
              Sverige emot ungefär 24 000 asylsökande varav ungefär 11 000 fick
              stanna. År 2010 kom det nästan 32 000 asylsökande och knappt 9
              000 fick stanna.
            </seg>
            <seg n="2131b890">
              Vi har sedan den 31 mars 2006 en ny instans- och processordning.
              Det är en nyordning som enligt den utvärdering som gjordes har
              förbättrat rättssäkerheten genom tvåpartsprocess och möjligheter
              till överklagan. Den har också gett en ökad transparens och förutsägbarhet.
              Det är viktigt att vi vill och vågar vårda den.
            </seg>
            <seg n="51b75519">
              Ett led i vårdandet är att det ska vara skillnad på ett ja och
              ett nej. Skulle det inte vara så är hela asylprocessen helt överflödig
              och onödig.
            </seg>
            <seg n="5e5f3b7b">
              Preva är ett projekt där polisen, Migrationsverket och Kriminalvården
              samarbetar för att snabba på återvändandet. Projektet har pågått
              i ungefär ett halvår, och resultaten är mycket glädjande. Det
              har kraftigt minskat tiderna från lagakraftvunnen avisning och
              utvisning till den tid då personen lämnar landet. Man har bland
              annat sorterat ärendena i lätta, medelsvåra och svåra. En följdeffekt
              utanför projektet är att antalet frivilliga som har fått avslagsbeslut
              har ökat. Skälet är med stor sannolikhet att de uppfattar processen
              som mer effektiv och att de tar den på större allvar i kombination
              med ett återvändandebidrag. Projektet kommer att slutredovisas
              under våren och sedan i mer skarp form rullas ut i Blekinge och
              Småland under hösten.
            </seg>
            <seg n="204357eb">
              Svensk migrationspolitik står nu, sedan överenskommelsen mellan
              regeringen och Miljöpartiet, på en fast och stabil parlamentarisk
              grund. Det politiskt viktigaste med överenskommelsen är att slå
              fast att den nya instans- och processordningen har kommit för
              att stanna och att myndigheters och domstolars beslut ska följas.
              Det innebär att ett nej ska följas av att personen lämnar landet.
              Det är alltså slut på diskussionerna om amnesti.
            </seg>
            <seg n="f24b0b43">
              Samtidigt slår överenskommelsen fast att asylrätten ska värnas.
              Vi lyfter fram UNHCR:s viktiga roll. Jag vill här bara påminna
              om att Sverige är den fjärde största bidragsgivaren till UNHCR.
            </seg>
            <seg n="1d6c97b6">
              Vi är vidare överens om att vi ska utveckla och fördjupa det
              europeiska och internationella arbetet. Det ser jag som ett mycket
              viktigt och strategiskt ställningstagande.
            </seg>
            <seg n="7d1e7840">
              Den arbetskraftsreform som både regeringen och Miljöpartiet stod
              bakom har inneburit ett steg mot ökad rörlighet och öppenhet.
              Det är bra, för vi moderater tror att ett ökat globalt utbyte
              är positivt såväl för de enskilda som för samhället. Det ger de
              enskilda en möjlighet att förverkliga sina drömmar, och samhället
              kan dra nytta av de insatser dessa människor gör i vårt land.
              Under det första halvåret 2010 beviljades ca 5 500 arbetstillstånd,
              vilket var en ökning med ungefär 30 procent i förhållande till
              2009.
            </seg>
            <seg n="edc9928b">
              Jag tänker uppehålla mig lite grann vid EU-samarbetet något som
              jag tror kommer att öka i betydelse inom migrationsområdet. Och
              vilket område kan vara mer naturligt än migrationsområdet, som
              till sin karaktär är internationellt?
            </seg>
            <seg n="596bfb7a">
              För oss moderater som tror på öppenhet, utveckling och samarbete
              är EU-samarbetet både naturligt och nödvändigt. Vi är sedan flera
              år mitt uppe i en harmoniseringsprocess på migrationsområdet.
              Nu är det Helsingforssprogrammet som utgör ledstjärna för det
              vidare arbetet. Det är ett program som fastställdes under det
              svenska ordförandeskapet och som gäller för perioden 20102014.
            </seg>
            <seg n="ac6c16fe">
              Helsingforssprogrammet slår fast att EU bör främja utvecklingen
              av en dynamisk och hållbar migrationspolitik och att en väl hanterad
              migration kan vara positiv för alla berörda. Betydelsen av en
              flexibel invandringspolitik för att möta kommande arbetskraftsbehov
              framhävs. Samarbetet mellan ursprungs- och transitländerna ska
              stärkas. För att understödja den fria rörligheten inom EU är harmoniseringen
              nödvändig. Jag är övertygad om att många av migrationens framtida
              ödesfrågor kommer att behöva lösas på EU-nivå, och då blir det
              lite problematiskt för de partier som väljer bort EU-samarbetet.
            </seg>
            <seg n="860630a8">
              En av detta arbetes viktigaste uppgifter är att höja kvaliteten
              på mottagande och asylprövning i alla medlemsstaterna. Och det
              finns brister, inte minst i Grekland. Under kommissionens fasta
              hand har Grekland nu fastlagt sin handlingsplan för att komma
              till rätta med brister inom asylområdet. Även vårt migrationsverk
              har erbjudit sina tjänster. Nu ges möjligheten att förbättra situationen
              för många flyktingar i Grekland. Utan ett EU-samarbete hade detta
              inte varit möjligt.
            </seg>
            <seg n="c62967ff">
              EU hjälper nu Grekland med hjälp av Stödkontoret och Frontex.
              Stödkontoret, som jag nyss nämnde, har precis startat upp sin
              verksamhet på Malta. Syftet med Stödkontoret är att hjälpa och
              utveckla det praktiska samarbetet mellan medlemsstater, att stödja
              medlemsstater som är särskilt pressade och att bidra till att
              genomföra det gemensamma europeiska asylsystemet.
            </seg>
            <seg n="fc5680d9">
              Frontex är EU:s byrå för en gemensam operativ förvaltning av
              de yttre gränserna. Syftet med byrån är att få en effektiv, hög
              och enhetlig nivå. Frontex förekommer då och då i den politiska
              debatten där de ofta får kritik för olika händelser i samband
              med gränskontroll, inte sällan i ordalag som nästan får dem att
              framstå som Spetsnaz eller de svarta baskrarna. Om något inte
              fungerar förtjänar det kritik, men om den ska vara konstruktiv
              måste den riktas rätt.
            </seg>
            <seg n="80dcc8b4">
              Frontex har inte ansvaret för de operativa besluten under olika
              operationer, utan det har de enskilda medlemsstaterna på vars
              territorium händelsen inträffar. Därför kan det vara på sin plats
              att nämna vilka huvuduppgifter Frontex faktiskt har. Jag tycker
              att den politiska diskussionen är något sned och skev.
            </seg>
            <seg n="26f5c717">
              Frontex har till uppgift att samordna operativt samarbete, att
              utbilda gränsbevakningspersonal, att genomföra riskanalyser, att
              följa utvecklingen inom forskningen och att bistå medlemsstaterna
              i situationer som kräver tekniskt och operativt bistånd. Vidare
              ska Frontex erbjuda medlemsstaterna stöd vid återsändandet av
              personer.
            </seg>
            <seg n="b8bec6f5">
              När vi läser i medierna att Frontex har utvisat ett antal personer
              med flyg är det i verkligheten en samordning av ett antal medlemsstaters
              utvisningar. De enskilda medlemsstaterna har ansvaret, och de
              har med sina egna myndighetspersoner ombord så att säga ansvaret
              för de sina.
            </seg>
            <seg n="e827d7e9">
              En av de frågor Sverige som hårdast driver i EU är frågan om
              ett gemensamt vidarebosättningsprogram. Jag har i tidigare debatter
              sagt att om alla medlemsstater i förhållande till sin folkmängd
              tog lika många kvotflyktingar som Sverige skulle vi kunna ge skydd
              åt nästan 100 000 människor inom EU.
            </seg>
            <seg n="939239d6">
              Tyvärr har frågan hakat upp sig under behandlingen. EU-parlamentet
              vill ha en större roll vad gäller att bestämma antalet kvotflyktingar.
              Jag rekommenderar er att ta kontakt med era EU-parlamentariker
              om vikten av att frågan får sin lösning. Detta känns särskilt
              aktuellt nu, inte minst på grund av situationen i Nordafrika.
            </seg>
            <seg n="19921433">
              För ungefär två veckor sedan hade över en halv miljon människor
              flytt från Libyen till landets grannländer. Tunisien hade tagit
              emot 235 000 och Egypten ungefär 200 000. Niger, Algeriet, Tchad
              och Sudan hade tillsammans tagit emot 54 000. De flesta är inte
              libyer, men UNHCR och Röda Korset ger signaler att behovet av
              vidarebosättning för flyktingar i området kan bli stort.
            </seg>
            <seg n="56aa80c2">
              Skälet till att vår migrationsminister för första gången inte
              är på plats i kammaren under en migrationsdebatt är att han just
              nu befinner sig i Egypten tillsammans med representanter för UNHCR
              för att följa uttagningen av kvotflyktingar till Sverige. Sverige
              har avsatt 200 platser för just flyktingsituationen i Nordafrika.
            </seg>
            <seg n="41fe2d71">
              Även i detta sammanhang är det värt att nämna EU:s globala insats
              som bygger på ett brett angreppssätt och samstämmigt agerande
              mellan olika politikområden. Det bygger också på partnerskap med
              tredjeland för att hantera migration och migrationsströmmar på
              ett mer effektivt, rättssäkert och humant sätt.
            </seg>
            <seg n="28fe7be1">
              Avslutningsvis, fru talman, vill jag beröra ett par av motionerna.
            </seg>
            <seg n="eea6dd49">
              Den första är Sf385, yrkande 10, av Jimmie Åkesson med flera
              om att man ska kunna avvisa människor direkt, utan prövning. Detta
              är ett direkt brott mot Genèvekonventionen. Jag måste därför fråga
              Sverigedemokraterna: Anser ni inte att Sverige ska följa Genèvekonventionen?
            </seg>
            <seg n="b2ea1a49">
              Den andra motionen jag vill nämna är Sf251 av Christina Höj Larsen
              om amnesti. Amnesti är det absolut säkraste sättet att underminera
              den nya instans- och processordningen en ordning som har visat
              sig vara mycket mer rättssäker än den förra.
            </seg>
            <seg n="ae911321">
              Med andra ord riskerar vi rättsäkerheten inom ett så viktigt
              område som migration. Jag tycker att det är ansvarslöst. Det får
              mig att tänka på den gamla ramsan Hej och hå, VPK!
            </seg>
            <seg n="9d7b19e0">
              Alliansregering har sedan den tillträdde 2006 systematiskt under
              ledning av vår migrationsminister förbättrat och skapat ordning
              och reda på migrationsområdet. Ett handfast tecken på det är att
              handläggningstiderna nu 2010 är nere på 4,2 månader att jämföra
              med bottennoteringen 2004 på 9,7 månader.
            </seg>
            <seg n="8f522bf3">
              Allt har skett under ledstjärnan humant men inte naivt. Miljöpartiet
              har nu också ansvarsfullt anslutit sig. Vi tänker fortsätta på
              den inslagna vägen. Därför yrkar jag ånyo bifall till utskottets
              förslag i betänkandet och avslag på samtliga motioner.
            </seg>
          </u>
          <note type="speaker" n="cca2f359">
            Anf. 59 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-6" n="a921d45e">
            <seg n="5a8dfe7e">
              Fru talman! Mikael Cederbratt talar sig varm för Sveriges bidrag
              till UNHCR. Låt mig börja med att konstatera att vi har en väldigt
              stor invandring till Sverige. Vi lägger i runda slängar 20 miljarder
              per år på detta om man ska tro Svenskt Näringsliv. Det är för
              övrigt den studie som även Socialdemokraterna har bekräftat. Jag
              väljer att använda den siffran, för det är den lägsta jag över
              huvud taget känner till. En tidigare statlig utredning pekar snarare
              på uppåt 40 miljarder per år, men vi håller oss till den lägsta
              siffran på 20 miljarder per år på invandring. Vi lägger 35 miljarder
              per år på bistånd. Det är alltså 55 miljarder kronor tillsammans.
              Vi lägger mindre än 1 miljard kronor av detta på UNHCR, som alltså
              är den absolut mest effektiva väg vi har i dag i Sverige för att
              hjälpa flyktingar i världen. Den är helt i särklass. Det spenderar
              vi alltså ungefär 1 ½ miljard på av den totala budget vi lägger
              på invandring och bistånd.
            </seg>
            <seg n="20066aa7">
              Jag har svårt att se det rimliga i en sådan prioritering. För
              mig är det allt annat än en humanitär flyktingpolitik. Jag skulle
              gärna vilja höra Mikael Cederbratt motivera hur det här kan vara
              en bra och humanitär satsning och prioritering.
            </seg>
          </u>
          <note type="speaker" n="7f4ca8f8">
            Anf. 60 MIKAEL CEDERBRATT (M) replik:
          </note>
          <u who="mikael_cederbratt_0bd895" xml:id="i-a06ece60ef3ffe2b-0" n="2f36d5a2">
            <seg n="10afdf3f">
              Fru talman! Låt mig börja med EU-samarbetet, vilket Sverigedemokraterna
              över huvud taget inte vill vara med på om jag har förstått det
              rätt. Där finns det en dimension att man ska ha en global approach.
              Det innebär att olika politikområden ska samarbeta, och man ska
              också samarbeta med ursprungsländerna för att undvika onödig migration.
              Det är ganska naturligt att det ska vara på det sättet.
            </seg>
            <seg n="8c3722c1">
              Sedan uppkommer situationer där det blir farligt att vara på
              ett ställe. Då hjälper det inte att skicka ned pengar för att
              försöka hjälpa människor eftersom det är livsfarligt att vara
              där. Därför måste vi också använda oss av kvotflyktingsystemet
              och se till att vi värnar Genèvekonventionen.
            </seg>
            <seg n="b57d8ca1">
              Det har nämnts här tidigare om budgetnivåer, och det går att
              tricksa med det. Faktum är att ni har 10 miljarder mindre i internationellt
              bistånd i er budget. Inom den budgetdel där vi betalar pengar
              till UNHCR, 1:3 inom utgiftsområde 8, har ni lagt en besparing
              på 98,5 procent. 6 ynka miljoner är kvar. Det räcker till ungefär
              33 kvotflyktingar. Det kombineras med att ni också säger att vi
              ska strunta i att pröva en människa bara för att man inte har
              en ID-handling. Då bryter ni också mot Genèvekonventionen. Nu
              har du möjlighet. Jag tycker och kräver att du ska förklara dig,
              Erik Almqvist.
            </seg>
          </u>
          <note type="speaker" n="17891951">
            Anf. 61 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-7" n="a921d45e">
            <seg n="f77f80a7">
              Fru talman! Låt mig börja med att återkomma till det som jag
              tidigare har talat om när det gäller biståndspolitiken. Ja, det
              stämmer att vi vill skära ned på biståndet. Stora delar av svenskt
              bistånd är verkningslöst. Men vi har också hela tiden varit mycket
              tydliga med att vi vill öka det humanitära biståndet, krisbiståndet
              och framför allt biståndet till UNHCR i och med att det är den
              bästa metod vi i dag har tillgänglig för att hjälpa flyktingar.
            </seg>
            <seg n="24be7c01">
              Sedan spekulerar Mikael Cederbratt i huruvida UNHCR har möjlighet
              att hjälpa fler flyktingar. Det är inte alltid möjligt att hjälpa
              flyktingar i närområdet, säger han. Nej, det håller vi med om.
              Vi har aldrig stängt gränsen helt för flyktinginvandring till
              Sverige, och inte sagt nej till flyktinghjälp i någon annan del
              av världen. Man måste pröva vilka möjligheter som finns i varje
              enskilt fall.
            </seg>
            <seg n="ca4ba3e8">
              Faktum är att under de senaste decennierna har UNHCR regelbundet
              återkommit med en önskan om mer resurser därför att de ser att
              de har en potential att hjälpa långt fler flyktingar runt om i
              världen om man bara hade budget till det. Precis som jag tidigare
              har nämnt har de under de senaste veckorna bett om bistånd för
              att kunna hantera den humanitära katastrofen i västra Afrika och
              katastrofen i Libyen där Sverige i stället väljer att föra krig
              och prioriterar det över att hjälpa fler flyktingar.
            </seg>
            <seg n="bdf1a5cd">
              Jag tycker fortfarande inte att jag har fått något vettigt svar.
              Det är uppenbarligen så att UNHCR har möjlighet att åstadkomma
              mycket mer om vi och den svenska regeringen var beredda att bidra
              till det, men man väljer i stället att lägga pengarna på en mycket
              ineffektiv och kostsam svensk invandringspolitik och på en biståndspolitik
              som till vissa delar inte fungerar speciellt bra.
            </seg>
            <seg n="b12b6b61">
              Sverigedemokraterna har alltid varit för ett europeiskt samarbete.
              Det vi är emot är det överstatliga tvånget som ni drar på oss.
            </seg>
          </u>
          <note type="speaker" n="9b35ad55">
            Anf. 62 MIKAEL CEDERBRATT (M) replik:
          </note>
          <u who="mikael_cederbratt_0bd895" xml:id="i-a06ece60ef3ffe2b-1" n="2f36d5a2">
            <seg n="acc1284c">
              Fru talman! Jag tror det snarare är så att Erik Almqvist inte
              får de svar han vill, för svarar det gör jag. Men jag får inga
              svar. Vad händer med de människor som befinner sig i ett område
              där det är omöjligt att hjälpa dem på grund av en krigssituation?
            </seg>
            <seg n="21dcf32a">
              Jag fick en föredragning häromveckan av UNHCR:s representant
              i Nordafrika som sade att de kommer att behöva ta bort människor
              från det området för att de ska klara sig. Ni säger att de ska
              klara sig på 6 miljoner. Det står 6 miljoner i er budget, och
              det är 33 kvotflyktingar. Samtidigt har ni väckt en motion där
              ni säger att om man inte har ID-handlingar eller liknande ska
              man avvisas utan prövning. Det är ett direkt brott mot Genèvekonventionen.
              Det här luktar inte gott.
            </seg>
          </u>
          <note type="speaker" n="9cd23ba5">
            Anf. 63 FREDRIK LUNDH SAMMELI (S) replik:
          </note>
          <u who="unknown" xml:id="i-17b8939a9aa35e07-3" n="a921d45e">
            <seg n="9834ec6c">
              Fru talman! Under flera år har barnrättsorganisationer som Unga
              Örnar, Unicef, Ecpat och många fler drivit frågan om att barnkonventionen
              ska bli svensk lag. Det är något som också vi socialdemokrater
              vill ska bli verklighet.
            </seg>
            <seg n="0ad02720">
              Med barnkonventionen som lag i Sverige skulle barns rättigheter
              och ställning stärkas generellt och särskilt inom rättsväsendet
              och i asylprocessen. Större krav skulle ställas på mig, Mikael
              Cederbratt och andra beslutsfattare, myndigheter och domstolar
              när det gäller kompetens om barns behov och rättigheter. Barnkonventionen
              skulle bli direkt tillämpbar i svenska domstolar och hos andra
              myndigheter, till exempel Migrationsverket.
            </seg>
            <seg n="27bdc468">
              Om barnkonventionen skulle bli lag skulle det också innebära
              att de enskilda barnens rättssäkerhet skulle stärkas och att barnens
              bästa skulle komma i främsta rummet på ett än tydligare sätt än
              i dag. Jag tycker att det är hög tid att FN:s barnkonvention blir
              lag.
            </seg>
            <seg n="79d6d1a0">
              Jag tänkte ställa frågan på samma sätt som företrädarna för Bris,
              Ecpat, Plan Sverige, Rädda Barnen och Unicef gjorde den 28 april
              till statsminister Reinfeldt. Vad är faran med ett moderat sätt
              att se att göra barnkonventionen till svensk lag? Kan det vara
              så att det finns en rädsla för att effekten kan bli generösare
              bedömningar i migrationsärenden där barn kommer i kläm?
            </seg>
          </u>
          <note type="speaker" n="002c6ccb">
            Anf. 64 MIKAEL CEDERBRATT (M) replik:
          </note>
          <u who="mikael_cederbratt_0bd895" xml:id="i-a06ece60ef3ffe2b-2" n="2f36d5a2">
            <seg n="1e97f31b">
              Fru talman! Juristerna tvistar faktiskt om detta att det skulle
              bli så mycket jättemycket bättre för barn om man rakt av skulle
              införa barnkonventionen i svensk lag. Det är jätteviktigt att
              barns rätt kommer till tals och att vi hanterar barn på det sätt
              som de ska hanteras, men jag är inte riktigt säker på att lösningen
              är att barnkonventionen direkt införs i svensk lag. Det viktiga
              är att barnkonventionen substantiellt arbetas in i svensk lag.
              Risken är att det blir en symbol, och därför är jag lite tveksam
              till att göra på det sättet.
            </seg>
            <seg n="32c95260">
              Vi har en lite märklig opposition nu för tiden. Det är några
              på ena sidan och några på andra sidan, och någonstans där den
              inte märks mycket finns socialdemokratin. Jag kan inte riktigt
              ringa in vad man inom socialdemokratin tycker i ett antal avgörande
              frågor. Hur tycker ni i socialdemokratin att vi ska fortsätta
              harmoniseringen inom EU? Det finns ändå ett beslut som är fattat.
              Det initierades när vi hade en socialdemokratisk regering. Jag
              hör inga synpunkter på hur processen ska gå vidare. Jag skulle
              gärna vilja ha reda på lite mer vad man i socialdemokratin tycker
              om det framtida EU-samarbetet.
            </seg>
            <seg n="41174f4b">
              När det gäller arbetskraftsinvandring säger ni att vi behöver
              den för att lösa den demografiska situationen. När vi tittar i
              backspegeln på när det var en myndighetsprövning för att människor
              skulle få arbetstillstånd kan vi se att det inte kom någon alls.
              Det fanns alltid någon myndighetsperson som inte tyckte att detta
              var bra. Hur ska ni egentligen lösa det problem som ni själva
              formulerar men som ni inte tillåter lagstiftningen att hjälpa
              till med?
            </seg>
          </u>
          <note type="speaker" n="e168b13e">
            Anf. 65 FREDRIK LUNDH SAMMELI (S) replik:
          </note>
          <u who="unknown" xml:id="i-17b8939a9aa35e07-4" n="a921d45e">
            <seg n="c1898b3b">
              Fru talman! Den största delen av Mikael Cederbratts inlägg hamnade
              väldigt långt ifrån den konkreta fråga jag ställde om barnkonventionen
              som lag. Det är nu endast Moderaterna och Sverigedemokraterna
              som aktivt motsätter sig att göra FN:s konvention om barns rättigheter
              till svensk lag. Övriga riksdagspartier har tagit ställning till
              en så kallad inkorporering, med en viss osäkerhet när det gäller
              Centerpartiet, men jag tror att även de är med på den linjen.
            </seg>
            <seg n="9b5400df">
              Sverige har fått upprepad kritik av FN:s barnrättskommitté vars
              uppgift är att granska hur länderna lever upp till barnkonventionen.
              FN:s kommitté rekommenderar också Sverige att stärka barnkonventionens
              ställning genom att göra den till lag.
            </seg>
            <seg n="b30ffb13">
              Vi har haft barnkonventionen i 20 år, och så lite har hänt i
              förhållande till väldigt många andra lagstiftningar och förändringar
              som vi har gjort i samhället. Det går för sakta, det händer för
              lite och det finns mycket kvar att göra framför allt på lokal
              och regional nivå. Därför växer kravet på att barnkonventionen
              ska bli lag, både bland Sveriges samlade barnrättsorganisationer
              och i denna kammare, bland ledamöter och hela partier.
            </seg>
            <seg n="4710c2dc">
              Min uppmaning till Mikael Cederbratt och statsminister Reinfeldt
              är att lyssna på experterna som jobbar med barns rättigheter och
              låta oss tillsammans här i kammaren göra FN:s barnkonvention till
              svensk lag och på det sättet stärka barns ställning, inte minst
              i dessa frågor som vi i dag diskuterar kring, migration och asyl.
            </seg>
          </u>
          <note type="speaker" n="29493726">
            Anf. 66 MIKAEL CEDERBRATT (M) replik:
          </note>
          <u who="mikael_cederbratt_0bd895" xml:id="i-a06ece60ef3ffe2b-3" n="2f36d5a2">
            <seg n="f4fa366e">
              Fru talman! Fredrik Lundh Sammeli fick ett svar. Jag sade det.
              Och jag har absolut ingenting emot det tror jag inte att någon
              vettig vuxen människa har att man ska göra det så bra som möjligt
              för barnen. Man ska stärka barnens ställning på det bästa sättet.
              Det är inte säkert att just ett rakt införande av barnkonventionen
              i svensk lag är det, utan det är substansen i barnkonventionen
              som ska in hårt i paragrafer i svensk utlänningslag. Det tror
              jag ger större effekt. Med den logiken kan jag säga att jag vill
              barnen än mer väl än vad Fredrik Lundh Sammeli vill.
            </seg>
            <seg n="6ff85965">
              Jag har svarat, men jag kan konstatera, fru talman, att något
              svar på mina frågor fick jag inte.
            </seg>
          </u>
          <note type="speaker" n="95886040">
            Anf. 67 ULF NILSSON (FP):
          </note>
          <u who="ulf_nilsson_9b642f" xml:id="i-6f25e202b1c1d47d-0" n="f9294794">
            <seg n="01dee0b7">
              Fru talman! I dag går ungefär 625 000 utlandsfödda till sina
              olika arbeten i Sverige, arbeten i vården, skolan, hemtjänsten,
              på IT-avdelningar och arkitektkontor. Det är en blandning av människor
              med olika bakgrund. Många av dem har flytt från förtryck och förföljelse.
              Många har sett sina närmaste dödas i det gamla hemlandet. Men
              många har helt enkelt sökt arbete i Sverige och fått det, kanske
              med tillfälligt uppehållstillstånd med möjlighet till förlängning.
              Det är svårt att föreställa sig Sverige helt utan de här människorna
              som har kommit hit.
            </seg>
            <seg n="a97d537e">
              I dag debatterar vi regeringens skrivelse om migrationspolitiken
              som beskriver huvuddragen i politiska beslut och utveckling under
              2010. Vi kan läsa om de olika huvudtyperna av uppehållstillstånd
              som beviljas i Sverige, för flyktingar, för arbetskraft och för
              anhöriga. Sverige ligger högt när det gäller antalet asylsökande
              och även beviljande av uppehållstillstånd, både i absoluta tal
              och i förhållande till befolkningen. Jag tycker att det är bra.
            </seg>
            <seg n="5e2a4da1">
              Människor kommer, som sagt, till Sverige och till Europa av olika
              anledningar. Det handlar om människor som drabbats av förföljelse,
              ensamma barn som någon skickat i väg från fattigdom eller krig
              och kvinnor som hotats till livet för att de vill studera eller
              arbeta. Men det kommer också ett stort antal människor som vill
              pröva ett nytt arbete och ett nytt liv.
            </seg>
            <seg n="fe79ea02">
              Vad jag gläder mig åt i Alliansens migrationspolitik är att man
              nu tydligt tar fasta på migrationens positiva utvecklingsmöjligheter.
              Det ser vi nu när de lagliga möjligheterna att komma in i Sverige
              har ökat också för människor som inte är flyktingar. Det var genom
              den arbetskraftsinvandringsreform som Alliansen tillsammans med
              Miljöpartiet genomförde för ett par år sedan. Flera tusen människor
              har sedan dess fått möjlighet att arbeta i Sverige och till att
              börja med fått ett tidsbegränsat uppehållstillstånd.
            </seg>
            <seg n="22f066d3">
              De har inte alls, som en del tror, tagit jobb från svenskar utan
              kommit in där det har varit brist på arbetskraft. Det ska sägas
              en gång för alla att arbetsmarknaden inte är något nollsummespel
              där svenskar förlorar om invandrare vinner eller tvärtom. Nej,
              det är precis tvärtom. När företag hittar arbetskraft växer företagen
              och skapar nya arbetstillfällen.
            </seg>
            <seg n="06c7048c">
              Självklart har vi en moralisk skyldighet att ge skydd till dem
              som knackar på vår dörr undan förföljelse. Och självklart ska
              Genèvekonventionens regler till fulla delar gälla i Sverige precis
              som i övriga EU. Dessutom är den svenska utlänningslagen ännu
              generösare än grunderna i Genèvekonventionen, med bland annat
              definitionen på personligt skyddsbehov, till exempel förföljelse
              på grund av kön eller på grund av sexuell läggning. Det är viktigt,
              och vi försöker påverka andra länder att få in de bestämmelserna.
            </seg>
            <seg n="5fba9620">
              Den nya utlänningslag som riksdagen antog 2006 bygger på ett
              system med beslut i domstol och rätt till överklagande. Som helhet
              tycker vi i Folkpartiet att det nya systemet är rättssäkert, och
              hittills har det fungerat betydligt bättre än det gamla. Det gamla
              systemet byggde på politiska beslut i enskilda ärenden. Samtidigt
              är naturligtvis ingen lag så heltäckande och bra att den ständigt
              kan vara oförändrad för evigt.
            </seg>
            <seg n="55b25b32">
              Vi i Folkpartiet för en ständig diskussion om vad en human flyktingpolitik
              innebär. Vår utgångspunkt är att internationella konventioner
              ska hållas och att Sverige ska vara ett föredöme, samtidigt som
              vi tycker att en lagreglerad migrationspolitik måste innebära
              att de människor som inte får uppehållstillstånd ska lämna landet.
              Annars är det ju, som sagt, meningslöst att ha lagar och regler.
              Samtidigt är vi i Folkpartiet övertygade om att även Sverige behöver
              förbättra och utveckla delar av sin migrationspolitik. Därför
              driver vi ett antal frågor inom ramen för samarbetet i Alliansen
              och med Miljöpartiet.
            </seg>
            <seg n="1a9924d3">
              Några av de frågor som vi lyfter fram för de närmaste årens arbete
              och diskussioner är att vi måste fortsätta att se över praxis
              i asylärenden, till exempel vid flykt från väpnad konflikt, att
              även om utredningar om synnerligen ömmande skäl visar att det
              inte har blivit en hårdnande attityd ska vi fortsätta diskussionerna
              om fler möjligheter till undantag.
            </seg>
            <seg n="1f21cb72">
              Vi tycker också att det är viktigt att Sverige blir bättre på
              att följa upp vad som händer omedelbart efter en utvisning, så
              att människor inte skickas direkt till fängelse eller tortyr.
              Det gäller inte minst den fråga som är dagsaktuell och som vi
              har kommit överens om inom överenskommelsen, att snabbt försöka
              hitta alternativa metoder att styrka identitet så att barnfamiljer
              inte splittras. Detta har aktualiserats av många tragiska fall
              med somaliska flyktingar. Jag är glad att vi har en överenskommelse
              om att så snabbt som möjligt försöka rätta till det.
            </seg>
            <seg n="eaf4dd32">
              När det gäller gömda och papperslösa människor i Sverige har
              Folkpartiet länge sagt: Visst är man här utan tillstånd kan man
              inte ha alla rättigheter, men det finns vissa grundläggande mänskliga
              rättigheter som alla har. Till dem hör rätten till subventionerad
              sjukvård och rätten till skolgång för barn. Den frågan är också
              på väg mot en lösning, och där tycker vi att det är viktigt att
              driva på.
            </seg>
            <seg n="cd9757e0">
              Fru talman! Det är svårt att tänka sig en migrationspolitik i
              dag utan europeiskt samarbete. Helsingforssprogrammet, som drogs
              upp under Sveriges ordförandeskap, ritar upp en politik för solidaritet
              och mänskliga rättigheter och en politik för att skapa enhetliga
              principer för uppehållstillstånd i hela EU. Vi ser hur kommissionen
              under svenskan Cecilia Malmström just nu agerar aktivt för att
              stödja länder som får särskilt stora flyktingströmmar och också
              för att följa upp att EU-länderna följer de konventioner som gäller.
            </seg>
            <seg n="0defdcc8">
              Sverige stöder programmet för att fler länder ska ta emot så
              kallade kvotflyktingar som förmedlas via FN:s UNHCR. Det handlar
              verkligen om utsatta flyktingar som inte har möjlighet att själva
              ordna en transport och som ofta lever under eländiga förhållanden.
              Jag tror att det är mindre än 10 av EU:s 27 medlemsstater som
              tar emot kvotflyktingar i dag.
            </seg>
            <seg n="6553c041">
              4 000 kvotflyktingar kom till EU det senaste året, och Sverige
              har tagit emot 2 000. Behovet är skriande. Om varje medlemsstat
              i EU tog emot lika många kvotflyktingar per person som Sverige
              gör i dag skulle omkring 100 000 flyktingar kunna få skydd i EU.
            </seg>
            <seg n="ec6ed6f5">
              Riksdagen har i dag två EU-negativa partier med delvis olika
              utgångspunkter, Vänsterpartiet och Sverigedemokraterna. De inser
              tydligen inte att de europeiska länderna behöver samarbeta och
              vara solidariska med varandra, och de inser inte att vi behöver
              komma överens om gemensamma regler för uppehållstillstånd för
              visum med mera. Därför är det bra att vi nu har en överenskommelse
              mellan Alliansen och Miljöpartiet som utgår ifrån att Sverige
              ska fördjupa och utveckla det europeiska samarbetet med en gemensam
              politik och gemensamma regler för asylprövning, men med möjlighet
              för enskilda länder att gå ett steg längre i generös riktning.
              Genom denna breda överenskommelse är vi alltså överens om att
              dels gå vidare och vidareutveckla värnandet om asylrätten, dels
              välkomna arbetskraftsinvandring utifrån svenska arbetsmarknadsregler.
            </seg>
            <seg n="c75b76b0">
              Visst är det så, fru talman, att det har funnits stora brister
              i den svenska integrationspolitiken under många, många år. Det
              är alldeles för många människor som har kommit hit som har väntat
              länge på att komma in på arbetsmarknaden. Då menar en del, som
              vi har hört i dag, att man ska dra slutsatsen att det är dags
              för ett drastiskt invandringsstopp. Det är fel. Det är bättre
              att i stället förkorta vägen från mottagande till arbete, inte
              minst eftersom Sverige och Europa behöver mer arbetskraft på sikt.
            </seg>
            <seg n="1a88c501">
              Den nya lagen som genomfördes vid årsskiftet om etablering av
              nyanlända kommer att stödja migrationspolitiken så att fler människors
              kompetens och arbetsförmåga kommer till sin rätt på ett bättre
              sätt. Nu viktiga nyheter i denna etableringslag är att i stället
              för att i första hand tas emot av socialtjänsten ska nyanlända
              från första dagen mötas av insatser för arbete. Alla får en skräddarsydd
              etableringsplan. Arbetslinjen är tydlig i det nya systemet.
            </seg>
            <seg n="c2037a65">
              Fru talman! Den som ser alla förändringar och all påverkan från
              omvärlden som ett hot kommer att klara sig dåligt i framtidens
              samhälle. Den som ser möjligheter i stället för att bara se svårigheter
              är bättre rustad att möta framtiden.
            </seg>
            <seg n="dd9cf5c5">
              Jag är övertygad om att det finns bra utvecklingsmöjligheter
              för Sverige med en bra migrationspolitik och med en politik för
              öppenhet och tolerans. Det är den vägen vi ska gå.
            </seg>
          </u>
          <note n="4d2cc626">
            Jag yrkar bifall till utskottets förslag till beslut.
          </note>
          <note type="speaker" n="6d34e0c4">
            Anf. 68 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-8" n="a921d45e">
            <seg n="2e729bfb">
              Fru talman! Ja, Ulf Nilsson har helt rätt i att vi sverigedemokrater
              inte har insett förträffligheten i att andra länder ska stifta
              svensk lag vad avser invandringspolitiken. Däremot har vi insett
              förträffligheten i att vi här i Sveriges riksdag i enlighet med
              Sveriges grundlag stiftar lagar.
            </seg>
            <seg n="84a7a0e3">
              Jag har en fråga till Ulf Nilsson. Den gäller arbetsmarknadsinvandringen.
              Ulf Nilsson påstår att reformen i december 2008, där man i praktiken
              avskaffade all behovsprövning av arbetskraftsinvandringen, har
              varit positiv och att den inte har lett till att svenskar som
              går arbetslösa har fått stå åt sidan för utlänningar som har tagit
              svenska arbeten. Jag undrar vad Ulf Nilsson bygger påståendena
              på. Såvitt jag vet har det inte kommit någon utvärdering ännu
              av konsekvenserna av de nya regelverken.
            </seg>
            <seg n="a06d83c8">
              Migrationsverket och facken menar att man inte har haft möjlighet
              att följa upp och kolla att de som får uppehållstillstånd för
              att arbeta i Sverige faktiskt också går till de jobb som de påstår.
              Men vad vi vet är att det är väldigt attraktivt att få uppehållstillstånd
              i Sverige. Vi vet att människor under en lång tid har varit beredda
              att betala hundratusentals kronor för att på den ena eller andra
              krångliga vägen komma in i landet.
            </seg>
            <seg n="7a232d6d">
              Dagens Nyheter undersökte frågan vad de nya regelverken har lett
              till. Tidningen har publicerat en artikelserie där det bland annat
              framkom att det är ett utbrett problem att människor betalar för
              att få ett arbetskraftstillstånd i Sverige. De jobbar ibland mer
              eller mindre gratis i upp till fyra år, därför att efter fyra
              år kan de få medborgarskap. Man har sett hur arbetsgivare utnyttjar
              arbetskraft från andra länder genom att de får ställa upp med
              sexuella tjänster, och man har sett tendenser till trafficking
              som en bieffekt av det nya regelverket. Mot den bakgrunden och
              med bristen på utvärderingar undrar jag vad Ulf Nilsson baserar
              sina påståenden på.
            </seg>
          </u>
          <note type="speaker" n="14130706">
            Anf. 69 ULF NILSSON (FP) replik:
          </note>
          <u who="ulf_nilsson_9b642f" xml:id="i-6f25e202b1c1d47d-1" n="f9294794">
            <seg n="0e21d440">
              Fru talman! Erik Almqvist blandar ihop alla typer av invandring,
              även den tillståndslösa invandringen. Vi vet att det finns människor
              i Sverige som jobbar utan att vara officiellt anställda och så
              vidare, men det finns ingenting som tyder på att det i någon större
              utsträckning är andra än de människor som efter ordnade förhållanden
              har fått lagliga möjligheter att komma till Sverige. Det är tvärtom
              väldigt strikta regler om att man ska ha ett arbete som varar
              minst ett år, att man ska ha ett tillfälligt uppehållstillstånd,
              att arbetet ska uppfylla alla regler för kollektivavtal, försäkringar
              och löneläge i respektive bransch. Det här är alltså en väldigt
              ordnad arbetskraftsinvandring.
            </seg>
            <seg n="01a9846d">
              Det är väldigt svårt att gå in i enskilda detaljer. Som helhet
              har vi just nu en utveckling i Sverige där arbetstillfällena ökar
              och behovet av arbetskraft ökar, och vi har en enorm utveckling
              i konjunkturen, så det går ju väldigt bra för Sverige nu. Det
              finns ingenting som tyder på att Sverige på kort sikt har förlorat
              någonting på den arbetskraftsinvandring vi har. Och på lång sikt
              är det helt uppenbart det är ytterst få personer som motsäger
              det att Sverige och Europa har behov av arbetskraft utifrån.
            </seg>
            <seg n="961750a5">
              Erik Almqvist ger exempel på utnyttjanden och så vidare. Det
              kan kanske förekomma att stackars människor som har kommit utan
              tillstånd till Sverige blir utnyttjade, men det handlar ju inte
              den ordnade arbetskraftsinvandringen om. Tvärtom vill jag mena
              att vi har löst en hel del problem genom att öka de lagliga möjligheterna
              att dels hitta ett nytt liv i Sverige, dels också bidra till svensk
              utveckling och tillväxt under ordnade lagliga former.
            </seg>
          </u>
          <note type="speaker" n="e427cf70">
            Anf. 70 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-9" n="a921d45e">
            <seg n="3c887f32">
              Fru talman! Jag blandar inte ihop några kort. Däremot försöker
              jag syna de kort som Ulf Nilsson och regeringen hittills inte
              har velat visa. Man har inte utvärderat regelverken och hur de
              efterlevs. Det må vara så att regelverken är tydliga, men hur
              efterlevs de? Det vet vi inte. Vi vet att Migrationsverket såväl
              som facken säger att de inte har haft möjlighet och resurser att
              kolla upp att de människor som får uppehållstillstånd som arbetskraft
              faktiskt går till de jobb som de uppger.
            </seg>
            <seg n="eab21ec1">
              Men, återigen, vad vi vet är att det är väldigt attraktivt med
              ett uppehållstillstånd i Sverige. Och även ifall det nu skulle
              finnas en tillsyn på arbetsplatsen är det fortfarande oklart vilka
              omständigheterna är kring anställningen. Och som Dagens Nyheter
              har kunnat luska ut har det varit ett återkommande och utbrett
              problem, i alla fall enligt tidningen, att man till exempel betalar
              för tillståndet för anställningen, att man ställer upp med sexuella
              tjänster, att man jobbar fler timmar än vad som står på papperet
              och så vidare. Det är väldigt svårt att uttala sig om ifall det
              kan ligga någonting i detta eller inte så länge man från regeringens
              sida inte har utvärderat regelverken. Men vi vet att i alla andra
              sammanhang där invandring till Sverige har förekommit har systemen
              missbrukats när det har varit möjligt. Och vi vet att folk har
              varit beredda att betala ett väldigt högt pris för en väg in i
              landet.
            </seg>
            <seg n="d61048a0">
              Jag tycker nog att Ulf Nilsson ger uttryck för en väldigt naiv
              syn när han över huvud taget inte kan tänka sig att det finns
              några problem med regelverken utan att de har utvärderats i någon
              mening alls.
            </seg>
          </u>
          <note type="speaker" n="46a139f6">
            Anf. 71 ULF NILSSON (FP) replik:
          </note>
          <u who="ulf_nilsson_9b642f" xml:id="i-6f25e202b1c1d47d-2" n="f9294794">
            <seg n="780063c0">
              Fru talman! Jag kan tänka mig att det alltid finns problem med
              vissa regelverk och att vi behöver uppföljning när det gäller
              både arbetskraftsinvandring och förhållanden på svenska arbetsplatser
              över huvud taget, så att avtal och regler följs och så vidare.
              Det är viktigt. Men när Erik Almqvist målar upp en skräckbild
              är det väldigt svårt att hitta motbevis på någonting som aldrig
              har blivit bevisat utan som är Erik Almqvists egna spekulationer.
            </seg>
            <seg n="2cfaec10">
              Min utgångspunkt är att det som helhet fungerar bra. Jag kan
              inte svära på att det inte finns enskilda fall där det fungerar
              sämre. Men det finns ingen anledning att misstänka att merparten
              av till exempel alla de flera tusen indiska dataexperter som har
              täckt upp brister på Ericsson och på andra ställen på något sätt
              fungerar dåligt.
            </seg>
            <seg n="0594b8c0">
              Sammanfattningsvis: Arbetskraftsinvandring behövs i Sverige och
              i EU. Att Erik Almqvist föreställer sig skräckbilder som inte
              omedelbart går att motbevisa men som samtidigt saknar täckning
              i verkligheten eller i fakta är inget skäl för att man ska oroa
              sig.
            </seg>
          </u>
          <note type="speaker" n="a1e9717f">
            Anf. 72 FREDRIK LUNDH SAMMELI (S) replik:
          </note>
          <u who="unknown" xml:id="i-17b8939a9aa35e07-5" n="a921d45e">
            <seg n="cd9770c1">
              Fru talman! Ulf Nilssons partikamrat Cecilia Malmström, Sveriges
              EU-kommissionär, har varit ute några gånger den här våren och
              vädjat till EU:s medlemsländer att ge flyktingar från Libyen en
              fristad i Europa.
            </seg>
            <seg n="f8e2896d">
              Situationen i Nordafrika är ingenting vi kan blunda för. Fokus
              måste nu vara på EU-ländernas gemensamma ansvar att bereda möjlighet
              att söka asyl för de flyende. Vi socialdemokrater har vid en rad
              tillfällen framhållit vikten av att Genèvekonventionen efterföljs
              och asylrätten hävdas. För att det ska fungera krävs ett solidariskt
              ansvar av EU:s medlemsstater för att den gemensamma flyktingpolitiken
              ska fungera och att asylrätten ska kunna garanteras.
            </seg>
            <seg n="683e0f0d">
              EU:s massflyktsdirektiv borde nu tillämpas för att säkerställa
              snabbt stöd för dem som flyr från krig och förtryck i Nordafrika.
              Därmed skulle ett gemensamt ansvarstagande och tillfälligt skydd
              kunna stärkas.
            </seg>
            <seg n="1526412b">
              Sveriges regering bör agera för att i EU nu visa att Europa värnar
              de mänskliga rättigheterna och de internationella konventionerna.
              Min fråga efter att ha hört Ulf Nilssons anförande här är om Ulf
              Nilsson och Folkpartiet är beredda att stödja ett aktualiserande
              av EU:s massflyktsdirektiv och att stödja Malmström i linjen att
              man ska ge flyktingar från Libyen en fristad i Europa.
            </seg>
          </u>
          <note type="speaker" n="e2ce2a0b">
            Anf. 73 ULF NILSSON (FP) replik:
          </note>
          <u who="ulf_nilsson_9b642f" xml:id="i-6f25e202b1c1d47d-3" n="f9294794">
            <seg n="0dd91356">
              Fru talman! Sverige är ett av de första länder som aktivt har
              verkat för att ta emot kvotflyktingar från norra Italien. Och
              det är viktigt både i den akuta situationen och framöver, det
              som vi pratade om förut. Att fler EU-länder tar emot kvotflyktingar
              via UNHCR är oerhört viktigt att ständigt aktualisera i den här
              situationen.
            </seg>
            <seg n="850c6241">
              När det gäller definitionen av vad som krävs för att EU ska besluta
              om att massflyktsdirektivet ska gälla kan det väl finnas olika
              uppfattningar om det är uppfyllt eller om den situationen råder
              i dag. Jag har inte uppfattat att det hittills har kommit upp
              i de talen, så att det skulle vara aktuellt, men det är någonting
              som man gemensamt får diskutera på rådsnivå och naturligtvis också
              med initiativ från kommissionen.
            </seg>
            <seg n="5ae2447a">
              Sammanfattningsvis är Sverige berett att ta sin del av ansvaret,
              och Sverige driver hela tiden på olika nivåer att andra EU-länder
              ska ta samma ansvar, bland annat när det gäller att ansluta sig
              till att ta emot kvotflyktingar. Men frågan om själva definitionen,
              om massflyktsdirektivet ska gälla i dag eller inte, kan jag inte
              svara på nu.
            </seg>
          </u>
          <note type="speaker" n="95a3c045">
            Anf. 74 FREDRIK LUNDH SAMMELI (S) replik:
          </note>
          <u who="unknown" xml:id="i-17b8939a9aa35e07-6" n="a921d45e">
            <seg n="5f0a647e">
              Fru talman! Kommissionären Malmström har också i dag gått ut
              och sagt att kommissionen kommer att lägga fram förslag om att
              göra förändringar i Schengen. Det ska till och med bli tillåtet
              att införa tillfälliga gränskontroller mellan länder inom EU.
              Detta hotar den fria rörligheten och är något vi socialdemokrater
              med stor oro tagit del av och är starkt kritiska till.
            </seg>
            <seg n="9a323549">
              Jag vill bara ta tillfället i akt att försäkra mig om att Folkpartiet
              och den svenska regeringen kommer att driva på för att rädda den
              fria rörligheten inom EU.
            </seg>
          </u>
          <note type="speaker" n="5ef263d5">
            Anf. 75 ULF NILSSON (FP) replik:
          </note>
          <u who="ulf_nilsson_9b642f" xml:id="i-6f25e202b1c1d47d-4" n="f9294794">
            <seg n="1aeb88d2">
              Fru talman! Det senaste förslaget har jag inte heller hunnit
              sätta mig in i än, för det är alldeles färskt. Men Folkpartiets
              utgångspunkt och hela regeringens utgångspunkt har ju varit att
              vi ska öka öppenheten och minska den interna kontrollen inom EU.
              Sedan finns det andra sammanhang. När det gäller brottsbekämpning
              och så vidare kan det finnas behov av olika typer av gemensamt
              polisarbete. Men när det gäller just gränskontroller mellan EU-länder
              är Folkpartiets utgångspunkt glasklar. Vi vill minska, inte öka,
              svårigheterna att passera gränser mellan EU-länder.
            </seg>
          </u>
          <note type="speaker" n="e3992f00">
            Anf. 76 FREDRICK FEDERLEY (C):
          </note>
          <u who="fredrick_federley_cf8c3f" xml:id="i-50a0b9855a541c40-0" n="4441633e">
            <seg n="29496862">
              Fru talman! Alla människors lika rätt och värde utgör grunden
              för Centerpartiets politik. Centerpartiet vill se en öppen, generös
              och human migrationspolitik.
            </seg>
            <seg n="8b0d0a2a">
              Den ska vara öppen, för vi ser människor som en tillgång och
              inte som ett problem eller en belastning, som en del andra partier
              i kammaren gör.
            </seg>
            <seg n="5ab4046c">
              Den ska vara human, för vi vill att den ska vara rättssäker och
              inte rättsosäker, där människor inte kan förutse vad som kommer
              att hända med besluten och där det inte är en gällande rättsordning
              som avgör om man får stanna eller om man inte får stanna i Sverige.
            </seg>
            <seg n="a307a56e">
              Den ska vara generös, för den ska vara tillåtande, och den ska
              inte vara dömande. Och ska vi vara rent krassa finns det ett otroligt
              egoistiskt skäl för Sverige som land att vara generös i migrationspolitiken.
              Vi står nämligen inför stora utmaningar framöver där vi kommer
              att behöva vartenda par händer och vartenda par fötter som kan
              arbeta i den svenska ekonomin.
            </seg>
            <seg n="176454d6">
              Det är därför Centerpartiet väljer att arbeta tillsammans med
              Alliansen och Miljöpartiet. Vi gör bedömningen att det inte finns
              några andra seriösa alternativ i svensk politik som på allvar
              vill stå för dessa värden om en öppen, generös och human migrationspolitik
              och som är beredda att ta den framåt.
            </seg>
            <seg n="fc638dff">
              Det vi egentligen diskuterar i dag är en migrationsskrivelse
              som går igenom mycket av de beslut som har fattats tidigare och
              en lång rad av de ordningar som har kommit att gälla i och med
              att vi har gått mot alltmer av en samordnad europeisk migrationspolitik.
            </seg>
            <seg n="9ff1807b">
              Det kan vara ganska svårt att få ett grepp om vad som egentligen
              sker i migrationspolitiken om man sitter och lyssnar på den här
              debatten. Å ena sidan har vi Vänsterpartiet som står och skriker
              att det är en massavvisning av människor från Sverige. Å andra
              sidan har vi Sverigedemokraterna som står och skriker att det
              är en massinvandring till Sverige. Jag tänkte att vi alldeles
              strax skulle syna de här korten lite och se vad som faktiskt sker.
            </seg>
            <seg n="bfb7ca96">
              Vi kan titta på de faktiska siffrorna, som alla kan läsa i det
              betänkande som ligger framför oss. Vi kan se i skrivelsen att
              vi har en migrationspolitik som är bred och omfattande och som
              i huvudsak fungerar väl. Mycket har hänt de senaste åren. Det
              är lite så att man drar på munnen när man lyssnar till oppositionen
              och jämför med hur migrationspolitiken såg ut när oppositionen
              ledde landet. Sedan dess har den kommit att bli rättssäkrare i
              och med att vi har fått en ny instans- och processordning, som
              vi också i flera omgångar har gjort en översyn av.
            </seg>
            <seg n="224f27cf">
              I skrivelsen kan vi se att den svenska migrationspolitiken i
              huvudsak fungerar väl, men den kan bli otroligt mycket bättre
              på en rad punkter.
            </seg>
            <seg n="ec11ba6b">
              I går presenterades översynen av begreppet synnerligen ömmande
              skäl. Det är inte så lätt att läsa ut exakt om det har blivit
              hårdare eller lättare på grund av att vi har ändrat de rättsliga
              grunderna för uppehållstillstånd i landet. Men en av punkterna
              som är viktig och som vi i Centerpartiet välkomnar särskilt att
              man har poängterat är att det finns en klar förbättringspotential
              hos Migrationsverket i en rad av de bedömningar man gör, där man
              kan säga att likvärdigheten inte har varit så som den bör vara
              för att vi ska ha ett rättssäkert system, så att lika och liknande
              fall hanteras på ett liknande sätt.
            </seg>
            <seg n="c4f8d22b">
              Från Centerpartiets sida är vi också glada över att vi tillsammans
              med Miljöpartiet och de andra allianspartierna har kunnat få en
              överenskommelse som handlar om att vi ska arbeta för att barn
              som befinner sig i landet ska få rättigheter att gå i skola och
              att den som är sjuk ska kunna få vård. Vi diskuterar också hur
              vi ska komma fram till lösningar när det gäller anhöriginvandringen.
              Framför allt i fråga om Somalia och ett par andra områden det
              rör framför allt statslösa är det oerhört svårt att klara de här
              utmaningarna i dag.
            </seg>
            <seg n="44aae92f">
              Jag har besökt den somaliska föreningen i Falköping med flera
              ställen. Många kan vittna om desperationen som man känner när
              en familj inte kan återförenas och den oro man känner. Jag mötte
              en kvinna i Skellefteå förra våren som sade: Jag sitter här och
              väntar på besked om jag ska få stanna eller inte. Samtidigt vet
              jag inte ens var alla mina barn befinner sig, och vi har ingen
              möjlighet att återförenas.
            </seg>
            <seg n="10056c94">
              I ett sådant läge skulle man kunna bli apatisk. Det minsta man
              kan göra är att göra vad man kan för att ändra på detta. Samtidigt
              kan jag bli lite förvånad över att Vänsterpartiets Christina Höj
              Larsen tror att detta är någonting som man kan ändra på i en handvändning.
              Gör vi bedömningen att den nya instans- och processordningen är
              mer rättssäker än tidigare måste en del saker också få ha sin
              gång.
            </seg>
            <seg n="7f458dcf">
              Christina Höj Larsen borde veta att vi snart väntar en dom från
              Migrationsöverdomstolen som kan komma att peka i helt rätt riktning.
              Är det så att den kommer inom några veckor har vi en lösning på
              bordet. Är det så att det inte går i den riktningen, som jag tror
              att de flesta partier här inne vill att det ska gå, där vi öppnar
              för möjligheten att använda dna-tester och annat för att familjer
              ska kunna återförenas när man kommer från områden där det inte
              finns giltiga identitetshandlingar, kommer vi att vidta åtgärder
              för att lösa detta. Men det finns ingen anledning att göra det
              innan domen kommer, vilken kanske åstadkommer detta mycket snabbare
              än lagstiftningsprocessen gör om det är så att vi måste köra i
              gång den. Det är kanske lite av en effekt av att Vänsterpartiet
              de facto aldrig har varit med och styrt landet. Har man det vet
              man att en del saker måste ta tid.
            </seg>
            <seg n="b0c1244f">
              Men om man tänker efter finns det också vissa poänger med att
              en del saker tar tid, även om det gör ont i hjärtat. Det kan ju
              tänkas att partier som de flesta av oss här inne inte vill ha
              vid makten en dag kommer till makten. Går det då för fort att
              ändra på saker kan en del otäcka saker ske som vi absolut inte
              vill ska ske.
            </seg>
            <seg n="9a99b5f3">
              Centerpartiet vill snarast se att vi kommer till rätta med möjligheten
              att återförenas för människor som kommer från Somalia och en del
              områden där man anses vara statslös.
            </seg>
            <seg n="dd56ddd4">
              Samtidigt har vi fått en del andra perspektiv i migrationsdebatten
              som tyvärr faller bort ibland när vi bara diskuterar enskilda,
              konkreta fall. Det är till exempel den utredning om cirkulär migration
              som presenterades för ett tag sedan, där vi tittar på begreppet
              migranter ur ett helt annat perspektiv och gör bedömningen att
              alla som rör sig över en gräns är migranter. Är man en cirkulär
              migrant har man rört sig över gränsen flera gånger.
            </seg>
            <seg n="4e761fa9">
              I utredningen kunde vi se att det handlar om flera hundra tusen
              människor som befinner sig i Sverige i dag som är cirkulära migranter.
              De flesta är faktiskt blonda och blåögda men har valt att under
              en tid eller annan studera eller arbeta i ett annat land och sedan
              komma tillbaka.
            </seg>
            <seg n="365e1192">
              Vi kan också se att rörelsemönstren för migranter, också dem
              vi klassar som invandrare, ser annorlunda ut. Man väljer att röra
              sig mellan flera olika länder, och vi har valt att diskutera migration
              utifrån vad vi kan göra för att göra det så enkelt som möjligt
              för människor att röra sig över gränser. Vi struntar egentligen
              i om du är här som flykting, om du är här för att studera, om
              du vill komma hit och etablera ett företag eller om du väljer
              att lämna Sverige. Oavsett om du har invandrarbakgrund eller om
              du är född här vill vi göra det så enkelt som möjligt för dig
              att komma tillbaka, för i en ny globaliserad värld eller som Erik
              Almqvist kallar det, svenskfientlig globalitet så kan man ställa
              sig frågan: Vad är det som gör att vi ska försöka stänga gränser
              och bygga nya murar mot omvärlden, när vi vet att allt fler av
              oss, inte bara som turister utan också som arbetskraft, studerande
              och forskarstuderande, vill kunna röra oss över gränserna?
            </seg>
            <seg n="daf04655">
              Det är därför ett otroligt perspektivskifte som är på gång i
              migrationsdebatten där vi inte kommer att prata om den statiska
              migrationen där man går från punkt A till punkt B och sedan för
              evigt stannar där. Människor kommer nämligen att vilja röra sig
              över gränserna, och jag och Centerpartiet anser att det är vår
              plikt att göra det så enkelt som möjligt.
            </seg>
            <seg n="03ba0f37">
              Om vi ska börja syna korten, vilket jag tycker att det är dags
              att vi gör, som Erik Almqvist sade, tycker jag att vi börjar med
              att syna Sverigedemokraternas kort, för jag tror att det är de
              falskaste och fulaste korten som vi har i denna kammare.
            </seg>
            <seg n="4863e5eb">
              Sverigedemokraterna lyfter fram att det finns motsättningar i
              samhället. De lyfter fram en del problem som vi alla har kunnat
              se, och man försöker få dem till problem som finns i vartenda
              område i Sverige, vilket inte är sant. Jag har själv bott i flera
              av dessa områden; vi kan prata om Söderhöjden i Jakobsberg där
              jag har bott, vi kan prata om Oxhagen i Örebro där jag har bott
              och vi kan prata om Rinkeby där jag har bott. Dessa problem såg
              jag inte där.
            </seg>
            <seg n="9da34630">
              Det är klart att det finns problem på många områden, men de kommer
              sig oftast inte, nästan aldrig eller definitivt aldrig av en viss
              etnisk härkomst eller en viss religion. De kommer sig i stället
              av att man inte får förutsättningar att bli en fullvärdig medborgare
              och delaktig i ett innanförskap i Sverige.
            </seg>
            <seg n="05fd278f">
              Inte med ett ord väljer Sverigedemokraterna att lyfta fram det
              faktum som lyftes upp på den svenska ambassaden i London när jag
              var där häromveckan: att en hel del människor som har invandrat
              till Sverige som flyktingar väljer att lämna Sverige eftersom
              de inte får rätt förutsättningar. De kommer inte in på arbetsmarknaden.
              De kan inte få ett boende. De blir inte likvärdigt bemötta. Men
              när de har bott till exempel i London bara ett tag så kan det
              lösa sig så att de har både jobb och bostad och därmed får framtidsmöjligheter.
            </seg>
            <seg n="002ddbbf">
              Vad är det som skapar oro hos människor? Inte är det att andra
              har kommit från en viss plats, oavsett om platsen ligger i det
              här landet eller någon annanstans. Det hänger snarast samman med
              att de inte får de förutsättningar som varje människa drömmer
              om: att kunna skapa sig ett eget liv, försörja sin familj och
              ha ett värdigt boende.
            </seg>
            <seg n="e461b695">
              Inte med ett ord säger det parti som har kommit in i riksdagen
              på att säga att de vill diskutera integration hur man löser integrationens
              utmaningar, för sådana finns och handlar om hur vi skapar fler
              arbeten, hur vi ser till att människor bemöts på ett likvärdigt
              sätt och hur vi ser till att människor får värdiga boenden. Inte
              med ett ord bemöter man detta, utan vad man försöker göra är att
              skrämma med bilder som de facto inte är sanna.
            </seg>
            <seg n="d571122b">
              Fru talman! Jag inser att jag kommer att dra över min talartid
              lite, men jag ber om talmannens tålamod med detta.
            </seg>
            <seg n="d713d440">
              Om vi tittar på 2009 års statistik kan vi se att det var 23 700
              människor som sökte asyl i Sverige. Av dessa fick 9 924 faktiskt
              stanna mindre än hälften, och detta kallar man för massinvandring.
              Det var 9 924 personer. Om man kollar i en annan kolumn på hur
              många människor som valde att lämna landet helt frivilligt så
              ser man att det var nästan 10 000. Nettoinvandringen i den kategorin
              är alltså noll.
            </seg>
            <seg n="1a970761">
              Är det så att man har problem med arbetskraftsinvandrarna? Det
              är alltså de människor som väljer att komma hit för att arbeta.
              Vi har inte betalat skattepengar för deras utbildning, vi har
              inte betalat deras sjukvård under uppväxten och vi har inte betalat
              deras dagis när de var små. Det kan knappast vara dessa personer
              man tycker är ett problem, för de är ju en ren kassako för Sverige,
              där det rasar in skattepengar från första dagen de börjar jobba
              tills de möjligtvis väljer att lämna landet eller förhoppningsvis
              väljer att stanna.
            </seg>
            <seg n="9ea77e8e">
              Är det studenterna som är problemet, alltså de intelligenta och
              begåvade människorna från hela världen med en tyngdpunkt på Indien
              och Kina som väljer att komma hit och studera? Tidigare, när migrationen
              ansågs vara statisk, innebar det att man tvingades lämna landet
              när man fått sig en bra utbildning i Sverige. Nej, dessa kan det
              inte heller handla om, fru talman. Det är ju människor som vi
              borde kämpa för att försöka få att stanna i Sverige.
            </seg>
            <seg n="0d2c934d">
              Det kokar alltså ned till att det man skriker massinvandring
              om är precis det vi har diskuterat när det gäller möjligheten
              till familjeåterförening. Det Sverigedemokraterna säger i den
              här debatten i dag är att den massinvandring man är rädd för är
              när en mamma som har fått rätten att befinna sig i landet ska
              få möjlighet att återförenas med sina barn, när en make får möjlighet
              att återförenas med sin maka eller en maka med sin make. Det är
              precis dem man pekar ut.
            </seg>
            <seg n="61e2e3af">
              Vi hade en migrationsdebatt häromveckan då Sverigedemokraternas
              partiledare Jimmie Åkesson i full fräs hade begärt en aktuell
              debatt om migrationspolitiken. Han valde att lyfta fram två särskilda
              punkter för att diskutera saker som man var orolig för. Det handlade
              om möjligheten att ge vård till människor som är i behov av det
              och möjligheten att tillhandahålla skola till unga människor.
              Det var de två punkterna.
            </seg>
            <seg n="f74a180e">
              Hittills har vi alltså fått tre klara besked om vad Sverigedemokraternas
              politik innebär: De är rädda för att familjer ska få umgås tillsammans.
              De är rädda för att människor som är sjuka ska få vård. De är
              rädda för att unga som behöver utbildning ska få detta.
            </seg>
            <seg n="b0741ee5">
              Fru talman! Detta är en helt oacceptabel politik!
            </seg>
            <seg n="24420d89">
              Om vi tittar på den sista biten och vad Erik Almqvist sade tyckte
              jag att det var lite roligt att lägga till en extra bit i anförandet
              som ser på migrationspolitikens faktiska siffror.
            </seg>
            <seg n="714a45f5">
              Erik Almqvist valde att lyfta upp afghaner som ett problem. Om
              vi då tittar på hur många afghaner som sökte sig till Sverige
              för asyl 2009 ser vi att det var 1 694 personer 1 694 personer
              som skrämmer upp ett helt parti i Sveriges riksdag. Utav dessa
              fick 751 personer stanna 751 personer från Afghanistan 2009 gör
              ett helt parti i Sveriges riksdag rädda.
            </seg>
            <seg n="03c38eba">
              Varför? I så fall är det för att man är rädd för att systemet
              i Sverige inte ska vara välkomnande, för att arbete inte ska kunna
              beredas och för att man inte ska kunna få bra möjligheter. För
              det kan väl inte vara så att det finns andra motiv bakom Sverigedemokraternas
              rädsla för personer som kommer hit från Afghanistan?
            </seg>
            <seg n="c16cef3d">
              Tittar vi i en annan kolumn över vilka människor som kommer till
              Sverige ser vi något som vi också mötte när en processgrupp i
              Centerpartiet kring migrations- och integrationsfrågor var i Holland.
              Vår ambassadör där berättade gladeligen att ungefär 1 500 personer
              från Holland valde att flytta till Sverige 2008 för att få nya
              möjligheter att vara med och bidra.
            </seg>
            <seg n="17738c20">
              Det är alltså dubbelt så många från Holland som från Afghanistan.
              När kommer Sverigedemokraternas krav på att man inte ska få komma
              från Holland till Sverige?
            </seg>
            <seg n="42a174d8">
              Hur många amerikaner handlar det om som kommer från USA till
              Sverige? Det är garanterat fler än afghanerna, men ni kommer aldrig
              att säga att vi ska stoppa möjligheten för holländare eller amerikaner
              att komma hit, för vad det kokar ned till, fru talman, är inget
              annat än en ren, unken och brun rasism!
            </seg>
            <seg n="31c781f8">
              (Applåder)
            </seg>
          </u>
          <note type="speaker" n="794d1a49">
            Anf. 77 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-10" n="a921d45e">
            <seg n="d4a0f8c4">
              Fru talman! Fredrick Federley vill syna Sverigedemokraternas
              kort. Vi har alltid varit väldigt öppna med vår invandringspolitik
              liksom alla andra politiska områden. Vi har aldrig haft något
              som helst hyckleri i våra ställningstaganden. Vi har stått upp
              för precis det vi står för i våra program och i våra budgetar,
              och det är också det vi talar för i talarstolen.
            </seg>
            <seg n="d1461ddb">
              Däremot finns det skäl att syna Fredrick Federleys kort. Vi kan
              börja med den statistik han tar upp. Han pratar om knappt 10 000
              flyktingar 2009 och kontrasterar det mot den totala utvandringen
              från Sverige på 10 000 personer. Men det är ju inte 10 000 svenskar
              som flyr från Sverige som flyktingar. Ändå menar han att vi därmed
              skulle ha en nettoutvandring i den här kategorin. Vad då för kategori?
              Det är inga flyktingar som lämnar Sverige.
            </seg>
            <seg n="eb4e2aae">
              Saken är den att de 9 924 flyktingar som kom till Sverige 2009
              bara utgör ungefär 10 procent av den totala invandringen det året.
              Som jag sade tidigare i talarstolen är det anhöriginvandringen
              som är den stora gruppen som vi ser som problematisk och som leder
              till en ökad segregation i Sverige, inte den mindre gruppen flyktingar,
              även om även den är för stor sett till vad vi i stället skulle
              kunna göra genom till exempel närområdeshjälp via UNHCR. Vi kunde
              hjälpa så många fler.
            </seg>
            <seg n="f7ef5774">
              Varför nämner jag just afghaner? Det gjorde jag i ett sammanhang
              där jag pratade om just den kontrasten. Det är så att Afghanistan,
              Irak och Somalia är de tre största länderna för flyktingutvandring
              de senaste åren. Då tyckte jag att det var relevant att kontrastera
              valet att vi ska försöka få till en i sammanhanget väldigt liten
              invandring från de här länderna mot att vi i stället skulle lägga
              större delen av de resurserna på att faktiskt hjälpa långt många
              flera i närområdena.
            </seg>
            <seg n="fe1aa7b3">
              Jag tror att jag vet varför Fredrick Federley kör med den här
              dubbla agendan. Det räcker med att titta på Fredrick Federleys
              blogg så ser vi att han senast för några år sedan sade att han
              var för en helt fri invandring till Sverige. Han har också skrivit
              en debattartikel på området, att vi ska ha helt öppna gränser
              och helt fri invandring. Ändå säger han sig företräda Centerpartiet
              i strävan efter en rättssäker invandringspolitik, som han själv
              kallar det.
            </seg>
          </u>
          <note type="speaker" n="34fe22f5">
            Anf. 78 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-50a0b9855a541c40-1" n="4441633e">
            <seg n="d88a9709">
              Fru talman! Jag är glad att Erik Almqvist äntligen begär replik
              på mitt anförande, eftersom jag under mandatperioden aldrig kommer
              att kunna begära det på hans inlägg eftersom han kommer före mig
              i talarordningen.
            </seg>
            <seg n="239decee">
              När vi ska prata om kategorier kanske det verkar som om vi mest
              rabblar siffror, men titta gärna i den här skrivelsen. Där finns
              också den kategori som Erik Almqvist efterlyser. Det handlar om
              frivilligt återvändande. Det är människor som har fått uppehållstillstånd.
              Det finns människor varje år som faktiskt väljer att flytta hem
              eller att flytta vidare någon annanstans. Det tror jag var ungefär
              9 800 personer 2009. År 2010 var det strax över 10 000 personer,
              10 200. Det var den kategorin jag pratade om.
            </seg>
            <seg n="4f545e9b">
              Sedan är det också en massa människor som väljer att flytta utomlands
              för att jobba, studera och så vidare.
            </seg>
            <seg n="0fe0ef6c">
              Jag är också glad att Erik Almqvist väljer att lyfta fram att
              det är ungefär hundra tusen människor om året som kommer till
              Sverige. Den siffra som Sverigedemokraterna ofta brukar använda
              är från 2008 så jag väljer att använda den också. Jag tror att
              det var 102 800 uppehållstillstånd eller något sådant som gavs
              till människor i Sverige. Det innebär att det är, om jag grovkalkylerar,
              ungefär 10 000 asylsökande som får stanna. Det är i runda slängar
              20 000 anhöriga som får komma, alltså barn, make, maka eller eventuellt
              föräldrar. Resten är svenskar som återvänder hem och återinskrivs
              i systemet. Det är ungefär 30 000. Det är också ungefär 20 000
              studenter. Den resterande summan är arbetskraftsinvandrare.
            </seg>
            <seg n="1fb7252b">
              Försök gärna skrämmas med siffran 102 000, men vi har kommit
              så långt i den här debatten att vi faktiskt vågar titta i tabellen
              och se vad det är fråga om. Och siffrorna blir desamma oavsett
              om vi använder enbart siffrorna för uppehållstillstånd och går
              in och tittar i tabellerna på de kategorierna eller om vi använder
              dagens handling.
            </seg>
            <seg n="0fc09fa9">
              Det är ingen hemlighet, jag sade i den senaste debatten att jag
              strävar efter fri invandring till Sverige, men tills vi har kommit
              dit gäller det att ta små steg i rätt riktning. Då ska en reglerad
              invandring upprätthållas. Det är ingen dubbel agenda. Jag har
              mitt mål tydligt.
            </seg>
          </u>
          <note type="speaker" n="8bb4fe95">
            Anf. 79 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-11" n="a921d45e">
            <seg n="9e86a03e">
              Fru talman! Vem som helst kan gå in på www.migrationsverket.se,
              titta på statistikavdelningen och kolla invandringen för 2008.
              Mer än hälften av de ungefär hundra tusen människor som fick uppehållstillstånd
              i Sverige fick uppehållstillstånd på grund av att de var antingen
              asylsökande eller anhöriga, mer än hälften. De siffror som Federley
              kom med om 20 000 anhöriga är helt felaktiga. Det är en grov underskattning,
              och det är väldigt lätt att kolla upp.
            </seg>
            <seg n="ff7b9ec0">
              Vad gäller antalet som återvänder av dem som en gång har fått
              asyl i Sverige är det också så att sedan 1990 har de flesta valt
              att stanna. Sverige har en oerhört hög siffra som väljer att stanna
              jämfört med andra länder, vilket så klart beror på att vi delar
              ut permanenta uppehållstillstånd till asylanter i stället för
              temporära som man gör i andra europeiska länder.
            </seg>
            <seg n="e5291a0f">
              Det här är ett problem i sig, ett problem som även FN har uppmärksammat
              tidigare under 2000-talet, just därför att vi binder upp resurser.
              När en person kommer till Sverige för att han eller hon har flyktingskäl
              och flyktingskälen sedan inte längre föreligger bör ju ambitionen
              ändå vara att den person som är här tillfälligt för skydd ska
              kunna återvända så att vi har resurser att ta emot nya flyktingströmmar
              när det blir nya krishärdar i världen. Men där binder vi upp våra
              resurser genom att vi egentligen låter alla som vill stanna om
              de en gång har fått asyl.
            </seg>
            <seg n="79b6a16c">
              Jag tycker inte att det är en vettig utgångspunkt när det kommer
              till flyktingpolitiken. Utgångspunkten för just flyktingpolitiken
              måste vara att vi ska hjälpa så många flyktingar som möjligt på
              ett så bra sätt som möjligt. Om de senare har behov av att stanna
              i Sverige av andra skäl än flyktingskäl får de väl söka på de
              grunderna. Jag menar att det här är någonting som urholkar asylrätten
              och urholkar Sveriges möjligheter att hantera ett större antal
              asylsökande, som vi skulle ha kunnat göra om vi hade haft en vettig
              invandringspolitik.
            </seg>
          </u>
          <note type="speaker" n="1bb33315">
            Anf. 80 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-50a0b9855a541c40-2" n="4441633e">
            <seg n="8245b71a">
              Fru talman! Märk väl, ni som har läst hela häftet och inte bara
              väljer att plocka ut de siffror som passar just för tillfället,
              hur Erik Almqvist i den här debatten väljer att blanda antalet
              asylsökande med dem som har fått uppehållstillstånd. Det gynnar
              ju den retorik som Erik Almqvist och Sverigedemokraterna är ute
              efter. Man kastar upp en siffra och så är det ingen som har läst
              på tillräckligt, men nu är det så att vi faktiskt har läst de
              papper vi har framför oss.
            </seg>
            <seg n="5cf64b49">
              År 2009 var det 23 700 asylsökande till landet. Av dessa var
              det 9 924 som fick uppehållstillstånd. Det är alltså inte ens
              nära 50 000. Inte ens om vi lägger till dem som är anhöriginvandrare
              kommer vi upp i de här siffrorna. Men det är klart att det gynnar
              de intressen man har från Sverigedemokraternas sida att försöka
              skrämmas med en massinvandring som de facto inte finns.
            </seg>
            <seg n="0d9fbedd">
              Återigen kanske det är så att i spannet mellan Sverigedemokraterna
              på ena kanten, som är livrädda för allt vad migration heter, och
              Vänsterpartiet på den andra, där man säger att det pågår någon
              typ av massavvisning, har Alliansen och Miljöpartiet hittat rätt
              i den linje som vi har där vi arbetar för att förbättra de saker
              som inte fungerar väl.
            </seg>
            <seg n="c5e5f3f2">
              Jag tycker också att det är slående att man ser människor som
              en belastning från Sverigedemokraternas sida. Man säger att det
              är ett problem att människor permanent får veta att de har rätten
              att stanna i Sverige. Har man asylskäl så har man asylskäl. De
              kommer inte att försvinna. Är det så att det blir fred och lugn
              och ro i det område man kommer ifrån har man säkerligen byggt
              sig en framtid här. Då är man nästan hela vägen till att vara
              inne på arbetsmarknaden. Men då tycker Sverigedemokraterna att
              man ska ut. När man börjar tjäna pengar, när man börjar kunna
              bygga sig ett liv här ska man kastas ut ur landet. Det är ingen
              politik som Alliansen tillsammans med Miljöpartiet kommer att
              föra, snarare tvärtom. Vi vill göra det möjligt för fler att få
              en framtid i Sverige.
            </seg>
          </u>
          <note type="speaker" n="3a7492aa">
            Anf. 81 FREDRIK LUNDH SAMMELI (S) replik:
          </note>
          <u who="unknown" xml:id="i-17b8939a9aa35e07-7" n="a921d45e">
            <seg n="fb711a60">
              Fru talman! Kartläggningen som presenterades i måndags av begreppet
              synnerligen ömmande skäl tycker jag väldigt tydligt visar att
              antalet asylsökande som får stanna i Sverige på grund av synnerligen
              ömmande omständigheter blir allt lägre sedan den nya lagen infördes.
            </seg>
            <seg n="3d6a525d">
              Riksdag &amp; Departement skriver att år 2007 var det 3 938 personer
              eller totalt 23 procent av alla uppehållstillstånd, som beviljades
              asyl på den grunden. Förra året hade den siffran sjunkit till
              860 personer eller 7 procent av alla beviljade ansökningar. Min
              fråga till Fredrick Federley är: Tycker ni att det är en bra utveckling
              som ni i Centerpartiet står upp för?
            </seg>
          </u>
          <note type="speaker" n="9cacdb92">
            Anf. 82 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-50a0b9855a541c40-3" n="4441633e">
            <seg n="216e1f92">
              Fru talman! Ett ärligt tack till Fredrik Lundh Sammeli för frågan!
              Jag valde att inte gå in i de här detaljerna i mitt anförande
              eftersom jag kände att jag hade lite annat att göra när jag kom
              in i kammaren. Men jag tar dem gärna nu. Det är inte så himla
              enkelt.
            </seg>
            <seg n="cab9a388">
              Siffrorna som Fredrik Lundh Sammeli redogör för är helt korrekta.
              Det som är den stora skillnaden i det här skiftet är att vi har
              fått flera skyddsgrunder i den ordinära lagstiftningen, vilket
              gör att till exempel gruppen politisk-humanitära skäl omfattar
              många av dem som tidigare hamnade under kategorin särskilt ömmande
              skäl. Därför är det otroligt svårt att veta om antalet har ökat
              eller minskat.
            </seg>
            <seg n="dfc0a66d">
              I direkta siffror ser vi att det är en radikal minskning till
              ungefär en tredjedel. Däremot har den andra kategorin, alltså
              den skyddsgrund som egentligen är en starkare skyddsgrund än synnerligen
              ömmande omständigheter ökat. Nu är vi inne på juridisk semantik,
              men tidigare fanns inte den konkreta skyddsgrunden politisk-humanitära
              skäl och den var inte så bred som den är i dag. Tillräckligt många
              fick inte stanna av det skälet.
            </seg>
            <seg n="0c830857">
              När socialdemokraterna var med om att införa denna förändring
              var det för att man ville stärka de egentliga skyddsgrunderna.
              Det kan tänkas vara intressant att få en översyn och se om den
              kategorin har ökat som annars skulle ha fallit under den gamla
              lagstiftningen. Problemet är att jag tror att vi får ett mångårigt
              arbete. Varje dom måste gås igenom, läsas i detalj och sedan jämföras
              med de exakta skälen. Det finns också en sammanfogning av olika
              skäl som gör att man kan hamna under politiskt humanitära skäl
              i stället för under synnerligen ömmande skäl. Det är inte helt
              lätt att utvisa detta.
            </seg>
            <seg n="5265d027">
              Av det jag har läst mig till kan jag säga att det fungerar ungefär
              som vi har tänkt oss, men att bara fokusera på synnerligen ömmande
              skäl ger oss missvisande siffror. Vi måste också väga in politiskt
              humanitära skäl.
            </seg>
          </u>
          <note type="speaker" n="cdcb1f2a">
            Anf. 83 FREDRIK LUNDH SAMMELI (S) replik:
          </note>
          <u who="unknown" xml:id="i-17b8939a9aa35e07-8" n="a921d45e">
            <seg n="803dbe36">
              Fru talman! Centerpartiet, Kristdemokraterna och Folkpartiet
              reserverade sig i betänkandet över propositionen 2004/05:170 om
              en ny utlänningslag för att det skulle räcka med särskilt ömmande
              omständigheter i ärenden där det fanns barn. Varför inte stå fast
              vid detta? Varför inte yrka bifall till reservation 7, som vi
              har lagt fram, som handlar om att göra den förändringen? Vad är
              det som gör att ni i dag har ändrat uppfattning?
            </seg>
          </u>
          <note type="speaker" n="154eb8e3">
            Anf. 84 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-50a0b9855a541c40-4" n="4441633e">
            <seg n="757e9cae">
              Fru talman! Den frågan svarar jag också gärna på. Den kartläggning
              jag diskuterade i mitt förra replikskifte visar att man tar särskild
              hänsyn till barnens skäl. Barnens skäl har en betydligt lägre
              grad än vad vuxnas har. Det finns klart redovisat. Jag tror att
              detta besvarar sig självt. Uppenbarligen fungerar detta, kanske
              inte alltid tillräckligt tillfredsställande men åtminstone i tillräcklig
              grad för att vi inte ska behöva reservera oss.
            </seg>
          </u>
          <note type="speaker" n="ae318575">
            Anf. 85 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-74a244c9e16545f2-2" n="85048d67">
            <seg n="60ac4d1e">
              Fru talman! Jag är väl medveten om att Migrationsöverdomstolen
              har beviljat prövningstillstånd för något som kallas betydelsen
              av dna-analys. Det finns fortfarande mål i domstolen som inte
              är avslutade där prövningstillstånd beviljades 2009. Om det kommer
              svar på frågan inom några veckor vore det bra men kanske också
              lite överraskande om det skulle gå fort i just det fallet eftersom
              det finns mycket som ligger.
            </seg>
            <seg n="5b545715">
              Ibland måste förändringar ske skyndsamt, speciellt när det gäller
              barn i en riskfylld situation. Det är vi överens om. Då är frågan
              varför det inte sker någon typ av förändring.
            </seg>
            <seg n="e5a989fe">
              På Brännpunkt i dag skriver Frida Johansson Metso, ordförande
              i Farr, och Lars Arrhenius, ordförande i Ecpat Sverige, en artikel
              om att barns olika rättigheter inte ska ställas mot varandra.
              Vi har hört migrationsminister Billström säga att en av huvudanledningarna
              till att det inte går att genomföra en skyndsam förändring är
              att det finns risk för att kravet på identitet kan utnyttjas av
              människosmugglare och i barnsexhandel.
            </seg>
            <seg n="403b62c4">
              Barn har rätt att skyddas mot sexuell exploatering och att återförenas
              med sin familj. De två sakerna får inte stå mot varandra, speciellt
              inte i en rättsstat som Sverige där vi faktiskt har resurser.
              Hur ställer sig Centern till migrationsministerns resonemang,
              och vad avser Centern att göra för att barns rättigheter inte
              ska ställas mot varandra?
            </seg>
          </u>
          <note type="speaker" n="a389c5a2">
            Anf. 86 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-50a0b9855a541c40-5" n="4441633e">
            <seg n="86ea4282">
              Fru talman! Det var kanske dagens svåraste fråga, Christina Höj
              Larsen, men jag är tacksam för den.
            </seg>
            <seg n="d2c3a9f7">
              Om det visar sig att vi får ett bra slut snart en del i detta
              är att Migrationsöverdomstolen kanske kan komma att skynda på
              ärendet kan det bero på att det pågår ett brett arbete över hela
              landet. Det har varit manifestationer i Falköping och på en lång
              rad andra platser. Vi för debatten i kammaren, och det här var
              en av huvudpunkterna hos nästan alla talarna i dag. Man bör alltså
              lyssna på att frågan ska hanteras skyndsamt.
            </seg>
            <seg n="bb864da7">
              Vi gjorde nyligen en ramöverenskommelse med Miljöpartiet där
              detta är en av punkterna. Nu börjar arbetet med att bereda hur
              vi ska gå vidare. Vi sitter inte bara och väntar på domslutet,
              vilket kan komma att dröja. Men förhoppningsvis kommer det snart.
              Ett beredningsarbete har påbörjats.
            </seg>
            <seg n="4d5e4102">
              Jag anser, och jag ansåg redan innan vi hade kommit så långt,
              att dna-tester är något som borde ha övervägts tidigare. Det här
              är en situation som inte fanns för några år sedan. Den har kommit
              att bli allt värre. För Somalias del ser det inte ut som att vi
              under överskådlig tid kommer att komma till en situation där det
              finns fungerande myndigheter som kan utfärda pass.
            </seg>
            <seg n="62b692d7">
              Vi följer frågan. Den har börjat beredas på departementet. Men
              jag tror inte att det här kommer att gå alldeles snabbt utan det
              kommer att ta sin tid. Det finns en del juridiska aspekter.
            </seg>
            <seg n="1b7d93c7">
              Vi ska också minnas att rättschefen på Migrationsverket har skrivit
              en ovanligt lång text om hur bedömningar kan göras som ger öppningar
              åt båda hållen. Det är också ett steg i rätt riktning, även om
              jag absolut inte är nöjd med att man inte har gått hela vägen.
              Om rättschefen där gör bedömningen att det inte finns en rättsgrund
              för att använda dna-tester fullt ut, och domstolen inte säger
              så, är min bestämda uppfattning att vi bör gå lagstiftningsvägen.
            </seg>
          </u>
          <note type="speaker" n="72a321c7">
            Anf. 87 CHRISTINA HÖJ LARSEN (V) replik:
          </note>
          <u who="christina_hoj_larsen_8cce04" xml:id="i-74a244c9e16545f2-3" n="85048d67">
            <seg n="82ea7c14">
              Fru talman! Som det är just nu står vi i den märkliga situationen
              att det för vuxna räcker med att göra sin identitet sannolik,
              men när man väl är här och har fått sitt uppehållstillstånd ökar
              bevisgraden för barnen. Det är en fullständigt bisarr situation.
            </seg>
            <seg n="8e41296d">
              Eftersom vi alla verkar vara överens förutsätter jag att det
              sker en skyndsam beredning, att vi inte på något sätt väntar på
              domen. Vi träffar alla dessa människor, och vi ser alla den förtvivlan
              som finns. Jag kräver och förväntar mig att vi inte ska stå här
              en enda gång till och diskutera frågan.
            </seg>
          </u>
          <note type="speaker" n="f1427627">
            Anf. 88 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-50a0b9855a541c40-6" n="4441633e">
            <seg n="9fd22639">
              Fru talman! Precis som Christina Höj Larsen önskar jag att nästa
              gång vi står här och diskuterar det måste vi göra åtminstone en
              gång till ska vi ha ett konkret förslag på en lösning på bordet.
              Det är vad jag tror att Christina Höj Larsen avsåg.
            </seg>
            <seg n="f070c8bb">
              Däremot finns det vissa vägar som lagstiftningsprocessen måste
              gå. Frågan måste beredas och fungera. Jag kan inte lova till nästa
              gång, men jag hoppas att det inte ska bli betydligt mer än en
              gång. Jag har ingen som helst annan önskan. Precis som Christina
              Höj Larsen menar jag att vi bör lösa frågan skyndsamt.
            </seg>
          </u>
          <note type="speaker" n="8ab24ff5">
            Anf. 89 EMMA HENRIKSSON (KD):
          </note>
          <u who="emma_henriksson_b9198e" xml:id="i-ca4e64eb30638b5e-0" n="f08cd3c1">
            <seg n="58faf53f">
              Fru talman! I somras när jag med familjen turistade kom vi in
              i en bokhandel. Där tittade vi på något som man inte så ofta brukar
              titta på, nämligen en guidebok över Sverige. Ofta köper vi en
              guidebok över det land vi ska åka till, men jag har sällan tittat
              på hur en guidebok över Sverige ser ut.
            </seg>
            <seg n="62804f53">
              Den här guideboken var prydd med en bild av en livboj. De guideböcker
              vi har hemma i bokhyllan är prydda av olika kända byggnader i
              huvudstaden eller annat som verkligen symboliserar det land guideboken
              gäller. Den svenska guideboken pryddes av en livboj.
            </seg>
            <seg n="a206d016">
              Först kände jag mig lite nedslagen och tänkte att det är trygghetsnarkomanin
              som symboliserar Sverige vår överdrivna rädsla för faror. Men
              jag kom fram till att livbojen är en de bästa symbolerna för vårt
              land. Den symboliserar inte bara vår längtan efter trygghet utan
              den symboliserar också hur vi ser på vår skyldighet som människor,
              att vi faktiskt är skyldiga att sträcka ut något, att hjälpa en
              människa i nöd. Det är grunden för Sveriges och Kristdemokraternas
              migrationspolitik.
            </seg>
            <seg n="1815ece9">
              Det är otroligt viktigt att vi står fast vid principerna, nämligen
              att jag inte frågar efter ditt namn innan jag kastar i livbojen
              när du är i nöd. Jag frågar inte efter vad dina föräldrar heter
              innan jag ger dig en flytväst på ett sjunkande skepp. Ambulanspersonalen
              frågar inte efter dina ID-handlingar eller ditt lönebesked innan
              man bestämmer om du ska få hjärt- och lungräddning. Vi har ett
              ansvar för våra medmänniskor, och det ansvaret ska vi stå upp
              för.
            </seg>
            <seg n="99219465">
              Det här är en del av den svenska folksjälen och någonting som
              vi har burit med oss ut i det internationella samarbetet. Men
              här säger Sverigedemokraterna stopp. Vi ska inte hjälpa någon
              som kommer hit om den som knackar på har oförskämdheten att inte
              ha sina papper i ordning. Vi ska inte ens låta en människa få
              sin rätt till asyl prövad om man inte kan visa ett pass, en identitetshandling,
              ett bevis på vilket land man kommer ifrån.
            </seg>
            <seg n="1359dc48">
              Vakna upp! Se att verkligheten inte ser ut så runt om i världen
              att man kan ha papper av den karaktär som vi i trygghetsnarkomanins
              Sverige tycker ska vara givet. Vi har växt upp i ett land där
              det första klädesplagg vi hade på oss hade en snygg stämpel: Tillhör
              landstinget. Vi fick direkt en prydnad runt handleden där det
              står alla siffror som identifierar oss och visar tydligt vilka
              vi hör ihop med. Där är det givet att när någon dör skrivs det
              ut ett tydligt ordentligt papper på när och var och vid vilket
              klockslag personen omkom. Så fungerar det inte ute i länder i
              krig. Vi kan inte förvänta oss att människor som flyr från de
              omständigheterna alltid kan ha bevis på exakt vem de är och var
              de kommer ifrån.
            </seg>
            <seg n="37ee5a4a">
              Vi kan inte hjälpa alla, men vi kan hjälpa väldigt många. Det
              allra minsta vi kan göra är att leva upp till de internationella
              konventioner som vi inte bara har skrivit under utan där vi har
              varit drivande till att de över huvud taget existerar. Vi ska
              ge alla människor som kommer hit möjligheten att få sin rätt prövad
              på ett rättssäkert sätt.
            </seg>
            <seg n="4c66964f">
              Det är väldigt enkelt att säga: Om vi bara gör på ett annat sätt
              kan pengarna räcka så mycket längre. Om vi bara ger pengarna till
              UNHCR räcker 100 kronor hur långt som helst. Det hörde vi i ett
              tidigare anförande här. Man kan fundera på: Är det tillräcklig
              hjälp som kan ges med dessa 100 kronor? Är det skydd man får i
              en gigantisk flyktingförläggning i ett grannland, i ett land som
              har varit i krig i många år, tillräckligt? Är det sådana förhållanden
              vi tycker är tillräckligt för hur långt vår hjälp ska sträcka
              sig?
            </seg>
            <seg n="f8cd47bb">
              Framför allt klingar det otroligt falskt när det kommer från
              Sverigedemokraterna. Om vi förverkligade deras politik skulle
              det innebära att vi inte ens kunde ge skydd till de kvotflyktingar
              som UNHCR har plockat ut. Man har föreslagit att anslaget för
              migrationspolitiska åtgärder ska sänkas från 405 miljoner till
              6 miljoner. Då skulle vi inte ens kunna ta emot kvotflyktingarna.
              Det är otroligt svagt!
            </seg>
            <seg n="05b050d8">
              Jag är uppväxt på trygga svenska innergårdar som omges av hyreshus
              och radhus. För mig är det väldigt svårt att fullt ut sätta mig
              in i den oro och den vånda som man känner när man väljer att lämna
              allt för att söka sin tillflykt i Sverige. Vi ska inte lura oss
              att tro att alla människor tycker att just Sverige är världens
              absolut bästa plats. Det finns ställen som har roligare klimat
              än ett klimat där det snöar i maj.
            </seg>
            <seg n="58536efe">
              Det är en djup rädsla och oro som gör att man lämnar allting
              bakom sig, att man lämnar det trygga och invanda, att man är beredd
              att skicka sitt eget barn på en livsfarlig resa inte med garanti
              om ett bättre liv utan för att den lilla, lilla skärvan av hopp
              ska vara lite större.
            </seg>
            <seg n="26c6650d">
              Människor som flyr till vårt land är människor i mycket stor
              nöd.
            </seg>
            <seg n="8fb566ca">
              Jag är mamma till två flickor. Jag har varit utsatt för små omständigheter
              i vardagen som gör att jag kan känna kanske en föraning av vad
              en del av de människor som flyr till vårt land utsätts för. Jag
              var med en gång om att vår yngsta dotter sprang bort inne på ett
              köpcentrum när vi var utomlands. Jag visste att hon inte kunde
              göra sig förstådd. Jag visste att det kunde hända att någon skulle
              föra bort henne. De minuter det handlade om det tog inte många
              minuter innan vi hittade henne och den ångest, den klump i magen
              och den skräck jag kände då är bara en liten, liten del av den
              fruktansvärda situation alla de föräldrar lever i som i dag finns
              här och som har sina barn i ett flyktingläger, på gatan i en stor
              stad.
            </seg>
            <seg n="a925b96c">
              Den lilla föraning av skräck som jag kunde känna när vår dotter
              var bortsprungen några minuter får mig att stå upp varje minut
              för att vi måste göra allt vi kan för att familjer ska kunna återförenas
              när de har kommit till vårt land. Vi måste se till det. Jag kan
              inte utlova att vi gör det den här veckan eller nästa vecka eller
              ens nästa månad, men jag kan lova att vi varje dag arbetar för
              att det här ska lösas.
            </seg>
            <seg n="a24432f8">
              Vi kristdemokrater arbetar för en generös och human flyktingpolitik,
              och det gör vi därför att vi menar att det är vår skyldighet som
              medmänniskor. Överenskommelsen mellan allianspartierna och Miljöpartiet
              är ett viktigt steg mot en mer generös och bra flyktingpolitik.
              Vi har tidigare hört talas om rätten till sjukvård, rätten till
              skolgång. Det borde vara givet i ett land som Sverige, och nu
              kommer att vi att ordna det.
            </seg>
            <seg n="94e69904">
              Vi ska inte hymla, vi ska inte låtsas som att vi inte har en
              ganska lång väg kvar. Bara den rapport som kom i veckan visar
              att det finns saker som måste åtgärdas för att vi ska kunna ha
              en så pass rättssäker process som vi vill ha och vi har en ambition
              att ha. Det krävs mycket mer.
            </seg>
            <seg n="3a3e1462">
              De siffror som presenterades häromdagen och som visar att staten
              har blivit bättre på att anställa personer med utländsk härkomst
              är väldigt glädjande. De har kommit till på kristdemokratiskt
              initiativ under kristdemokratisk ledning under förra mandatperioden.
              Det som gör det så glädjande är att det visar att om man gör ett
              medvetet strategiskt arbete för att få in människor på arbetsmarknaden
              når man framgång. Den framgången är oerhört viktig, för det är
              avgörande för att vårt samhälle ska kunna hålla ihop, för att
              alla människor som söker sig en bättre framtid i vårt land faktiskt
              ska få möjligheten, inte bara få skydd, att hjälpa oss att fortsätta
              bygga vårt samhälle.
            </seg>
            <seg n="fed95881">
              Det är solidariteten som är grunden för kristdemokratisk migrations-
              och flyktingpolitik. Vi skulle kunna prata mycket om hur mycket
              ni som kommer hit bidrar till vårt samhälle, men jag väljer i
              den här debatten att inte göra det. Det viktigaste är inte vad
              ni kan göra oss, utan vad vi kan göra för er.
            </seg>
          </u>
          <note type="speaker" n="2376955c">
            Anf. 90 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-12" n="a921d45e">
            <seg n="4ad5bef3">
              Fru talman! Jag tycker att det är lite fascinerande hur budgetposten
              för migrationspolitiska åtgärder hela tiden slängs i vårt ansikte.
              Samtliga övriga partier här menar, har i alla fall menat tidigare,
              att flyktingmottagning och flyktinginvandring medför en ekonomisk
              tillgång för samhället, åtminstone på några års sikt. Då undrar
              jag varför man samtidigt motiverar att vi ska avsätta stora summor
              för att muta kommuner att ta emot flyktingar.
            </seg>
            <seg n="ddecd8e1">
              Vår bedömning är så klart att det är en kostnad. Även de statliga
              utredningar som har gjorts visar på att invandringen är det, vilket
              Svenskt Näringsliv och nationalekonomer och många andra också
              har kommit fram till.
            </seg>
            <seg n="c9adb43a">
              I och med att vi vill minska invandringen kraftigt för att i
              stället satsa på en effektiv flyktinghjälp genom framför allt
              UNHCR bedömer vi att vi inte har samma behov av att muta kommuner
              längre när det rör sig om mycket mindre kvantitet som ska ut till
              kommunerna och kommunerna dessutom har bättre beredskap, i och
              med att de redan har etablerade system för att ta emot flyktingar
              och det blir mindre kostsamt när det rör sig om färre människor.
            </seg>
            <seg n="9a997342">
              Det är svaret på varför vi vill dra ned på den budgetposten.
            </seg>
            <seg n="4f868078">
              Emma Henriksson pratar mycket om problemen med att strama åt
              regelverken för vilka kriterier man ska ha för att någon ska kunna
              få uppehållstillstånd. Om man utgår från att vi skulle ha öppna
              gränser och fri invandring, som Fredrick Federley vill, då kanske
              man någonstans skulle kunna ta bort alla krav. Men med den budget
              vi har och de resurser som vi har kan vi ta emot ett begränsat
              antal människor, i alla fall om vi vill göra det på ett ekonomiskt
              lönsamt sätt, så att vi har råd att samtidigt satsa på riktig
              flyktinghjälp i andra delar av världen. Då måste vi också göra
              ett urval.
            </seg>
            <seg n="6ec3a450">
              Vår mening är att det bästa så klart är att göra ett urval där
              de som verkligen har starka skäl för att få asyl i första hand
              får asyl. Annars urholkar vi systemet.
            </seg>
          </u>
          <note type="speaker" n="d4a03cfa">
            Anf. 91 EMMA HENRIKSSON (KD) replik:
          </note>
          <u who="emma_henriksson_b9198e" xml:id="i-112dc268f90ee794-0" n="f08cd3c1" next="i-af0e6c38b6750a2f-0">
            <seg n="c9a2b137">
              Fru talman! Det är väldigt intressant att Sverigedemokraterna
              anser att när staten ger summor till kommunerna för att de ska
              utföra ett uppdrag, då är det att beteckna som en muta. Att muta
              är något brottsligt i vårt samhälle.
            </seg>
            <seg n="eef6d354">
              Såvitt jag känner till genom mina erfarenheter från finansutskottet
              finns det något i vår lagstiftning som kallas finansieringsprincipen.
              Den innebär att varje gång som staten ålägger kommunerna att göra
              något, då är staten också skyldig att föra till medel till kommunerna
              för det.
            </seg>
            <seg n="e044c2dd">
              Menar Erik Almqvist att Sverigedemokraterna tycker att den principen
              är dålig, att det är att betrakta som en muta när kommunerna får
              den ersättning som de enligt lagen har rätt att få för den verksamhet
              som de ska bedriva, eller är det något som gäller bara om det
              råkar handla om människor med utländsk härkomst?
            </seg>
            <seg n="6b62dffe">
              Jag skulle vilja komma tillbaka till de siffror som florerade
              under ett tidigare replikskifte, där siffrorna från Migrationsverkets
              hemsida för 2008 togs upp. Erik Almqvist sade då att det bara
              är att kolla upp siffrorna. Med den teknik och de trådlösa nätverk
              som finns gick det ganska snabbt att kolla upp det nu.
            </seg>
          </u>
          <note n="7182d035">
            Det var 101 171 personer som var invandrare år 2008. Utvandringen
            var 45 294 personer. 17 843 var återvändare. Från EU/EES-länderna
            kom det 23 800 den siffran var inte exakt utan ungefärlig. Antalet
            asylsökande med uppehållstillstånd var 11 000.
          </note>
          <u who="emma_henriksson_b9198e" xml:id="i-af0e6c38b6750a2f-0" n="f08cd3c1" prev="i-112dc268f90ee794-0">
            <seg n="3b526468">
              Står du fast vid det du hävdade, att majoriteten skulle vara
              det du kallar invandrare?
            </seg>
          </u>
          <note type="speaker" n="c7d81685">
            Anf. 92 ERIK ALMQVIST (SD) replik:
          </note>
          <u who="unknown" xml:id="i-109b81e921d5bf6d-13" n="a921d45e">
            <seg n="e168f4fc">
              Fru talman! Majoriteten av dem som har kommit till Sverige de
              senaste åren, i alla fall under 2000-talet, har varit antingen
              anhöriginvandrare eller asylanter. Fredrick Federley tog upp år
              2008 vad gäller anhöriginvandringen och påstod att det skulle
              ha varit 10 000 som hade fått uppehållstillstånd av asylskäl det
              året och 20 000 på anhörigskäl. Det stämde inte. Jag kollade själv
              upp siffran. Det var över 33 000 som hade fått uppehållstillstånd
              av anhörigskäl inga 20 000.
            </seg>
            <seg n="d611f3b3">
              Jag tycker att Emma Henriksson borde gå en runda till på utbildningen
              om hur det fungerar med det kommunala stödet för att ta emot flyktingar.
              Ingen kommun åläggs att ta emot flyktingar. Det är upp till varje
              kommun att avgöra om man ska ta emot eller inte.
            </seg>
            <seg n="91647f5d">
              Problemet har varit att allt färre kommuner har velat ta emot
              den mängd som krävs för att man ska kunna hantera den omfattande
              och ansvarslösa invandringspolitisk som bedrivs härifrån. Därför
              har man varit tvungen att först införa och sedan öka anslaget
              till kommunerna, för att de ska vara villiga att ta emot invandrare
              som har kommit som asylanter. Det är också något som det från
              kommunalt håll ges uttryck för vid ett stort antal tillfällen
              man motiverar flyktingmottagningen med att man får ett ekonomiskt
              tillskott från staten.
            </seg>
            <seg n="ef35e216">
              Därmed menar i alla fall jag att det är mer eller mindre att
              se som en muta. Det är kommuner som egentligen inte ser någon
              bäring i politiken, vi ser hur svenska folket över lag är negativt
              inställt till den stora invandringen av flyktingar, och samtidigt
              ska staten införa och höja ett ekonomiskt tillskott till kommunerna
              för att de över huvud taget ska vara villiga ställa upp på politiken.
            </seg>
            <seg n="4c0f6a4d">
              Jag tycker att det är mer eller mindre att betrakta som en muta.
            </seg>
          </u>
          <note type="speaker" n="7fca20c3">
            Anf. 93 EMMA HENRIKSSON (KD) replik:
          </note>
          <u who="emma_henriksson_b9198e" xml:id="i-ca4e64eb30638b5e-1" n="f08cd3c1">
            <seg n="03b115ca">
              Fru talman! Det är väldigt intressant att Sverigedemokraterna
              anser att bidrag till kommunerna för att utföra uppgifter som
              staten i huvudsak har ansvar för är att betrakta som muta det
              kan vi säkert komma tillbaka till i andra debatter.
            </seg>
            <seg n="6a8dd018">
              Faktum kvarstår: Sverigedemokraterna tycker att vårt ansvar inte
              sträcker sig längre än till där vi har ekonomisk vinning, att
              vårt ansvar inte sträcker sig längre än till att vi ska hjälpa
              bara dem som har alla papper i ordning och har sådana bevis på
              vilken identitet de har att det inte råder några tvivel, att vår
              solidaritet inte ska sträcka sig längre än dit vi vet exakt vem
              som är i behov av hjälp.
            </seg>
            <seg n="2de483b3">
              Det är helt främmande för mig som kristdemokrat. För mig som
              kristdemokrat är mitt medmänskliga ansvar helt och hållet beroende
              av vilka möjligheter jag har att hjälpa en annan människa och
              vilka behov den människan har. Vi kommer aldrig någonsin att kunna
              hjälpa alla människor. Men vi har en skyldighet att hjälpa de
              människor som vi kan hjälpa och göra det i så stor utsträckning
              som vi bara förmår.
            </seg>
            <seg n="be248e06">
              Det gör vi genom att Sverige är en av de absolut största bidragsgivarna
              till UNHCR:s verksamhet. Men vi gör det också genom att de människor
              som står här och knackar på på vår farstubro, de människorna ska
              vi hjälpa, och framför allt ska vi ge dem möjlighet att få sin
              sak prövad på ett rättssäkert sätt.
            </seg>
          </u>
          <note type="speaker" n="fcecd3e1">
            Anf. 94 KENT EKEROTH (SD):
          </note>
          <u who="kent_ekeroth_3b89d3" xml:id="i-d34d395810deb869-0" n="f0bf7ca2">
            <seg n="6d18402f">
              Fru talman! Jag ska ta upp vår reservation 30, som jag yrkar
              bifall till. Den reservationen tar upp något som borde vara uppenbart
              i svensk politik och i Sverige i dag men tyvärr inte är det, på
              grund av de sju partier som har suttit här i kammaren alltför
              länge.
            </seg>
            <seg n="ba80838d">
              30 procent nästan en tredjedel av alla som sitter i våra fängelser
              i dag är utlänningar, det vill säga har inte svenskt medborgarskap.
              En väldigt stor andel av dem som har kommit till vårt land har
              valt att begå sådana brott att de sitter i svenskt fängelse.
            </seg>
            <seg n="24e28526">
              Den fråga som man måste ställa sig är: Vad gör de här? Vad gör
              de fortfarande i vårt land? Varför har Sverige valt att i hög
              utsträckning behålla de brottslingarna? Varför har folk i denna
              kammare Sverigedemokraterna undantaget, så klart utformat regler
              som gör att de kan tillåtas stanna här i landet? Varför vill övriga
              partier se dem här över huvud taget?
            </seg>
            <seg n="5647f078">
              Det är inte rimligt att en utlänning som har begått en våldtäkt,
              ett mord eller något annat grovt våldsbrott ska belönas med uppehållstillstånd
              och på sikt med svenskt medborgarskap. Tyvärr är det dock så att
              utlänningar i Sverige i dag får stanna i landet trots att de har
              begått grova brott, som jag precis nämnde. Jag ska ta några exempel
              på det för att konkretisera det lite och visa precis vad jag pratar
              om.
            </seg>
            <seg n="4e7e276c">
              En utlänning hade upprepade samlag med sin underåriga dotter
              för några år sedan, under en period på totalt 19 månader. Hon
              blev gravid av det. Han fick fyra år i fängelse för våldtäkt mot
              barn, men han blev inte utvisad.
            </seg>
            <seg n="75f245b4">
              En 78-årig dam dog som en följd av ett överfall av en 23-årig
              utlänning på en parkeringsplats i Landskrona. Han blev inte utvisad.
              Varför? Jo, åklagaren menade att det inte var ett tillräckligt
              grovt brott för att han skulle bli utvisad.
            </seg>
            <seg n="09aaa461">
              En utländsk man knivhögg en annan 27-åring man, som dog. Utlänningen
              fick tio år i svenskt fängelse men ingen utvisning.
            </seg>
            <seg n="8ad36f6c">
              Under 2010 begick en irakier en våldtäkt mot en tjej som vid
              tillfället var 15 år gammal. Han fick visserligen utvisning som
              dom men endast under tio år, det vill säga ingen livstidsutvisning,
              vilket är helt uppåt väggarna.
            </seg>
            <seg n="cf1a4205">
              Ett annat exempel är en man från Somalia, som valde att trotsa
              utvisningsbeslutet, men inte nog med det: Han hade 19 punkter
              i belastningsregistret som gällde hot och våld, och han har suttit
              i svenskt fängelse i tre olika omgångar. Han fick ändå permanent
              uppehållstillstånd här i landet och blev inte utvisad.
            </seg>
            <seg n="1b397720">
              Det kanske värsta exemplet som jag tar upp här i dag: mordet
              på en 16-årig flicka utförd av en kurd, som brutalt stampade ihjäl
              henne på ett fält utanför Västerås. Han blir inte utvisad.
            </seg>
            <seg n="09ccba71">
              Listan kan tyvärr göras väldigt lång.
            </seg>
            <seg n="03e3871f">
              Enligt nuvarande bestämmelser får en utlänning utvisas för brott
              som kan leda till fängelse. Men det finns en uppsjö av undantag,
              Bland annat tas det hänsyn till utlänningens anknytning till det
              svenska samhället, om utlänningen har barn i Sverige, om det finns
              hinder mot verkställighet av utvisningen och så vidare.
            </seg>
            <seg n="cc2c6299">
              Det finns inte ens några krav på när frågan om utvisning ska
              komma upp i domstolen. Det är godtyckligt och upp till åklagaren
              att avgöra om man ska yrka på det eller inte. Resultatet blir
              att till exempel en våldtäktsman som hamnar i rätten kanske inte
              prövas för utvisning och därmed får stanna i Sverige.
            </seg>
            <seg n="efb2b4cd">
              Hur kan man försvara detta system? Det är inte rimligt att en
              utlänning ska få förmånen att stanna i vårt land om personen i
              fråga inte kan eller vill respektera våra lagar och regler eller
              de människor som bor här i landet. Det bör därför vara obligatoriskt
              att alltid pröva frågan om utvisning när en utlänning begått ett
              brott i Sverige.
            </seg>
            <seg n="dcb31814">
              Så är det inte i dag. Dagens lagstiftning i utlänningslagen säger
              att man får ta upp frågan om utvisning. Det är för vekt och svagt.
              Vi menar att det ska tas upp. Det ska medföra att utvisning blir
              regel snarare än undantag i sådana fall. Endast om det finns synnerligen
              starka skäl ska en utlänning som blir dömd för brott som kan leda
              till utvisning undgå att utvisas. Det är tvärtom i dag.
            </seg>
            <seg n="595d92d4">
              Dessutom ska utvisning alltid vara obligatorisk för brott som
              mord, våldtäkt, väpnat rån, grov misshandel, narkotikabrott, grov
              stöld, inbrott och annan jämförbar brottslighet.
            </seg>
            <seg n="11ceb35e">
              Vid icke grov brottslighet ska utvisning på livstid ske automatiskt
              om det rör sig om upprepad brottslighet. Bedrägeri kopplat till
              sociala förmåner ska också vara förknippat med utvisning.
            </seg>
            <seg n="2dcb2ade">
              Det är omoraliskt med nuvarande lag där den kriminelles anknytning
              till Sverige beaktas. Det kan medföra att en våldsbrottsling får
              stanna. Den kriminelle utlänningens eventuella koppling till Sverige
              måste anses väga mindre tungt än behovet av att ge upprättelse
              till de offer som blivit utsatta för våldet. Svensk domstol bör
              därför inte ta hänsyn till utlänningens levnadsomständigheter
              eller hur länge han har vistats i landet.
            </seg>
            <seg n="7ec6556c">
              På samma sätt är det inte moraliskt försvarbart att en utlänning
              ska stanna i Sverige bara för att han har råkat bo här i fem år,
              vilket står i dagens lag, eller för att han har haft uppehållstillstånd
              i fyra år, vilket står i dagens lag, eller för att han råkar ha
              det som kallas flyktingstatus. Har en utlänning begått ett brott
              som är förknippat med utvisning har han visat att han inte har
              något i detta land att göra.
            </seg>
            <seg n="cbf3986f">
              Det är offren och deras anhöriga vi värnar och inte kriminellas
              möjlighet att stanna i det land de har visat förakt genom sitt
              våld.
            </seg>
            <seg n="b1006724">
              Utvisning på livstid var jag inne på. Det ska självklart ske
              vid alla former av våldsbrott där utvisning utdöms. Det ska inte
              handla om några två år efter en våldtäkt, och sen kan man komma
              tillbaka och vistas på samma gator som den våldtagna. Nej, det
              ska vara på livstid. Försöker man komma tillbaka ska man få ett
              hårt fängelsestraff.
            </seg>
            <seg n="a185b7a2">
              Narkotikabrott ska också ge livstids utvisning eftersom narkotikasmuggling
              och dylikt ofta är förknippat med organiserad brottslighet.
            </seg>
            <seg n="8c72553c">
              När en utlänning blir dömd till fängelse med efterföljande utvisning,
              vilket mycket oftare skulle bli fallet med våra regler, ska Sverige
              sträva efter att den dömda utlänningen ska avtjäna straffet i
              sitt hemland eller i annat anvisat land. Det är särskilt aktuellt
              för utlänningar som döms till verkliga livstidsstraff och för
              andra grova brott.
            </seg>
            <seg n="8f243a78">
              Sverige har i dag avtal med länder om utvisning. Det handlar
              framför allt om länder inom EU. De enda bilaterala avtal vi har
              är med Kuba och Thailand, men vi behöver det i hög utsträckning
              med länder i Mellanöstern och Afrika.
            </seg>
            <seg n="75f11b60">
              Med våra regler skulle Sverige kunna välja den enda rätta vägen,
              nämligen att inte tillåta brottslingar, ofta grova sådana, att
              stanna i vårt land. De brott som dessa personer begår orsakar
              ofta enormt lidande, ett lidande som många av oss kan ha svårt
              att förstå om vi inte själva har upplevt det.
            </seg>
            <seg n="1f3a97b9">
              Med våra åtgärder kommer vi dels att kunna förhindra att människor
              blir offer på grund av att brottslingarna släpps ut och begår
              nya brott, dels ge offren och deras anhöriga upprättelse genom
              att tydligt visa att vi och samhället aldrig kommer att acceptera
              att ha dessa personer i vårt land.
            </seg>
            <seg n="c5aa873b">
              Endast SD ställer sig bakom reservationen. Frågan måste ställas
              till övriga sjuklövern: Kan någon av er förklara för mig varför
              ni vill behålla grova brottslingar i Sverige och inte stöder vårt
              förslag?
            </seg>
          </u>
          <note n="bb03056e">
            I detta anförande instämde Erik Almqvist, William Petzäll och
            Per Ramhorn (alla SD).
          </note>
          <note type="speaker" n="4e12a363">
            Anf. 95 EMMA HENRIKSSON (KD) replik:
          </note>
          <u who="emma_henriksson_b9198e" xml:id="i-ca4e64eb30638b5e-2" n="f08cd3c1">
            <seg n="dc539bb8">
              Fru talman! Jag önskar att det var första gången jag behövde
              höra detta, men tyvärr förekommer det ofta i Sverigedemokraternas
              retorik. Ni målar upp en bild av de värsta brott vi kan utsättas
              för, våldtäkt, mord och brutalt våld, och sammanknippar det med
              invandrare. Ni nämner ett antal olika nationaliteter och berättar
              att det finns många av de nationaliteterna på våra fängelser.
              Ni gör detta för att de som lyssnar ska få en känsla av att människor
              som fötts någon annanstans än i vårt land har en annan och lite
              våldsammare typ av gener. Dem ska vi inte ha här; dem ska vi utvisa.
            </seg>
            <seg n="e83b121c">
              Min fråga till Kent Ekeroth är: Menar Sverigedemokraterna att
              genuppsättningen hos människor som inte är födda i Sverige eller
              i något av våra nordiska grannländer är sådan att man som människa
              blir mer våldsam? Eller delar Sverigedemokraterna forskningens
              syn att det är andra omständigheter som ligger bakom vilka som
              befolkar våra fängelser, att det är samhällsfaktorer som att människor
              är uppväxta i miljöer med utbredd arbetslöshet, missbruk och andra
              faktorer som ger en otrygg uppväxt?
            </seg>
            <seg n="b5814c0e">
              Om Sverigedemokraterna ställer upp på det sistnämnda, vad har
              ni då för agenda för att komma till rätta med problemen?
            </seg>
            <seg n="d62a2bc8">
              Som jag ser det är det stora problemet med de allvarliga brott
              vi har i vårt land att de över huvud taget förekommer. Det är
              de förebyggande åtgärderna vi ska satsa på och inte lägga allt
              krut på att fundera på var människor som har begått brott ska
              befinna sig resten av livet.
            </seg>
          </u>
          <note type="speaker" n="b12f7ff4">
            Anf. 96 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-d34d395810deb869-1" n="f0bf7ca2">
            <seg n="567de6ee">
              Fru talman! Emma Henriksson verkar över huvud taget inte ha förstått
              vad jag har sagt eller vad motionen handlar om. Hon frågar mig
              om vi sammanknippar brottslighet med invandrare eller invandring.
              Hela utgångspunkten för motionen är att det handlar om utlänningar,
              folk som inte är svenska medborgare. De är alltså per definition
              invandrare, per definition utlänningar i lagens mening. Vi diskuterar
              ett invandrarrelaterat problem. Det är hela utgångspunkten.
            </seg>
            <seg n="338eb4d8">
              Sammanknippade med invandrare eller inte: Poängen är att de är
              utlänningar, och vi har möjlighet att utvisa dem. Men Emma Henriksson
              menar att vi inte ska göra det. Ifrågasätter Emma Henriksson att
              de personer som jag tog som exempel ska utvisas? Är det personer
              som Emma Henriksson vill ha kvar i Sverige eller ska de utvisas?
              Den frågan vill jag ha svar på.
            </seg>
            <seg n="42fd960d">
              Om Emma Henriksson inte anser att de ska utvisas menar hon att
              folk som har mördat, knivhuggit och våldtagit andra kan stanna
              i Sverige, få tre fyra år i svenskt mesfängelse och sedan komma
              ut. Vad säger det till våldtäktsoffren och de anhöriga till dem
              som blivit mördade?
            </seg>
            <seg n="1b6bfdf6">
              Utlänningar kommer till vårt land. I detta fall handlar det specifikt
              om utlänningar. Vi har möjlighet att utvisa dem för de fruktansvärda
              brott de har begått. Ge mig en bra anledning till varför vi inte
              ska göra det!
            </seg>
          </u>
          <note type="speaker" n="3b8efb66">
            Anf. 97 EMMA HENRIKSSON (KD) replik:
          </note>
          <u who="emma_henriksson_b9198e" xml:id="i-ca4e64eb30638b5e-3" n="f08cd3c1">
            <seg n="032b1c41">
              Fru talman! Jag märker att Kent Ekeroth absolut inte vill svara
              på de frågor jag ställde. Replikskiften går annars ut på att den
              som begär replik ställer frågorna och har möjlighet att få svar.
            </seg>
            <seg n="f7ac716d">
              Hela poängen med Sverigedemokraternas och Kent Ekeroths retorik
              är att måla upp en bild av att det är människor som har kommit
              till Sverige från något annat land som befolkar våra fängelser.
              Att de är utlänningar är det stora problemet.
            </seg>
            <seg n="46d3fa45">
              Jag tar gärna en debatt om brottslighet, en debatt om vad vi
              kan göra för att människor inte ska begå brott. Det stora problemet
              är ju att vi har människor i detta land, oavsett om de är födda
              här eller någon annanstans, som begår grova brott.
            </seg>
            <seg n="3721d266">
              Det är där som vi måste börja ta itu med problemet och se vad
              vi kan göra för att människor inte ska begå brott.
            </seg>
            <seg n="26702207">
              Det finns självklart lägen då en människa inte ska få fortsätta
              vistas i vårt land på grund av att denna människa inte ställer
              upp på våra demokratiska principer. Men det är inte det som är
              den riktiga poängen från Sverigedemokraterna, utan de vill måla
              upp en bild av att det finns människor som vistas i vårt samhälle
              som är farliga och att vi ska skydda våra döttrar, våra systrar
              och oss själva från dessa människor.
            </seg>
            <seg n="40555e98">
              Man måste också ställa följande frågor till Sverigedemokraterna:
              Hur länge ska en människa som är på flykt och som har invandrat
              till vårt land förväntas fortsätta vandra? När ska vi som samhälle
              ta ett ansvar för människor som vi faktiskt har gett möjligheten
              att bygga en ny framtid? Ska möjligheterna att sona sitt brott
              vara olika beroende på vilken nationalitet som man har i utgångspunkten?
            </seg>
          </u>
          <note type="speaker" n="9b44d112">
            Anf. 98 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-d34d395810deb869-2" n="f0bf7ca2">
            <seg n="3a82e998">
              Fru talman! Emma Henriksson försöker återigen få det att framstå
              som att vi har hittat på att det kommer utlänningar som begår
              brott och att vi försöker blåsa upp statistiken. Men det handlar
              om utlänningar som begår brott per definition. Det är dessa personer
              som kan utvisas enligt lagens mening. Det är ingenting som vi
              hittar på, och det är ingen bild som vi försöker måla upp. Detta
              är per definition.
            </seg>
            <seg n="adb7d819">
              Statistiken som gäller andelen utlänningar i svenska fängelser
              har inte jag eller Sverigedemokraterna hittat på, utan det är
              kriminalvården som står bakom den. Kriminalvården anger att det
              är ungefär 29 procent av dem som sitter i svenska fängelser som
              är utlänningar. Och det är bara utlänningar. Det är inte ens personer
              med utländsk bakgrund som har svenskt medborgarskap. Hade det
              varit så skulle vi säkert lätt komma över 50 procent. Nu siktar
              vi bara in oss på dem som är utlänningar, vilket innebär att de
              inte har samma rättigheter i detta land som svenska medborgare.
              Bland annat kan domstolarna döma dem till utvisning.
            </seg>
            <seg n="9fcc6628">
              Emma Henriksson pratar om att det är viktigt med förebyggande
              arbete. Visst är det viktigt. Men det är också en helt annan fråga.
              Vad vi diskuterar här är de som redan har begått brott och vad
              vi ska göra med dem. När vi då ställs inför frågan vad vi ska
              göra med en mördare eller en våldtäktsman som är utlänning handlar
              det inte längre om att förebygga brott utan det handlar om hur
              vi ska ställa oss till dessa personer som sitter i våra fängelser
              i dag. Dessa personer ska obönhörligen ut på livstid.
            </seg>
            <seg n="6cc99db7">
              Jag har fortfarande inte hört något erkännande från Emma Henriksson
              om att vi ska ha generella regler som gör detta möjligt.
            </seg>
            <seg n="cf9da8e4">
              Emma Henriksson frågade mig: Hur länge ska de fortsätta vandra?
              Dessa kriminella utlänningar som denna reservation handlar om
              kan få fortsätta vandra hur lång tid som helst, bara de inte gör
              det i Sverige.
            </seg>
          </u>
          <note type="speaker" n="49460133">
            Anf. 99 MIKAEL CEDERBRATT (M) replik:
          </note>
          <u who="mikael_cederbratt_0bd895" xml:id="i-a06ece60ef3ffe2b-4" n="2f36d5a2">
            <seg n="4b549730">
              Herr talman! Jag har lite frågor till Kent Ekeroth. Det är helt
              korrekt att vi har en överrepresentation av utrikes födda i svenska
              fängelser. När man tittar på hur man försöker förklara detta rent
              forskningsmässigt har man som sagt var inte hittat någon gen utan
              förklaringen kan vara att människor med traumatiska upplevelser
              bakom sig har kommit till Sverige och har svårt att komma in i
              det svenska samhället. Det är ett problem i sig.
            </seg>
            <seg n="a78ac406">
              Om denna debatt hade förts inom justitieutskottets hank och stör
              och berört brottsbalken hade den varit väldigt relevant. Men lagen
              ger faktiskt möjligheter till utvisning.
            </seg>
            <seg n="b5be24ed">
              Men de exempel som målas upp gör detta lite märkligt. Kent Ekeroth,
              du tar bara exempel på människor som du säger är utlänningar eller
              utrikes födda.
            </seg>
            <seg n="dac975f6">
              År 1976 började jag arbeta som polis, och jag hann med åtminstone
              25 år. Jag skulle kunna stå i denna talarstol i timmar och tala
              om hur svenskfödda människor beter sig illa. På något sätt känns
              det som om du vill skapa bilden av att det är ett invandrarproblem.
            </seg>
            <seg n="24ff3666">
              Tittar man på forskningen när det gäller till exempel överfallsvåldtäkter
              ser man att de inte ökar. Antalet våldtäkter totalt ökar. En del
              av förklaringen är att det finns fler möjligheter till tillfälliga
              kontakter, att anmälningsfrekvensen har ökat och att lagstiftningen
              ändrades 2005.
            </seg>
            <seg n="a6f6989a">
              När det gäller våld kan man inte heller forskningsmässigt säga
              att detta går att knyta till någon nationalitet eller liknande.
              Det typiska exemplet handlar om en ung man på krogen som får en
              smäll och ger en smäll.
            </seg>
            <seg n="cf8ea1e5">
              Ökningen av våld gäller kvinnor i arbetslivet.
            </seg>
            <seg n="d9e621ca">
              Min fråga är: Vill du skapa en bild av att detta är ett invandringsproblem
              eller att det är ett problem vad gäller brottsbalken, alltså lagstiftningen?
            </seg>
          </u>
          <note type="speaker" n="baafbcab">
            Anf. 100 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-d34d395810deb869-3" n="f0bf7ca2">
            <seg n="931dd82b">
              Herr talman! Mikael Cederbratt sade att exemplen som jag tog
              upp är märkliga för att de bara riktar in sig på invandrarbrottslighet.
              Men problemet är att dessa exempel är verkliga, vilket innebär
              att i lagstiftningen i dag kan dessa incidenter inträffa och dessa
              personer kan få stanna i landet. Det är en verklighet som vi lever
              i i dag, och det är en verklighet som vi måste förhålla oss till.
            </seg>
            <seg n="51be5dc5">
              När Mikael Cederbratt tar upp huruvida kriminaliteten ökar eller
              inte eller hur stor andel av invandrarna det handlar om kan vi
              prata om det hur länge som helst, men det är inte detta som det
              handlar om. Detta handlar om utlänningar som de facto har blivit
              dömda för brott. Vi pratar alltså inte om den generella utvecklingen
              i landet eller om invandrares överrepresentation i fråga om detta.
              Där är de väldigt överrepresenterade. Vad vi pratar om är en utlänning
              som har blivit dömd för ett brott i svensk domstol. Det är alltså
              klappat och klart. Vi behöver inte diskutera om denna utlänning
              är en brottsling eller inte för det är redan klart, det har domstolen
              redan avgjort. Det innebär att det enda som vi behöver förhålla
              oss till i denna debatt det är det som debatten handlar om är
              de regler för utvisning som Sverige har i dag. I dag är det många
              fall med utlänningar som kommer undan och får stanna i Sverige
              trots att de har begått dessa brott. Det är det som är problemet,
              vilket innebär att jag efterfrågar lagändringar i enlighet med
              motionen. Jag vet inte om Cederbratt har läst motionen. Men den
              handlar just om lagändringar för att möjliggöra att personer som
              per definition är utlänningar och som per definition har begått
              ett brott inte ska stanna i detta land längre. Det är det som
              motionen handlar om och som debatten handlar om.
            </seg>
            <seg n="118de932">
              Föregående talare har inte ställt sig bakom reservationen, och
              Cederbratt har inte gjort det, vilket innebär att Cederbratt och
              föregående talare gärna ser att våldtäktsmän, mördare och så vidare,
              kan stanna i vårt land, uppenbarligen med förhoppningen, enligt
              Cederbratt, att de ska komma ut i vårt svenska samhälle med risk
              för att de utsätter fler människor för fruktansvärda saker. Det
              är helt oacceptabelt för Sverigedemokraterna. Uppenbarligen tycker
              Moderaterna annorlunda.
            </seg>
          </u>
          <note n="bef433c3">
            I detta anförande instämde Erik Almqvist (SD).
          </note>
          <note type="speaker" n="61b57872">
            Anf. 101 MIKAEL CEDERBRATT (M) replik:
          </note>
          <u who="mikael_cederbratt_0bd895" xml:id="i-a06ece60ef3ffe2b-5" n="2f36d5a2">
            <seg n="13ae7b6a">
              Herr talman! Lagstiftningen medger utvisning i vissa fall. Jag
              tycker att lagstiftningen ska hantera personer som har begått
              ett brott på ett likvärdigt sätt. Men på det sätt som Kent Ekeroth
              framför detta målar han upp att en grupp är mer benägen än andra
              att begå vissa typer av brott. Det finns över huvud taget ingenting
              i forskningen som stöder detta.
            </seg>
            <seg n="8a8b4df7">
              Som jag sade tidigare har jag sett en mängd människor som är
              ursvenska som har betett sig betydligt värre än vad du beskriver.
              Jag tycker att om man har lite ansvar och tar sitt uppdrag på
              stort allvar måste man också vara lite försiktig med vilken bild
              man målar upp.
            </seg>
          </u>
          <note type="speaker" n="e4e5520b">
            Anf. 102 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-d34d395810deb869-4" n="f0bf7ca2">
            <seg n="e83f30f8">
              Herr talman! Cederbratt pratar om svenska brottslingar. Han har
              helt rätt: Svenskar begår tyvärr brott. Med Sverigedemokraternas
              kriminalpolitik skulle de sitta inlåsta mycket längre än vad de
              gör i dag.
            </seg>
            <seg n="ba1287c8">
              Men bara för att svenskar begår brott, är det ett argument för
              att vi inte ska göra oss av med utlänningar som begår brott? Hur
              går det ihop?
            </seg>
            <seg n="048d82f1">
              Om en svensk begår ett brott och en utlänning begår ett brott.
              Vi behåller utlänningen bara för att det finns svenskar som begår
              brott. Vad är logiken i det?
            </seg>
            <seg n="1cc5e9c5">
              Så här är det: Lagen behandlar medborgare och icke medborgare
              olika i dag. De som inte är medborgare har vi enligt lagens ramar
              möjlighet att utvisa, och det ska vi göra.
            </seg>
            <seg n="677b1190">
              Svenskars brottslighet har över huvud taget ingenting med detta
              att göra. Det är som att säga: Låt oss ha lite mer brottslighet
              bara för att svenskar begår brott.
            </seg>
            <seg n="1c6718a3">
              Men bara för att svenskar begår brott innebär det inte att vi
              måste importera ytterligare problem, eller i detta fall behålla
              importerade problem. Det finns inget rim och reson i det.
            </seg>
            <seg n="36aed045">
              Jag vill gärna höra dig, Mikael Cederbratt, resonera på det sättet
              inför de offer eller deras anhöriga som har blivit utsatta för
              en utlänning som har begått en våldtäkt, ett mord, en grov misshandel
              eller vad det kan vara. För denna debatt och denna argumentation
              framför offren om du kan! Jag tror inte att någon kan behålla
              ett rakt ansikte inför offren och deras anhöriga med denna retorik
              och säga: Den här utlänningen ska inte utvisas eftersom det finns
              någon svensk någon annanstans som begår brott.
            </seg>
            <seg n="b5e70927">
              Det är ett resonemang som är helt uppåt väggarna och helt och
              hållet orimligt.
            </seg>
            <seg n="f0201fd2">
              Nu har vi i fyra repliker från partierna i denna kammare hört
              hur de har stått och försökt försvara de regler som gör att grova
              brottslingar får stanna i vårt land. Det tycker jag är direkt
              pinsamt. Men det säger väl en del om vilken liten bubbla sjuklövern
              i denna kammare lever i, och det är tur att Sverigedemokraterna
              är här för att framföra en annan syn i dessa frågor.
            </seg>
          </u>
          <note type="speaker" n="8de30e1d">
            Anf. 103 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-50a0b9855a541c40-7" n="4441633e">
            <seg n="9366660a">
              Herr talman! Det är en ganska fascinerande diskussion vi har.
              Sverigedemokraterna säger egentligen att de vill skärpa en lag
              som redan finns. Jag har inte samma sjukliga fascination för brott
              och för att läsa domar som Kent Ekeroth verkar ha. Däremot har
              jag några frågor.
            </seg>
            <seg n="b76f3efb">
              Om det till exempel är så att en svensk kvinna är gift med en
              norsk man och mannen begår ett brott, ska han då slängas ut ur
              landet om han inte är svensk medborgare? Eller låt oss ta exemplet
              med en svensk man som är gift med en amerikansk kvinna. Ska den
              kvinnan kastas ut ur landet om hon har begått ett brott? Och om
              det är så att en person kommer från ett land där vederbörande
              kan riskera att bli utsatt för tortyr och vederbörande därmed
              har internationell skyddsstatus, säger då Sverigedemokraterna
              återigen i den här debatten att vi ska bryta mot internationella
              konventioner eller att vi ska bryta mot Genèvekonventionen?
            </seg>
            <seg n="56ac87c7">
              Det känns väldigt luddigt när det gäller vad ni egentligen är
              ute efter om man inte drar det till sin spets och återkommer till
              er otroliga fascination för brott, gärna då brott som kan ha begåtts
              av en person av utländsk härkomst. Jag läser nästan in en ilska
              i hela ditt uppträdande när du, Kent Ekeroth, diskuterar detta.
            </seg>
            <seg n="a22987de">
              Det verkar inte handla om att skydda eller värna den som blivit
              utsatt för brott. Och det verkar inte, precis som Emma Henriksson
              var inne på, handla om vad man vill göra för att stävja att brott
              uppkommer. Nej, här ska vi göra oss av med ett problem som ni
              har pekat ut, precis som man vill göra sig av med kackerlackor
              i ett förorenat hus.
            </seg>
          </u>
          <note type="speaker" n="9ca2673a">
            Anf. 104 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-d34d395810deb869-5" n="f0bf7ca2">
            <seg n="78756e06">
              Herr talman! Emma Henriksson och nu även Fredrick Federley säger
              att vi redan har en lag av nämnda slag. Ja, vi har redan en sådan
              lag. Det är den vi vill ändra i enlighet med vår motion. Att jag
              behöver stå här och förklara det förvånar mig faktiskt lite grann.
              Men lagen är otillräcklig. Det är därför vi har den här debatten
              och har väckt vår motion. Vi vill ändra lagen i enlighet med denna
              motion. Lagen är otillräcklig just utifrån vad jag här anfört.
            </seg>
            <seg n="b9338d1e">
              Internationella konventioner: Som jag läste upp i mitt anförande
              jag vet inte om Fredrick Federley lyssnade då ska såvida inte
              synnerliga omständigheter eller skäl föreligger mot ett utvisningsbeslut
              ett sådant fattas. I dag är det tvärtom. Det måste föreligga synnerliga
              skäl för att ett utvisningsbeslut ska fattas.
            </seg>
            <seg n="3b4fd78d">
              Det innebär att man, om det är exceptionella omständigheter,
              givetvis i relation till begånget brott, inte ska utvisa människor
              till ett land där de kanske riskerar tortyr. Men det ska vara
              exceptionella omständigheter, vilket innebär att vi i mycket större
              utsträckning kommer att kunna utvisa folk. Det är det vi motionerat
              om.
            </seg>
            <seg n="4c766d95">
              Federley säger att han ser en ilska hos mig. Han kan kalla det
              för vad han vill. Men att ha ett system i dag som är sådant att
              mördare och våldtäktsmän kan få stanna i det här landet Federley,
              du kan kalla det för ilska, irritation eller vad du vill är inte
              rätt. Detta måste åtgärdas!
            </seg>
            <seg n="f9773221">
              Nu är det tredje talaren här som förespråkar de lagar vi i dag
              har utan ändringar. Med andra ord förespråkar man att brottslingarna
              i de exempel som jag radade upp i mitt anförande ska få stanna
              i Sverige.
            </seg>
            <seg n="bcd0ac4d">
              Fortfarande kan jag inte förstå hur man kan motivera detta för
              sig själv, för denna kammare och, framför allt, för offren och
              deras anhöriga. Maken till känslokyla har jag aldrig varit med
              om! Över huvud taget tar man från sjuklövern, som vanligt i denna
              kammare, inte fram offren och det perspektivet. I stället vill
              man belöna kriminella utlänningar med svenskt medborgarskap. En
              fick faktiskt svenskt medborgarskap när han satt i svenskt fängelse.
            </seg>
          </u>
          <note type="speaker" n="3f7469da">
            Anf. 105 FREDRICK FEDERLEY (C) replik:
          </note>
          <u who="fredrick_federley_cf8c3f" xml:id="i-50a0b9855a541c40-8" n="4441633e">
            <seg n="90f5d0e7">
              Herr talman! Vad jag försöker göra, Kent Ekeroth, är att förstå
              vad du faktiskt säger.
            </seg>
            <seg n="077646df">
              Om det är exceptionella fall ska man om jag får tolka det du
              sade icke avvisa. Det innebär att man riskerar att avvisas på
              grund av att det från svensk sida blir ett brott mot Genèvekonventionen
              eller att det från svensk sida blir ett brott mot tortyrkonventionen.
              Eller också är det så att man är statslös och därför inte har
              någon stat att återvisas till. I andra fall finns det inom lagens
              märken möjligheter att göra detta.
            </seg>
            <seg n="dbb80b87">
              Eftersom jag inte har samma, tycker jag, sjukliga fascination
              för att läsa våldsdomar kan Kent Ekeroth kanske göra något här
              och tala om på vilka grunder man fått stanna. Är det så att man
              är konventionsflykting? Är det så att man är kvotflykting? Är
              det så att man riskerar tortyr i hemlandet?
            </seg>
            <seg n="63c98d10">
              Annars tolkar jag det du, Kent Ekeroth, egentligen säger så att
              de som ska slängas ut ur landet framför allt är människor från
              västvärldens länder som begått brott i Sverige. Då blir min följdfråga:
              Gör man inte det i dag om det till exempel är så att en person
              som kommer från USA och som finns i Sverige har begått ett brott?
            </seg>
            <seg n="b290b275">
              Jag tror att ditt egentliga syfte är att utmåla en annan grupp
              människor än de människor som ditt lagförslag riktas till. Av
              ren nyfikenhet och av intresse i debatt efter debatt här försöker
              jag förstå vad ni faktiskt säger vill jag att du svarar på frågan:
              Ska vi bryta mot internationella konventioner, som jag tycker
              bör stå över svensk rätt och vara en del av svensk rätt, eller
              är det så att det är direkt riktat till de västeuropeiska ambassaderna
              och de andra västländernas ambassader att deras medborgare som
              begår brott här med omedelbar verkan ska kastas ut ur landet även
              om man är gift med svensk medborgare?
            </seg>
          </u>
          <note type="speaker" n="7f0e01da">
            Anf. 106 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-d34d395810deb869-6" n="f0bf7ca2">
            <seg n="198a5ee9">
              Herr talman! Återigen: Ifall en amerikan begår en våldtäkt i
              det här landet ska han givetvis, om han inte är svensk medborgare,
              utvisas. Det är inget konstigt. Det är precis likadant för alla.
            </seg>
            <seg n="fdf8f30a">
              När det gäller grova våldsbrott finns det de facto en stor representation
              av folk från Mellanöstern och Afrika. Det är något som Brå flera
              gånger om har konstaterat. Det finns ingen motsättning här. Lagen
              kommer att vara lika för alla, men självfallet kommer fler från
              Mellanöstern och Afrika att utvisas eftersom fler från Mellanöstern
              och Afrika begår de här brotten. Det är inget konstigt.
            </seg>
            <seg n="26932f33">
              Fredrick Federley, du frågade om motiveringen till att det inte
              blev utvisning i exemplen. I ett fall ansåg åklagaren inte att
              brottet var tillräckligt grovt. Han skulle aldrig kunna anse det
              med de lagändringar som vi föreslår. Då skulle han vara tvungen
              att ta upp ärendet. För det brott som personen begått skulle det
              automatiskt bli utvisning, och inte nog med det: Det skulle också
              bli på livstid.
            </seg>
            <seg n="2401e52b">
              Det innebär att man utifrån det lagförslag som vi här lagt fram
              helt enkelt skulle kunna se till att många av de personer som
              begått väldigt grova brott aldrig mer skulle få vara i Sverige.
            </seg>
            <seg n="61c1949a">
              Detta är en väldigt enkel princip som jag tycker borde vara extremt
              uppenbar och självklar. Alla med lite sunt förnuft inser att det
              här är vad som borde göras. Annars står man och försvarar personer
              som kanske får tre eller fyra år i fängelse jag läste ju här upp
              om en dom för mord. Sedan kommer de att kunna gå ute på våra gator
              och torg.
            </seg>
            <seg n="4093a57a">
              Vad är det rimliga i det? Vad är det som säger att Sverige ska
              acceptera de här människorna? Varför jag har fortfarande inte
              fått något svar ska vi acceptera de här människorna? Vad i sjuklöverns
              politik är det som gör att man så gärna vill att de här mördarna
              och våldtäktsmännen ska kunna gå ute på våra gator och torg?
            </seg>
            <seg n="06fa5c3f">
              Jag har alltså fortfarande inte fått det klart för mig men hoppas
              att jag någon gång får det. Men jag har en känsla att jag aldrig
              kommer att få det klart för mig, för ärligt talat finns det inget
              sätt att motivera det.
            </seg>
          </u>
          <note n="bef433c3">
            I detta anförande instämde Erik Almqvist (SD).
          </note>
          <note type="speaker" n="e9ebdc4b">
            Anf. 107 ULF NILSSON (FP) replik:
          </note>
          <u who="ulf_nilsson_9b642f" xml:id="i-6f25e202b1c1d47d-5" n="f9294794">
            <seg n="d5f2928b">
              Herr talman! Nu har Kent Ekeroth tre gånger upprepat att det
              bland dem som är bestraffade finns en överrepresentation av invandrare.
            </seg>
            <seg n="0d57909d">
              Hade det funnits något, låt säga, försök till att vara nyanserad
              skulle Kent Ekeroth naturligtvis också ha sagt att det är en försvinnande
              liten del av alla invandrare som är kriminella. När han ändå är
              inne på statistik skulle han också ha sagt att det finns en massa
              statistik över grupper från olika sociala förhållanden som uppvisar
              en med något högre procenttal högre kriminalitet än andra. Så
              är det ju.
            </seg>
            <seg n="204733fd">
              När man ständigt upprepar att det finns en övervikt bland invandrare
              finns det inget annat syfte än att skapa en allmänt negativ inställning
              och att skrämma människor.
            </seg>
            <seg n="2e72c5d9">
              Det rent sakliga innehållet i det Kent Ekeroth säger är att det
              blir en ny rättsprincip. Men redan i dag har vi möjlighet att
              utvisa människor som begår sådana brott som ger minst ett års
              fängelse. Då har rätten och åklagaren möjlighet att ta upp ärendet.
            </seg>
            <seg n="252b8164">
              Sedan ska man väga in personliga förhållanden exempelvis giftermål
              och barn. Man kan alltså redan efter ett år utvisa människor oberoende
              av, kan vi säga, risken för upprepning. Det skulle bli en helt
              ny rättsprincip om vi i just detta fall fattade konsekvensbeslut
              helt oberoende av individens förutsättningar, helt oberoende av
              barn som blir lämnade utan föräldrar, helt oberoende av den som
              är gift med personen och så vidare.
            </seg>
            <seg n="d3cbccb2">
              Uppenbarligen har ni med lupp studerat lagen för att försöka
              hitta hur mycket som helst att stödja en utvisning på.
            </seg>
            <seg n="028b0dd2">
              En annan sak som nämns i reservationen här är att den som fått
              uppehållstillstånd som flykting och som besöker sitt före detta
              hemland ska utvisas. Menar ni att en person som fått permanent
              uppehållstillstånd i Sverige och som efter tre år när det blivit
              lugnare i Irak åker tillbaka dit ska bli utvisad från Sverige
              just för att han åker tillbaka en oerhört märklig slutsats?
            </seg>
          </u>
          <note type="speaker" n="2a00a5b5">
            Anf. 108 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-d34d395810deb869-7" n="f0bf7ca2">
            <seg n="ff16e289">
              Herr talman! Ulf Nilsson säger att det är jätteviktigt att man
              tar hänsyn till den kriminelles personliga omständigheter, ungefär
              som i följande fall: En utlänning våldtar någon. Han råkar vara
              gift med någon i Sverige. Vi låter honom stanna. En person mördar
              en annan. Han råkar vara gift med någon i Sverige. Han får stanna.
            </seg>
            <seg n="d8e82c1b">
              Vad gör Ulf Nilsson då? Han gör exakt samma misstag som alla
              andra i kriminalpolitiska och invandringspolitiska debatter i
              denna kammare gjort i ungefär 30 år. Han bryr sig inte ett dugg
              om offren eller deras anhöriga. Medan Ulf Nilsson tycker synd
              om mördarens eller våldtäktsmannens fru tycker jag synd om den
              som mördades eller våldtogs och dennas anhöriga.
            </seg>
            <seg n="77c4ba5a">
              Det är skillnaden mellan Sverigedemokraterna och alla andra i
              den här kammaren. Ni, Ulf Nilsson, bryr er om en mördares fru,
              att hon kan tycka att det är jobbigt att vara borta från sin man.
              Vi bryr oss om en mamma, en syster eller någon annan som aldrig
              någonsin får se sina älskade igen. Jag tror att våra skäl väger
              inte bara några gånger tyngre utan extremt mycket tyngre än era
              gulligullskäl gällande en mördares relation till sin fru eller
              vem det nu må vara.
            </seg>
            <seg n="27e1e39c">
              Det är pinsamt att gång på gång få höra hur man tycker synd om
              den kriminelle och hans fru eller vem det nu kan vara. Vi tycker
              synd om offren. Om vi har möjlighet att se till att de kriminella
              utlänningar som begått dessa grova våldsbrott aldrig får möjlighet
              att göra det igen i vårt land är det någonting vi inte bara bör
              och ska göra, utan det är vår plikt, vår moraliska plikt, att
              göra det. Gör man inte det medverkar man till den brottslighet
              vi ser i Sverige i dag.
            </seg>
          </u>
          <note n="9d30b6e3">
            I detta anförande instämde Erik Almqvist och William Petzäll
            (båda SD).
          </note>
          <note type="speaker" n="9137149f">
            Anf. 109 ULF NILSSON (FP) replik:
          </note>
          <u who="ulf_nilsson_9b642f" xml:id="i-6f25e202b1c1d47d-6" n="f9294794">
            <seg n="20de5f7b">
              Herr talman! Det är en brist på nyansering att tala om gulligullande
              med brottslingar när Folkpartiet och övriga allianspartier står
              bakom en lagstiftning som gör det möjligt att utvisa brottslingar
              som begått brott som ger ett års fängelsestraff.
            </seg>
            <seg n="01ff92f7">
              Det som däremot är en helt ny princip i svensk kriminalvård och
              straffrätt är att inte ta några som helst individuella hänsyn
              till möjligheten till förbättring, till andra människor, till
              inblandade barn och så vidare. Det handlar inte om att tycka synd
              om brottslingar, utan om att, som i alla andra sammanhang i svenskt
              rättsväsen, göra en bedömning samt att det finns olika straffskalor.
              På samma sätt måste det finnas möjlighet att ta ställning till
              huruvida det ska bli utvisning eller inte.
            </seg>
            <seg n="22a99ac5">
              Lagen ger, som sagt, möjlighet till utvisning, och den står vi
              bakom. Det är ingen tvekan om det. Det är en grov överdrift att
              kalla det för gulligullande med mördare och våldtäktsmän. Det
              är så osakligt att det egentligen inte är värt att diskutera.
            </seg>
            <seg n="4f83dc24">
              Det som vi lite grann glömt här gäller de människor som fått
              permanent uppehållstillstånd i Sverige. Jag tror att det i de
              allra flesta fall är bra med permanent uppehållstillstånd i stället
              för tillfälligt uppehållstillstånd. I annat fall är tillvaron
              osäker och man får heller inte incitament till att försöka komma
              in i det svenska samhällslivet om man vet att man kan bli ivägskickad
              när som helst.
            </seg>
            <seg n="7a63715d">
              Ska en människa som flytt från Irak, Afghanistan eller Somalia
              få möjlighet att, när förhållandena i landet ändras, vilket glädjande
              nog har skett på vissa håll, till exempel i delar av Irak, åka
              tillbaka och hälsa på sina släktingar på semestern en fungerande
              person som kanske har ett arbete i Sverige mista sitt uppehållstillstånd
              på grund av att förhållandena förändrats och det nu är möjligt
              att besöka landet? Det är ju fullständigt orimligt.
            </seg>
          </u>
          <note type="speaker" n="b895daaf">
            Anf. 110 KENT EKEROTH (SD) replik:
          </note>
          <u who="kent_ekeroth_3b89d3" xml:id="i-d34d395810deb869-8" n="f0bf7ca2">
            <seg n="b27805b8">
              Herr talman! Det är självklart att personer som fått permanent
              uppehållstillstånd i det här landet och sedan åker tillbaka till
              landet de påstår sig ha flytt från inte ska ha permanent uppehållstillstånd.
              Det är hela poängen med permanent uppehållstillstånd. De påstår
              att de flyr från någonstans för att de inte kan vara där. När
              det sedan visar sig att de kan vara där finns det inte längre
              någon grund för ett permanent uppehållstillstånd. Det är hela
              basen för det, speciellt om de kommit hit som asylsökande.
            </seg>
            <seg n="0a2511e8">
              Hur kan man då motivera att de kommer hit och säger att de tyvärr
              inte kan vara i sitt hemland? De får uppehållstillstånd och åker
              tillbaka till hemlandet. Hur går det ihop? Det gör det inte över
              huvud taget. Jag tror att det är det mest ologiska jag hört i
              den här kammaren på mycket länge. Att stå här och förespråka att
              de ska ha kvar sitt permanenta uppehållstillstånd som uppenbarligen
              baseras på en lögn, eller på förändrade omständigheter, är horribelt.
              Är det förändrade omständigheter så att de kan åka hem, vilket
              de bevisligen har gjort, då kan och bör de åka hem.
            </seg>
            <seg n="d1b2d7a5">
              Låt oss ta en mördare som har ett barn. Ulf Nilsson säger att
              vi inte ska ta hänsyn till personliga omständigheter. Som jag
              sade i mitt anförande menar vi att om det finns synnerligen starka
              skäl kanske man inte dömer till utvisning. Vi har ett förbehåll
              för det, men det kommer att vara mycket mindre utrymme för det
              än det är i dag. Om en person mördat en annan person i det här
              landet och har barn, alltså någon form av koppling till Sverige,
              måste man fråga sig hur lämplig den personen då är att vara förälder.
              Är det någonting som ska tas i beaktande för barnets bästa eller
              är det för mördarens bästa? Det låter som det senare, och det
              är olyckligt.
            </seg>
          </u>
          <note type="speaker" n="f2de2f12">
            Anf. 111 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-1f457eebd1227773-0" n="aaafaee4" next="i-f99c7a94c35efca9-0">
            <seg n="cf4c425b">
              Herr talman! Jag tänkte lyfta upp vår reservation nr 7 och begreppet
              synnerligen ömmande omständigheter.
            </seg>
            <seg n="8a78439f">
              I höstas dog ett litet barn, Rim 2 ½ år, i en svår sjukdom. Hon
              var under hela sin livstid utvisningshotad. En vecka innan hon
              dog fick familjen tillfälligt uppehållstillstånd. Nu har Migrationsverket
              sagt definitivt nej. Flickans mamma och de två äldre systrarna
              måste lämna Sverige.
            </seg>
            <seg n="9bd3ddeb">
              Migrationsverket saknar anledning att ifrågasätta att familjen
              befinner sig i en synnerligen svår situation efter bortgången,
              och det stöd som erhålls i Sverige har stor betydelse för familjen,
              skriver Migrationsverket. Trots detta omfattas de inte av begreppet
              synnerligen ömmande omständigheter. Den familjen och många andra
              familjer är naturligtvis påverkade av lagstiftningen. Därför finns
              det önskemål och behov, och vi har väckt en motion om synnerligen
              ömmande omständigheter.
            </seg>
            <seg n="dc6e1272">
              I veckan presenterades en utredning som säger att praxis verkar
              ha blivit mycket hårdare när det gäller synnerligen ömmande omständligheter.
              Därför har vi lyft fram behovet av förändringar. Flera personer
              från andra partier, till exempel Murad Artin från Vänsterpartiet,
              kommunpolitiker i Örebro, och Lennart Bondeson från Kristdemokraterna,
              instämmer i att begreppet faktiskt inte omfattar dem som är i
              behov av det. Bondeson säger: Billström har fel. Begreppet behöver
              ändras. Jag vill fråga Emma Henriksson, som nämnde just synnerligen
              ömmande omständigheter, om man inte ser behov av att ändra begreppet.
            </seg>
            <seg n="7218febe">
              Enligt vår uppfattning har begreppet synnerligen ömmande omständigheter
              kommit att tolkas alldeles för restriktivt. För att stärka barnens
              perspektiv i asyl- och flyktingpolitiken och för att portalparagrafen
              om barnens bästa ska få det genomslag som avsågs när bestämmelsen
              infördes bör begreppet synnerligen ömmande omständigheter ändras
              till särskilt ömmande omständigheter och nuvarande praxis mildras
              i ärenden som rör barn.
            </seg>
            <seg n="8df024a5">
              Fredrik Lundh Sammeli lyfte upp behovet av att göra barnkonventionen
              till svensk lag, något som flera av partierna i Sveriges riksdag
              tycker. Då skulle barnens situation i svensk flykting- och asylpolitik
              på ett mycket bättre och tydligare sätt prioriteras.
            </seg>
            <seg n="91d8fb93">
              Med detta vill jag återigen yrka bifall till vår reservation
              nr 7.
            </seg>
          </u>
          <note n="1947317c">
            Överläggningen var härmed avslutad.
          </note>
          <note n="821d9eed">
            Ajournering
          </note>
          <note n="a490fbd2">
            Kammaren beslutade kl. 15.28 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="eva-lena_jansson_c13ca9" xml:id="i-f99c7a94c35efca9-0" n="aaafaee4" prev="i-1f457eebd1227773-0">
            <seg n="8be78bae">
              Återupptagna förhandlingar
            </seg>
          </u>
          <note n="a51ab3fb">
            Förhandlingarna återupptogs kl. 16.00.
          </note>
          <note n="bed63475">
            10 § Beslut om ärenden som slutdebatterats den 28 april
          </note>
          <note n="00af01ce">
            Punkt 1
          </note>
          <note n="55a7a886">
            Övriga punkter
          </note>
          <note n="00af01ce">
            Punkt 1
          </note>
          <note n="538de95a">
            Punkt 7
          </note>
          <note n="c5c52997">
            Punkt 9
          </note>
          <note n="1f27c477">
            Punkt 13
          </note>
          <note n="55a7a886">
            Övriga punkter
          </note>
          <note n="92a49408">
            11 § Beslut om ärenden som slutdebatterats vid dagens sammanträde
          </note>
          <note n="f0c6dcd7">
            Punkt 4
          </note>
          <note n="0042612a">
            Punkt 6
          </note>
          <note n="55a7a886">
            Övriga punkter
          </note>
          <note n="538de95a">
            Punkt 7
          </note>
          <note n="8263dff0">
            Punkt 8
          </note>
          <note n="daf36435">
            Punkt 15
          </note>
          <note n="55a7a886">
            Övriga punkter
          </note>
          <note n="00af01ce">
            Punkt 1
          </note>
          <note n="2decdee7">
            Punkt 2
          </note>
          <note n="f0c6dcd7">
            Punkt 4
          </note>
          <note n="0042612a">
            Punkt 6
          </note>
          <note n="af344b79">
            Punkt 14
          </note>
          <note n="0e488002">
            Punkt 16
          </note>
          <note n="4c8c4fdc">
            Punkt 17
          </note>
          <note n="a54916a8">
            Punkt 21
          </note>
          <note n="41f59655">
            Punkt 22
          </note>
          <note n="0e2b1a21">
            Punkt 23
          </note>
          <note n="92abfda1">
            Punkt 27
          </note>
          <note n="73e3ccc8">
            Punkt 28
          </note>
          <note n="619dffc7">
            Punkt 32
          </note>
          <note n="d5445252">
            Punkt 33
          </note>
          <note n="55a7a886">
            Övriga punkter
          </note>
          <note n="37d1af01">
            12 § Bordläggning
          </note>
          <note n="8f95876d">
            Anmäldes och bordlades
          </note>
          <note n="c471156f">
            13 § Anmälan om interpellationer
          </note>
          <note n="b8795a91">
            Anmäldes att följande interpellationer framställts
          </note>
          <note n="6d78d83a">
            den 4 maj
          </note>
          <note n="ce31cfbf">
            Marie Nordén
          </note>
          <note n="77445d5c">
            Lena Olsson
          </note>
          <note n="2c98c085">
            Leif Jakobsson
          </note>
          <note n="b9a8d24a">
            Isak From
          </note>
          <note n="ce31cfbf">
            Marie Nordén
          </note>
          <note n="ce31cfbf">
            Marie Nordén
          </note>
          <note n="d4b190a5">
            Interpellationerna redovisas i bilaga som fogats till riksdagens
            snabbprotokoll tisdagen den 10 maj.
          </note>
          <note n="3dac71a7">
            14 § Anmälan om frågor för skriftliga svar
          </note>
          <note n="a1159ea5">
            Anmäldes att följande frågor för skriftliga svar framställts
          </note>
          <note n="6d78d83a">
            den 4 maj
          </note>
          <note n="3658edb9">
            Jacob Johnson
          </note>
          <note n="af5e61f0">
            Ulla Andersson
          </note>
          <note n="1e8e1b91">
            Lennart Axelsson
          </note>
          <note n="1e8e1b91">
            Lennart Axelsson
          </note>
          <note n="4612627f">
            Laila Olsen
          </note>
          <note n="64155d31">
            Frågorna redovisas i bilaga som fogats till riksdagens snabbprotokoll
            tisdagen den 10 maj.
          </note>
          <note n="12cfe1c3">
            15 § Anmälan om skriftliga svar på frågor
          </note>
          <note n="51810b90">
            Anmäldes att skriftliga svar på följande frågor inkommit
          </note>
          <note n="44efb9d5">
            den 3 maj
          </note>
          <note n="da1ed4e9">
            Gunvor G Ericson
          </note>
          <note n="6d78d83a">
            den 4 maj
          </note>
          <note n="a3dd979e">
            Karin Åström
          </note>
          <note n="f5284721">
            Peter Hultqvist
          </note>
          <note n="f5284721">
            Peter Hultqvist
          </note>
          <note n="280faabd">
            Lena Hallengren
          </note>
          <note n="cc79fe5d">
            Carin Runeson
          </note>
          <note n="1f3a43b5">
            Krister Örnfjäder
          </note>
          <note n="1f3a43b5">
            Krister Örnfjäder
          </note>
          <note n="1f3a43b5">
            Krister Örnfjäder
          </note>
          <note n="b98f4489">
            Svaren redovisas i bilaga som fogats till riksdagens snabbprotokoll
            tisdagen den 10 maj.
          </note>
          <note n="cbed51b0">
            16 § Kammaren åtskildes kl. 16.25.
          </note>
          <note n="f4510eb0">
            Förhandlingarna leddes
          </note>
          <note n="8c45297b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
