<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--78</head>
          <docDate when="2010-03-29">2010-03-29</docDate>
        </div>
      </front>
      <body>
        <div>
          <note n="56089f22">
            ﻿
          </note>
          <note n="e6187ab8">
            Riksdagens protokoll
          </note>
          <note n="d8fa16f0">
            2010/11:78
          </note>
          <note type="date" n="b5a4d5b4">
            Tisdagen den 29 mars
          </note>
          <note n="7f58ceb0">
            Kl. 13:00 - 21:48
          </note>
          <note n="d8b956a2">
            1 § Information från regeringen om Europeiska rådets möte den
            24 och 25 mars
          </note>
          <note type="speaker" n="7a22485c">
            Anf. 1 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-364c3e88b24d4f8e-0" n="f3d804c0" next="i-64057d4fa724210e-0">
            <seg n="adb15717">
              Herr talman! Ärade ledamöter! Europeiska rådet möttes i slutet
              av förra veckan för att diskutera händelseutvecklingen i Libyen
              och Japan samt för att diskutera den ekonomiska situationen inom
              Europeiska unionen.
            </seg>
            <seg n="3bbcaceb">
              Vi kunde enas om ett omfattande ekonomiskt paket, som är resultatet
              av ett arbete som pågått under en längre tid, ett paket som gjordes
              än mer aktuellt mot bakgrund av den politiska och ekonomiska kris
              i Portugal som fördjupades under toppmötet.
            </seg>
            <seg n="abbeacb0">
              Vi diskuterade också den kraftiga jordbävningen och efterföljande
              tsunamin, som fått katastrofala och ofattbara följder i Japan,
              samt vilka lärdomar Europa kan dra vad gäller säkerheten vid våra
              kärnkraftverk.
            </seg>
            <seg n="76ae4b10">
              Slutligen behandlades situationen i Libyen och de försök som
              nu görs för att skydda civilbefolkningen mot överste Khadaffis
              styrkor i enlighet med FN:s säkerhetsråds resolution.
            </seg>
            <seg n="7a69d68d">
              Herr talman! Toppmötet kunde enas om ett omfattande ekonomiskt
              paket som dels syftar till att hjälpa medlemsländer i en ekonomisk
              nödsituation, dels är avsedd att stärka den ekonomiska styrningen
              på medellång sikt. I detta paket ingår den så kallade europeiska
              terminen vars främsta syfte är att samordna och sammanbinda medlemsländernas
              rapportering vad avser makroekonomisk stabilitet och ekonomiska
              reformer. Rapporteringen länkas dessutom till de nationella budgetprocesserna.
            </seg>
            <seg n="d81adf34">
              I diskussionen underströk jag vikten av fortsatt budgetkonsolidering
              i EU:s medlemsländer. Jag framhöll också det brev som jag tillsammans
              med åtta av mina kolleger skrivit till Europeiska rådets ordförande
              Herman Van Rompuy och till kommissionens ordförande José Manuel
              Barroso om vikten av olika tillväxtskapande åtgärder inom EU.
              Detta brev gör nu tydliga avtryck i de antagna slutsatserna, bland
              annat vad gäller den inre marknaden och betydelsen av att den
              fullbordas.
            </seg>
            <seg n="39fd15bc">
              Vi bekräftade också rådets position vad gäller kommissionens
              sex lagstiftningsförslag om förbättrad ekonomisk styrning, som
              utarbetats i Ekofin. Dessa blir nu föremål för förhandlingar med
              Europaparlamentet för att sedan förhoppningsvis kunna antas i
              juni.
            </seg>
            <seg n="d3236e42">
              Jag underströk vid mötet att Sverige fortsatt anser att lönebildningsfrågor
              till fullo är en nationell kompetens och framhöll vikten av respekt
              för arbetsmarknadens parters självständighet. Kommissionens lagstiftningsförslag
              kan inte rubba detta förhållande. Samtidigt pekade jag på vikten
              av att medlemsländers olika lönebildningsmodeller inte får missbrukas
              så att de leder till social dumpning.
            </seg>
          </u>
          <note n="12218058">
            Som en tredje ekonomisk komponent i paketet fattades beslut om
            den tillfälliga och den permanenta krismekanismen. Tyskland fick
            här igenom en justering av inbetalningen till den permanenta mekanismen,
            den så kallade ESM:en, så att den blir mer gradvis. Toppmötet
            beslutade också om en ändring av artikel 136 i fördraget i enlighet
            med det beslutsutkast som Europeiska rådet enades om i december,
            detta för att även i fördraget bana väg för inrättandet av ESM.
          </note>
          <u who="fredrik_reinfeldt_0e8495" xml:id="i-64057d4fa724210e-0" n="f3d804c0" prev="i-364c3e88b24d4f8e-0">
            <seg n="4e2c41b4">
              Slutligen, som en fjärde ekonomisk komponent, antogs den omdiskuterade
              pakten för Europa, som nu döpts om till Euro plus-pakten. Förutom
              Sverige avstod också Storbritannien, Ungern och Tjeckien från
              att ansluta sig till pakten vid toppmötet.
            </seg>
            <seg n="de6770e8">
              Herr talman! Det är en stor katastrof och sorg som har drabbat
              Japan, först genom jordbävningen och tsunamin, sedan genom haveriet
              vid kärnkraftverket i Fukushima. Toppmötet uttryckte EU:s beredskap
              att stödja och hjälpa Japan och det japanska folket. Vi diskuterade
              också säkerheten vid europeiska kärnkraftverk för att dra de rätta
              lärdomarna av det som inträffat i Japan. Stresstester kommer att
              genomföras och resultaten av dessa att publiceras. De första resultaten
              av stresstesterna kommer att analyseras av stats- och regeringscheferna
              före slutet av 2011. EU kommer att ställa krav på att liknande
              stresstester genomförs i EU:s grannländer både vad gäller existerande
              och planerade anläggningar.
            </seg>
            <seg n="9356b3fa">
              Herr talman! Vi följer nu alla den dramatiska händelseutvecklingen
              i Libyen, och vår oro blandas med förhoppning. Vi kan alla förstå
              den frihetslängtan som finns hos det libyska folket efter år av
              förtryck. Många frågor väcks om hur vi i Sverige kan stödja en
              utveckling mot fred, demokrati och öppenhet. Samtidigt finns ett
              överhängande hot att drömmen om frihet släcks och att våldets
              mardröm till slut triumferar då en alltmer desperat och brutal
              Khadaffiregim gör sitt yttersta för att slå tillbaka mot rebellerna.
            </seg>
            <seg n="af9596f3">
              Sverige ska ta sitt ansvar för fred och säkerhet när våra medmänniskor
              hotas, när FN beslutar att ingripa och när vi har förmåga att
              göra det. Jag har redan från början markerat vikten av humanitära
              insatser jag ska återkomma till det. Jag har också varit tydlig
              med att det behövs ett FN-beslut för en militär svensk insats
              och att det finns en utpekad ledning för en sådan insats samt
              en förfrågan om behovet av svenskt deltagande. Detta kom nu på
              morgonen slutgiltigt på plats.
            </seg>
            <seg n="502adf68">
              Förenta nationerna har i sin säkerhetsresolution 1973 uppmanat
              sina medlemsstater att bistå med alla nödvändiga medel när det
              gäller att skydda civila i Libyen och att inrätta och upprätthålla
              en flygförbudszon över Libyen. Detta beslut har starkt stöd i
              regionen och internationellt liksom i Europeiska rådet.
            </seg>
            <seg n="a70f7151">
              I söndags beslutade Nato att ta över hela den militära operationen
              i Libyen under FN:s säkerhetsrådsresolution, och i dag på morgonen
              inkom en formell förfrågan från Natos generalsekreterare som välkomnar
              ett svenskt bidrag. Det är nu en fråga för Sverige att gå från
              ord till handling och göra vad vi kan för att främja internationell
              fred och säkerhet. Regeringen har därför i dag vid ett extra regeringssammanträde,
              för en timme sedan, beslutat att föreslå riksdagen att medge att
              Sverige deltar med JAS Gripen i den internationella militära insatsen
              under Natos ledning.
            </seg>
            <seg n="b40e111a">
              Efter överläggningar med oppositionen har vi enats om att begränsa
              den svenska insatsen till att tillsammans med andra upprätthålla
              en flygförbudszon över Libyen. Det innebär i realiteten att den
              svenska insatsen inte kommer att tillåtas medverka i stridsinsatser
              mot mål på marken.
            </seg>
            <seg n="19e8f119">
              Det svenska bidraget ska bestå av en väpnad styrka med högst
              åtta stridsflygplan av typ JAS 39 Gripen, som aktivt deltar i
              insatsen, ett transportflygplan av typ TP 84 med lufttankningsförmåga
              samt spanings- och stödresurser. Rotation av flygplan och personal
              kan komma att ske under insatsens genomförande. Utöver detta kommer
              stabsofficerare att placeras vid relevanta staber. Det svenska
              bidraget kommer att uppgå till ca 130 personer och pågå i högst
              tre månader.
            </seg>
            <seg n="c74a384b">
              FN-insatsen är mycket viktig för att skydda civilbefolkningen.
              Samtidigt måste vi komma ihåg att den militära insatsen inte kommer
              att lösa konflikten i Libyen. En politisk process måste därför
              inledas så snart som möjligt för att bana väg för fred och en
              demokratisk utveckling i landet. Det internationella samfundet
              måste stödja denna process i dag och på lång sikt. EU och Sverige
              har en viktig roll i detta.
            </seg>
            <seg n="814c3864">
              Utrikesminister Carl Bildt deltar i dag i den internationella
              konferens i London som ska lägga grunden för detta stöd. Han kommer
              också att medverka i diskussioner om strategin för den militära
              insatsen.
            </seg>
            <seg n="52453e88">
              Att sända svenska kvinnor och män för att skydda civila i ett
              annat land ska inte göras lättvindigt. Uppdraget är inte riskfritt.
              Därför är det avgörande att det råder bred uppslutning i riksdagen
              för att Sverige ska kunna ta detta ansvar. Regeringen välkomnar
              ett nära samarbete med oppositionen i denna viktiga fråga.
            </seg>
            <seg n="fd983757">
              Herr talman! Vid Europeiska rådet uttrycktes också stor oro för
              den humanitära insatsen och situationen. EU fortsätter att, i
              samarbete med olika humanitära organisationer, tillhandahålla
              humanitärt bistånd till alla utsatta. Jag vill påminna om att
              Sverige även ger ett omfattande humanitärt bistånd till Libyen
              för att hjälpa dem som drabbats av den pågående konflikten. Genom
              Sida har Sverige avsatt totalt 50 miljoner kronor i humanitärt
              stöd till Libyen. Av dessa går 20 miljoner kronor till blixtappellen
              för att stödja FN:s flyktingorgan UNHCR, FN:s barnfond Unicef
              och Islamic Relief Sverige. Dessutom bidrar Sverige till de löpande
              budgetarna för en rad FN-organisationer som är verksamma i och
              utanför Libyen. Vi är en av de största bidragsgivarna i världen
              räknat i bistånd per capita. Vårt engagemang på detta område kommer
              att fortsätta också efter konflikten.
            </seg>
            <seg n="209b8db7">
              Herr talman! Den demokrativåg som nu sköljer över Nordafrika
              och Mellanöstern får effekter i land efter land. Detta är en historisk
              omvälvning som måste bejakas och stödjas. Europeiska rådet uttryckte
              stor oro för situationen i Syrien, Jemen och Bahrain. Det ökade
              våldet fördömdes särskilt mot demonstranter, och alla berörda
              uppmanades till dialog. Vi följer och bevakar fortsatt utvecklingen
              i dessa länder.
            </seg>
            <seg n="d6c36776">
              Herr talman! Jag är därmed redo att svara på frågor.
            </seg>
          </u>
          <note type="speaker" n="c9598acd">
            Anf. 2 MARIE GRANLUND (S):
          </note>
          <u who="marie_granlund_b3d0da" xml:id="i-e62ab2516732c3de-0" n="6a162f73">
            <seg n="4f2336dd">
              Herr talman! Jag vill tacka statsministern så mycket för redogörelsen
              för toppmötet. Jag kommer att koncentrera mig kring den ekonomiska
              situationen i Europa. Sedan hoppas jag att vi kommer att ha en
              diskussion om Libyen, där Urban Ahlin kommer att föra talan.
            </seg>
            <seg n="bc7a442c">
              Det är väldigt mycket som är på gång just nu på den ekonomiska
              sidan, av förklarliga skäl. Det handlar om den ekonomiska terminen,
              om europakten, som nu har blivit utökad, och om de sex lagförslagen.
              Jag beklagar återigen att regeringen inte har velat komma med
              en samlad redogörelse för regeringens principiella övervägande
              om de här olika sakerna som är i omlopp. Det är väldigt svårt
              att sätta dem i ett sammanhang och veta vilket som egentligen
              är det viktigaste och vad som kommer att hända i slutändan. Jag
              tror att vi hade tjänat på att ha en sådan här redogörelsediskussion
              här i kammaren.
            </seg>
            <seg n="c47e9bbb">
              Hur som helst är vi övertygade om att det behöver sparas i Europa
              men att den nationella kompetensen måste gälla. Det vi är absolut
              mest oroade för är den svenska modellen. Statsministern säger
              sig hävda denna, men på EU:s toppmöte, enligt källor, har inte
              statsministern lyft denna fråga om lagförslaget om de makroekonomiska
              obalanserna och den oro som svensk och europeisk fackföreningsrörelse
              känner för vad detta kan innebära för den svenska lönebildningen.
              Jag skulle gärna vilja ha ett svar på detta.
            </seg>
          </u>
          <note type="speaker" n="303af9a3">
            Anf. 3 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-0" n="f3d804c0">
            <seg n="9af5295a">
              Herr talman! Jag redogjorde i mitt inlägg på Europeiska rådet
              för den oro som finns när det gäller svensk lönebildning. Jag
              nämnde risken för social dumpning. Möjligen får Socialdemokraterna
              överväga andra källor. Det är alltså precis vad jag uttryckte
              under sammanträdet. Det ville jag göra därför att jag ville reflektera
              det som framfördes bland annat av Socialdemokraterna under EU-nämndens
              möte.
            </seg>
            <seg n="a838690d">
              Men jag vill återigen vara tydlig för kammaren att jag inte anser
              att det finns grund för denna oro. Jag anser att det i Lissabonfördraget
              finns stadgat en respekt för olika avtalsmodeller när det gäller
              lönebildning och därmed en rättslig grund för att hävda att vi
              kan ha en svensk modell, om vi väljer att kalla det så, med avtalsslutande
              ansvarstagande parter på det sätt som tjänat oss väl.
            </seg>
            <seg n="d2dd3f09">
              Jag vill också understryka att det samlade paket vi nu ser är
              en effekt av lång tids arbete, finanskris och arbete som har skett
              under och efter den. I varje del har regeringen varit hos EU-nämnden
              och förankrat sina ståndpunkter i Europeiska rådet och olika relevanta
              råd som har haft att hantera detta. Det är på det sättet vi arbetar
              för att göra klart hur svenska positioner ser ut, så i den kritiken
              har jag svårt att känna igen mig.
            </seg>
            <seg n="20f90440">
              Det är dock viktigt att vi ser att mycket av detta görs för att
              lära av finanskris, för att åtgärda djupgående problem av strukturell
              karaktär och när det gäller statsfinansiell instabilitet som fortsatt
              präglar väldigt mycket av Europa. Då räcker det inte att säga
              att Sverige är välskött och har goda offentliga finanser. Vi måste
              också medverka till att se till att det blir bättre ordning och
              konkurrenskraft i andra länder, för deras problem kommer annars
              att också bli våra. Det är så vi har lärt att våra ekonomier sammanflätade
              påverkar varandra. Det har varit en utgångspunkt.
            </seg>
          </u>
          <note type="speaker" n="ef03b374">
            Anf. 4 MARIE GRANLUND (S):
          </note>
          <u who="marie_granlund_b3d0da" xml:id="i-e62ab2516732c3de-1" n="6a162f73">
            <seg n="47fbcebd">
              Herr talman! Jag vill tacka statsministern för svaret, även om
              det inte gör mig fullständigt lugn.
            </seg>
            <seg n="f8062733">
              Det är riktigt att Lissabonfördraget har regler för vad som ska
              beslutas nationellt och vad som ska vara överstatligt. Men tyvärr
              har vi råkat ut för bakslag även om detta har varit klart tidigare.
              Vi pratade om Laval där det blev överklagande, och helt plötsligt
              bestämde domstolen på ett annat sätt, som vi aldrig hade trott
              skulle kunna hända. När det handlar om situationen i både Grekland
              och Irland ställs ju krav på att man går ifrån den nationella
              lönebildningen och gör på annat sätt.
            </seg>
            <seg n="ae927219">
              Därför säger vi att vi är för de sex lagstiftningsförslagen,
              men vad gäller de makroekonomiska obalanserna måste vi få garantier
              för att detta aldrig kan påverka svensk lönebildning. Det har
              statsministern två månader på sig att utfärda.
            </seg>
          </u>
          <note type="speaker" n="a50b57ae">
            Anf. 5 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-1" n="f3d804c0">
            <seg n="05382b3d">
              Herr talman! För mig har det alltid varit så att det var ett
              gemensamt ansvarstagande, brett partipolitiskt, i Sverige för
              att föra in Sverige i Europeiska unionen. Det gäller Socialdemokraterna
              såväl som de borgerliga partierna. Det är naturligtvis viktigt
              att vi såväl i regeringsställning som i opposition minns detta
              ansvar och inte förfäktar det sätt att diskutera i EU som ibland
              syns runt om i Europa, att väl i opposition ikläder man sig någon
              sorts roll att ständigt beskriva nationella utgångspunkter, att
              låtsas som att det inte finns någon överstatlig del av samarbetet
              eller att vi inte ser vinster av att vi bättre koordinerar våra
              ekonomiska ansträngningar. Det är också att inte begära rättsligt
              det som redan rättsligt finns. Det är också ett sätt att göda
              misstanken att inte ens rättsliga dokument som finns ska vi tro
              på, inte ens det som står i EU:s papper ska vi tro på denna ständiga
              misstro, som det naturligtvis finns en publik för och som man
              därför bör vara lite aktsam med hur man utför och hanterar.
            </seg>
            <seg n="555b887d">
              Jag har försvarat den svenska modellen. Jag har gjort det på
              Europeiska rådet och i andra sammanhang. Jag har angivit att det
              finns grund för att vi kan behålla den rent rättsligt. Jag kan
              tillägga att just när det gäller kommissionens lagstiftningspaket
              är det enkom inriktat på eurozonens länder, där Sverige inte deltar,
              och det talas om att eventuellt utfärda rekommendationer rekommendationer
              av ett slag som vi har jobbat med över ett decennium i olika former
              av processer, rekommendationer som har den karaktären att man
              råder Sverige till olika saker, som vi i många fall dessutom sedan
              inte har följt. Det kan man ha synpunkter på, men det får vi ta
              i den inrikespolitiska debatten.
            </seg>
            <seg n="f1b3d19f">
              Jag menar att detta inte kan förstås med mindre än att det är
              djupgående strukturella och ekonomiska problem i Europa och att
              det gemensamma valutaområdet har skapat en försäkran om att inte
              fortgående misskötsel äventyrar stabiliteten för hela euroområdet.
              Men det är också bra för Sverige, vill jag understryka, och för
              att ekonomi och stabilitet ska bli bättre i andra länder. Vi är
              inte ensamma. Vi är snabbt påverkade av ekonomisk oro i vår omvärld,
              och där är EU det bästa skyddsmedlet för att stå emot.
            </seg>
          </u>
          <note type="speaker" n="f3838fd7">
            Anf. 6 MARTA OBMINSKA (M):
          </note>
          <u who="marta_obminska_096064" xml:id="i-52132183ea077619-0" n="0faaefea">
            <seg n="7b34ea43">
              Herr talman! Den humanitära situationen är mycket oroande. Det
              är brist på sjukvård, och det kan uppstå epidemier i flyktingläger
              liksom brist på vatten. Min fråga är: Hur ställer sig resten av
              EU till humanitära insatser i Libyen?
            </seg>
          </u>
          <note type="speaker" n="db2ae8e6">
            Anf. 7 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-2" n="f3d804c0">
            <seg n="9f53a6e6">
              Herr talman! Låt mig säga att denna gång, precis som vid andra
              tillfällen, finns det en risk i världen att när det diskuteras
              militära insatser glöms annat bort. Det finns en särskild form
              av upphetsning i världen inom politiken när vi talar om militära
              insatser. Jag har alltid haft uppfattningen att man då ska kyla
              ned sig lite grann och minnas att det oftast är väldigt svårt
              att i krigets form åstadkomma det man vill. Det finns många exempel
              på att det har varit lätt att starta krig men väldigt svårt att
              få slut på dem.
            </seg>
            <seg n="385ed98c">
              Det ska naturligtvis också vägas mot precis detta stora humanitära
              behov som redan finns och som kommer att växa ytterligare. Många
              människor flyr, och många människor saknar tillgång till i princip
              allt färskvatten, vård och mat.
            </seg>
            <seg n="65b0c723">
              Sverige bör dessutom vara stolt över det vi är riktigt bra på,
              nämligen att vi är stora finansiärer av humanitära insatser i
              FN-systemet och i andra sammanhang. Det har vi varit länge, och
              därför har vi en stor kunskap och en uppbyggd erfarenhet kring
              detta som nu är efterfrågat och behövs.
            </seg>
            <seg n="d3bf2ad0">
              Därför har jag i varje inlägg i Europeiska rådet ständigt återkommit
              till att vi mer måste diskutera de humanitära insatserna. Jag
              tror att rösterna kommer att växa allteftersom, i insikt om att
              det rent mänskliga vi ser i Libyen och i andra delar av Nordafrika
              är väl så viktigt att möta och göra någonting åt och för att finnas
              till stöd, för att säkra en bättre utveckling i Nordafrika.
            </seg>
          </u>
          <note type="speaker" n="23780d3a">
            Anf. 8 LISE NORDIN (MP):
          </note>
          <u who="lise_nordin_4160b2" xml:id="i-56d195669a55bb6a-0" n="344a52f6">
            <seg n="ee840f82">
              Herr talman! Tack, statsministern, för informationen!
            </seg>
            <seg n="6d59c043">
              Kärnkraftsolyckan i Japan har gett oss en plågsam påminnelse
              om kärnkraftens säkerhetsproblematik. Vi har nu sett att man runt
              om i världen, och även inom EU, diskuterar vilka slutsatser detta
              ska ge för vår kärnkraft och kärnkraftens framtid. Många åtgärder
              har diskuterats inom EU, bland annat att tillfälligt stänga ned
              kärnkraftsreaktorer i väntan på en säkerhetsgenomgång. Man har
              också diskuterat att genomföra stresstester.
            </seg>
            <seg n="24f858e7">
              Min fråga till statsministern är: Vilka åtgärder planerar regeringen
              att vidta i Sverige för att garantera kärnkraftens säkerhet framgent?
            </seg>
          </u>
          <note type="speaker" n="e76d2127">
            Anf. 9 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-3" n="f3d804c0">
            <seg n="b54812a3">
              Herr talman! Vi får vara lite noggranna med hur, så att säga,
              kompetenssnitten ser ut här. EU är mycket tydligt med sin respekt
              inför att varje enskilt medlemsland självt sätter samman sin energimix.
              Det handlar alltså om huruvida man väljer att ha kärnkraft eller
              andra delar för sin energiproduktion. Det får vart och ett av
              EU:s medlemsländer självt bestämma. Ni bör också notera att man
              har dragit olika slutsatser. I Europa finns de med mycket stor
              kärnkraftsanvändning, till exempel Frankrike, men det finns också
              de som helt saknar detta, till exempel Österrike.
            </seg>
            <seg n="2d6bf08a">
              Det EU gemensamt har diskuterat är just detta med så kallade
              stresstester och den del av säkerhetsarbetet som sker på europeisk
              grund. Men vi bör också komma ihåg att väldigt mycket av detta
              sker internationellt, inom ramen för IAEA, och att vi därtill
              har nationella säkerhetsuppföljningar. Alla dessa har fungerat
              och verkat över en längre tid med utgångspunkten att vi ständigt
              ska lära av det vi vet, nämligen att det finns säkerhetsrisker
              förknippade med kärnkraft, varhelst i världen den än uppträder.
              Det måste naturligtvis vara vår slutsats även nu.
            </seg>
            <seg n="f02721d4">
              Stresstesterna ska utformas på så sätt att man teoretiskt beräknar
              en lång rad möjliga händelser, inklusive jordbävningar, elavbrott
              och terroristangrepp, och sedan redovisar hur alla de enskilda
              kärnkraftsaggregaten jag tror att vi har över 140 aggregat bara
              inom Europeiska unionen påverkas av detta. Europeiska rådet var
              tydligt med att slutsatserna därefter ska publiceras.
            </seg>
            <seg n="87faeb00">
              Vi fick också med en skrivning den är inte minst viktig för en
              del av våra grannländer om att det också bör gälla EU:s grannskap.
              Det finns ju projekteringar som vi känner till, bland annat i
              Vitryssland och i Kaliningrad, som handlar om att bygga ny kärnkraft.
            </seg>
            <seg n="b6ed5229">
              Sverige står fast vid sin energiöverenskommelse därför att den
              i grunden skapar en mix där vi själva kan bestämma och där vi
              själva kan utverka också andra ben, framför allt det förnybara,
              för att sätta en parentes kring den svenska kärnkraften. Men man
              ska också komma ihåg att kärnkraft bidrar till att trycka tillbaka
              fossilbränsleberoende, som finns i Sverige men än mer i andra
              länder.
            </seg>
          </u>
          <note type="speaker" n="a45943d2">
            Anf. 10 LISE NORDIN (MP):
          </note>
          <u who="lise_nordin_4160b2" xml:id="i-56d195669a55bb6a-1" n="344a52f6">
            <seg n="55cc5deb">
              Herr talman! Europeiska rådet har uttalat en önskan om att stresstester
              ska genomföras, men dessa är frivilliga. Därför tror jag att det
              är många som undrar om den svenska regeringen anser att vi ska
              göra den här formen av stresstester.
            </seg>
            <seg n="c9ef80da">
              Ett flertal länder, bland annat Tyskland, Frankrike och Spanien,
              har också sagt att de här stresstesterna ska få avgöra kärnkraftsreaktorernas
              framtid. Om man inte klarar det här stresstestet innebär det alltså
              att kärnkraftsreaktorerna inte bedöms säkra och att de därmed
              ska avvecklas. Vad ger den svenska regeringen för besked? Hur
              kommer man att hantera slutsatserna av ett stresstest? Kommer
              det att avgöra, så att säga, de svenska kärnkraftsreaktorernas
              framtid?
            </seg>
          </u>
          <note type="speaker" n="6ca62709">
            Anf. 11 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-4" n="f3d804c0">
            <seg n="e66d68b8">
              Herr talman! Skrivningen är ju på det sättet att det sägs att
              de nationella säkerhetsorganen nu ska förbereda stresstester i
              de olika medlemsländerna. Jag tror att det med det underförstått
              menas att samtliga medlemsländer ska utföra detta. Dessutom utsträcker
              Europeiska rådet detta till närområdet utan att vi egentligen
              har möjlighet att göra något annat än att rekommendera.
            </seg>
            <seg n="967eac4a">
              Jag vill understryka att säkerhetsarbete och säkerhetstänkande
              kring kärnkraften inte föddes i och med det som nu hände i Fukushima.
              Vi ska inte framställa det som att vi nu ska börja fundera på
              huruvida vi har tillräckligt säkerhetstänkande kring svensk kärnkraft.
              Vi har ett löpande arbete med att säkerställa att säkerheten sätts
              främst och att vi lär av de säkerhetsutmaningar och de händelser
              som skett i Sverige och i vår omvärld. Därför ska bedömningen
              alltid vara, med säkerheten för ögonen, att det får konsekvenser
              för kärnkraftsproduktionen om det inte kan garanteras fullt ut.
              Jag vill understryka att vi har sett flera exempel på det i Sverige.
            </seg>
            <seg n="edda60d9">
              Ett skäl till att svensk kärnkraftsproduktion ibland står stilla
              några som tycker att vinterns elpriser har varit tunga att bära
              kanske till och med skulle säga att det sker för ofta handlar
              just om det omfattande säkerhetstänkande och de säkerhetskrav
              som vi har. Vi kommer naturligtvis att lära av all tillkommande
              information. Men det är, menar jag, redan instruktionen för användande
              av kärnkraft i Sverige.
            </seg>
          </u>
          <note type="speaker" n="dc8de6ec">
            Anf. 12 CARL B HAMILTON (FP):
          </note>
          <u who="carl_b_hamilton_f30000" xml:id="i-93231e02ae77beab-0" n="cca93cf4">
            <seg n="9ffbc5cd">
              Herr talman! Först ska jag säga något om europakten, och sedan
              ska jag säga något om Libyen.
            </seg>
            <seg n="48265095">
              Vid det här toppmötet var egentligen den stora nyheten med europakten
              att så många som 23 länder av 27 anslöt sig. Det är bara fyra
              länder som står utanför. Detta är ett faktum, och Sverige är ett
              av dessa länder som har hamnat i denna väldigt udda situation.
              Det är oppositionen som har orsakat detta, som har drivit igenom
              detta. Det är ett brott mot den svenska klassiska linjen ända
              sedan Olof Palmes tid på 1970-talet, som handlar om att Sverige
              ska vara med vid de bord i Europa där beslut fattas som kan påverka
              oss. Där ska vi utöva ett inflytande. Vi ska också skydda våra
              egenintressen genom att medverka.
            </seg>
            <seg n="4b336161">
              De invändningar som oppositionen har rest har naturligtvis också
              kommit upp i våra nordiska grannländer, i Finland och i Danmark,
              i deras EU-nämnder.
            </seg>
            <seg n="d723f8ac">
              I den finska EU-nämnden konstaterar man att europakten inte är
              en legalt bindande överenskommelse. Man säger också att det förefaller
              naturligt att uppfatta dokumentet som en normal ansträngning av
              en grupp medlemsländer att påverka EU:s toppmöte.
            </seg>
            <seg n="83927e1d">
              Danmark står i likhet med Sverige utanför eurosamarbetet. Det
              hindrar dock inte den danska EU-nämnden från att vara mycket tydligt
              positiv till Danmarks deltagande i europakten. Jag ska för protokollets
              skull läsa vad den danska EU-nämnden säger: Europakten respekterar
              de nationella arbetsmarknadsmodellerna, inklusive arbetsmarknadsparternas
              självständiga kompetens med avseende på löner och arbetsvillkor.
              Löne- och arbetsmarknadsförhållanden är sålunda fortsatt nationell
              dansk kompetens. Europakten bekräftar det existerande EU-samarbetet
              om ekonomisk politik. Europakten innebär inte nya processer för
              kravställande på länderna om ekonomisk politik eller nya sanktioner.
              Europakten har karaktär av ett politiskt men icke juridiskt avtal.
            </seg>
            <seg n="db399f20">
              Slutsatsen är alltså att oppositionens och delar av fackföreningsrörelsens
              invändningar i Sverige saknar både rättslig och politisk grund.
            </seg>
          </u>
          <note type="speaker" n="6600c069">
            Anf. 13 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-5" n="f3d804c0">
            <seg n="728c194c">
              Herr talman! Det ska sägas att denna Euro plus-pakt, som den
              nu kallas, kommer att utgöras av ett antal indikatorer som vart
              och ett av de medverkande länderna själv anmäler. Det är indikatorer
              som man sedan benchmarkar, alltså jämför, över år. Det handlar
              om huruvida man har presterat förbättringar. Man kan också aktivt
              jämföra med andra länders reformambitioner.
            </seg>
            <seg n="8fd1ca48">
              Det liknar i den delen mycket Europa 2020-indikatorerna, som
              vi i annat sammanhang har fått brett stöd för i Sveriges riksdag,
              som bland annat handlar om klimatpolitiken, ökad sysselsättning,
              resurser för forskning och utveckling och insatser för att minska
              sociala klyftor i Europa.
            </seg>
            <seg n="16ad2e54">
              Det som kan sägas vara annorlunda här är att återrapporteringen
              går direkt till Europeiska rådet på årlig basis. Men sättet att
              arbeta liknar redan existerande former för samarbete. Och där
              är det viktigt att påpeka just detta, att det är frivillighet.
              Det är rekommendationer. Det är inte rättsligt bindande.
            </seg>
            <seg n="c5c10cfe">
              När detta presenterades fanns det idéer som gick längre. Men
              så är det ofta i EU. Läs alltid sista texten! Läs det som alla
              27 har enats kring när alla har fått säga sitt! Då ser det annorlunda
              ut. Det är helt enkelt en europakt som liknar mycket av det som
              samarbetet redan består av.
            </seg>
            <seg n="7c22d815">
              17 euroländer förutsattes vara med. Sex länder anmälde sitt deltagande.
              Fyra blir utanför, Sverige, Storbritannien, Ungern och Tjeckien.
            </seg>
            <seg n="3e144dca">
              Vi har markerat det som uttrycktes som oro, för att göra EU-nämnden
              rättvisa. Jag vill också i det här sammanhanget markera att jag,
              liksom jag för övrigt hörde representanter för de övriga utanförstående
              länderna göra, är öppen för att diskutera om det kan ske en förändring
              i synen på detta och bli en möjlighet att senare ändra beslutet.
            </seg>
          </u>
          <note type="speaker" n="2ca7b4b6">
            Anf. 14 CARL B HAMILTON (FP):
          </note>
          <u who="carl_b_hamilton_f30000" xml:id="i-93231e02ae77beab-1" n="cca93cf4">
            <seg n="4fb1684f">
              Herr talman! Jag ska säga något om Libyen. Det är klart att Folkpartiet
              välkomnar det beslut som regeringen har tagit. Jag tror att det
              är ett viktigt och nödvändigt steg på vägen mot mer humanitära
              förhållanden i Libyen. Men låt mig understryka att det ska vara
              fullständigt klart att detta är ett steg på vägen mot någonting
              som naturligtvis är mycket viktigare och mycket större. Det handlar
              nämligen på sikt om en fungerande demokrati i Libyen och i denna
              del av världen. Det handlar om att man kan eliminera fattigdom,
              införa marknadsekonomi och få en bättre ekonomi och inte minst
              om att Libyens kvinnor ska få mänskliga rättigheter. Det är naturligtvis
              det slutliga målet med den här militära insatsen.
            </seg>
            <seg n="a69814f4">
              Jag instämmer med statsministern. Man får liksom inte dras iväg
              av stridsflygplan, JAS-plan och pangpang, utan man ska ha klart
              för sig vad målet egentligen är. Men jag är övertygad om att det
              just med tanke på denna synpunkt, och att det hade varit mer effektivt,
              hade varit mer relevant om mandatet för den svenska flygstyrkan
              kanske hade varit mindre avgränsat än det som statsministern här
              redogjorde för. Men jag förstår att det inte beror på regeringen
              utan på partnern.
            </seg>
          </u>
          <note type="speaker" n="99f1e4ac">
            Anf. 15 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-6" n="f3d804c0">
            <seg n="e0f23fc3">
              Herr talman! Det är viktigt att minnas vad som är EU:s roll i
              sammanhanget, och det har jag också angivit för riksdagen tidigare.
              EU har en väldig dragningskraft på sin omgivning. Det är en positiv
              sådan. Det finns en väldig längtan från många länder att komma
              in i Europeiska unionen eller åtminstone få ett närmare samarbete.
              Också länder som jag inte tror rimligen tänker sig som medlemmar
              i Europeiska unionen tycker ändå att ökad samverkan, sänkta trösklar
              och ökad handel med EU är utomordentligt viktigt. Det gäller även
              de nordafrikanska länderna. Denna dragningskraft är kanske EU:s
              absolut bästa verktyg att använda för en bättre utveckling. Det
              är det som vi försöker utforma i vår grannskapspolitik.
            </seg>
            <seg n="3d02812a">
              Vi kommer nu att vara ett stöd för reformer i länder. Ju fler
              reformer som genomförs som steg mot att respektera mänskliga rättigheter,
              öppna för frihet och handel och övergång till demokrati, desto
              mer utbyte, sänkta trösklar och resurser kommer man att se från
              Europeiska unionen. Det är viktigt att komma ihåg att det är det
              vi ser framför oss i omvandlingen av hela Nordafrika. Titta bara
              på Egypten och Tunisien, de öppningar som nu sker i Marocko och
              naturligtvis den utveckling i Libyen som vi ännu inte vet hur
              den slutar.
            </seg>
            <seg n="32e46adb">
              Det är korrekt att olika politiska partier har haft lite olika
              uppfattningar. Jag angav mycket tydligt för riksdagen att för
              mig var flera saker viktiga för att få denna insats på plats.
              En av dem har varit det breda stödet i Sverige riksdag. Därför
              har jag lyssnat på vad ingående parter har satt för gränser för
              deltagande.
            </seg>
          </u>
          <note type="speaker" n="3493f4a1">
            Anf. 16 ANNIE JOHANSSON (C):
          </note>
          <u who="annie_johansson_9b42fa" xml:id="i-6b2bda31aa1f6d19-0" n="92e11b98">
            <seg n="644dd9b6">
              Herr talman! Tack för inledningen, statsministern! Jag vill inledningsvis
              välkomna den överenskommelse som i dag har presenterats av Alliansen
              och Socialdemokraterna om att ta en aktiv del i och ett ansvar
              för den militära insatsen i Libyen. Det är viktigt att Sverige
              är med och tar ansvar för solidariteten och friheten och för att
              färre människor ska leva i förtryck.
            </seg>
            <seg n="3b0e01f1">
              Jag vill i min fråga rikta ljuset mot de ekonomiska utmaningar
              som Europa står inför och vikten av att EU blir en union som genomför
              tillväxtskapande reformer så att vi kan stå starka i en tilltagande
              global konkurrens.
            </seg>
            <seg n="2d47d208">
              Statsministern nämnde Europa 2020-strategin i sin inledning.
              Centerpartiet anser att EU måste fullborda just den inre marknaden,
              driva igenom regelförenklingar för små och mindre företag, fortsätta
              avregleringen på produktmarknaderna, öka rörligheten på arbetsmarknaden,
              satsa på den digitala ekonomin och få i gång en grönare och mer
              hållbar ekonomi, till exempel genom att ta till vara den potential
              som finns inom miljötekniksektorn i EU.
            </seg>
            <seg n="947ae915">
              Vilka strategier och diskussioner lyftes upp vad gäller Europa
              2020-strategin på toppmötet? Vilka reformambitioner lyfte statsministern
              upp? Vilka ambitioner på detta område lyfte andra länder upp?
            </seg>
          </u>
          <note type="speaker" n="857983f1">
            Anf. 17 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-7" n="f3d804c0">
            <seg n="ac965737">
              Herr talman! Vart och ett av partierna för naturligtvis sin egen
              talan, men kontakter vi har haft indikerar att det möjligen är
              så att en ännu bredare uppslutning än allianspartierna och Socialdemokraterna
              är möjlig. Jag ser nog framför mig att vi också ska kunna se stöd
              från Miljöpartiet och kanske också från Vänsterpartiet för den
              proposition som vi nu har tagit fram. Men vart och ett av partierna
              får naturligtvis uttrycka sig från sina utgångspunkter.
            </seg>
            <seg n="45fd952c">
              Jag refererar till det brev jag skrev tillsammans med åtta av
              mina regeringschefskolleger. Det finns en känsla av att Europa
              nu har pratat väldigt mycket krishantering och krisstödsfunktioner
              från det att finanskrisen drabbade Europa och världen och fram
              över detta möte.
            </seg>
            <seg n="464629d9">
              Vi tycker också att det är viktigt att föra framtidsdiskussioner
              om reformer för jobb och reformer för tillväxt, det vill säga
              det som ska möta konkurrensen i den nya omviktade värld och världshandel
              som vi ser växa fram. En väldigt viktig beståndsdel i det är ju
              utökade möjligheter för handel både inom EU och med andra delar
              av världen. Vi kan notera de diskussioner som förs om frihandelsavtal
              med olika viktiga länder där vi glädjande nog har fått ett sådant
              avtal på plats med Sydkorea, men det behövs fler, och notera den
              kritik som finns mot att den inre marknad som utlovades redan
              på 50-talet ännu inte är på plats och i funktion. Detta kostar
              jobb och tillväxt för Europa därför att det finns så mycket kvardröjande
              protektionism.
            </seg>
            <seg n="6eaaacc7">
              I den kretsen och under Europeiska rådets möte betonades det
              att det nu är av vikt att vi inte bara diskuterar krishantering,
              även om det också har sin plats, utan också diskuterar de här
              reformerna och fullföljer den inre marknaden. Den sista poängen
              var dessutom att vi har fått skrivningar som säger att eurozonen
              och deras samarbete till trots är detta en EU-27-fråga. Det måste
              vara något som EU:s samtliga 27 medlemsländer kan påverka.
            </seg>
          </u>
          <note type="speaker" n="b16f4383">
            Anf. 18 ANNIE JOHANSSON (C):
          </note>
          <u who="annie_johansson_9b42fa" xml:id="i-6b2bda31aa1f6d19-1" n="92e11b98">
            <seg n="bb248be0">
              Herr talman! Tack för det svaret, statsministern! Europa 2020-strategin
              är viktig för att EU ska kunna vara en grön och konkurrenskraftig
              ekonomi.
            </seg>
            <seg n="efbd7633">
              Jag skulle också vilja fråga lite om europakten eller Euro plus-pakten,
              som den numera heter. I förra veckan sade, precis som Carl B Hamilton
              tog upp, 23 länder ja till den här pakten om att stärka konkurrenskraften
              inom EU, och 4 länder står utanför, däribland Sverige. Sverige
              har bestämt sig för att tills vidare stå utanför pakten och inte
              delta i den. Resonerade de här länderna på samma sätt som vi,
              det vill säga att vi vill följa utvecklingen och se hur den utvecklas,
              eller har någon av dem uttalat ett mer definitivt nej? Ser statsministern
              någon tidpunkt framöver där ett sådant här ställningstagande från
              Sveriges sida återigen kommer att vara på agendan och behöva tas
              ställning till?
            </seg>
          </u>
          <note type="speaker" n="ae928406">
            Anf. 19 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-8" n="f3d804c0">
            <seg n="9b25f290">
              Herr talman! Det var naturligtvis intressant för mig att diskutera
              med representanterna för de övriga länder som väljer att stå utanför.
              Det är tydligt att framför allt Ungern och Tjeckien är mycket
              intresserade av hur Sverige ser över sin position, och om det
              sker någon förändring har jag lovat att redogöra för den. Det
              var mitt intryck att det också skulle komma att påverka dem.
            </seg>
            <seg n="6efe53cd">
              Storbritannien är mycket speciellt givet att de är tydliga i
              sin avsikt att inte gå in i euron. De har också en tydlig opt-out,
              som det heter, det vill säga en fördragsmässigt skyddad möjlighet
              att stå utanför euron. Men även med det sagt betonade David Cameron
              att det också är viktigt för Storbritannien att det går bra för
              euron. Även han hade formuleringar som talade om att själva benchmarkingens
              utformning, som vi känner igen bland annat från Europa 2020 som
              Annie Johansson redogjorde för, har de i grunden inget emot som
              arbetsmetod. Vi vet dessutom att i den brittiska regeringen, som
              numera är en för britter ovanlig koalitionsregering, ingår två
              partier. Jag tror att det andra partiet rimligen är mer för den
              här arbetsmetoden. Jag tror att även i det brittiska fallet kan
              det nog sägas att diskussionen kommer att fortsätta. Men om det
              kopplas till euron kommer de nog vara rätt tydliga med vad som
              gäller.
            </seg>
          </u>
          <note type="speaker" n="79d5bc4b">
            Anf. 20 KENT EKEROTH (SD):
          </note>
          <u who="kent_ekeroth_fa6033" xml:id="i-1f935cf6b8d2c003-0" n="12a0b53a">
            <seg n="2b52986a">
              Herr talman! Den här frågan berör samma fråga som en tidigare
              frågeställare tog upp här. Det gäller det paket som diskuterades
              på mötet i förra veckan som samtliga EU-länder har åtagit sig.
              Man ser här också att regeringen ytterligare vill fördjupa den
              inre marknaden för att skapa tillväxt och främja konkurrenskraft,
              som det står i slutsats nr 7.
            </seg>
            <seg n="65b587a6">
              Som vi tidigare har sett och det ser ut som om det dessutom återkommer
              i de här slutsatserna verkar EU anse att nedmontering av anställningstrygghet,
              pensionsreformer och ytterligare sänkning av skatter är lämpliga
              medel för att öka tillväxten, vilket står i slutsats 4. I sitt
              inledningsanförande och även när han besvarade en fråga här var
              statsministern inne på att de här områdena inte ska röras och
              att den svenska modellen inte ska röras.
            </seg>
            <seg n="e4c7c1ad">
              Problemet under de år som vi har varit med i EU är att vi har
              sett att man säger en sak vid ett visst tillfälle, och några år
              senare är det helt plötsligt borta. Man pratade till exempel aldrig
              i början om att skatterna ska vara på tal, men helt plötsligt
              diskuteras skattepolitiken, finanspolitiken och så vidare. Det
              är en utveckling vi har sett under de 1617 år vi har varit med.
            </seg>
            <seg n="1bbead0c">
              Min fråga är: Kan statsministern ange konkret vilka ändringar
              som kan bli aktuella för att uppfylla de prioriteringar som angetts,
              till exempel balanserad trygghet och flexibilitet på arbetsmarknaden
              eller pensionsreformen? Handlar det till exempel om ytterligare
              rullande visstidsanställningar där Sverige fick högsta betyg av
              kommissionen, slopande av garantipensioner eller utförsäkringar?
            </seg>
          </u>
          <note type="speaker" n="d4b39883">
            Anf. 21 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-9" n="f3d804c0">
            <seg n="dd54f8ee">
              Herr talman! Jag tror att vi ska minnas att arbetsmetoden är
              att konstatera att Europa i sin helhet har konkurrenskraftsproblem.
              Det ser olika ut, men det är trots allt en övergripande betraktelse
              att stora delar av Europa har stora problem med växande statsskulder
              och stora underskott. Sverige är den stora avvikaren. Det finns
              ytterligare några länder som har en något bättre ordning, men
              det är trots allt den gängse bilden.
            </seg>
            <seg n="50f6ed54">
              Det bekymrar naturligtvis Europa i ett läge där det riskerar
              att bli jobb och välfärd som försvagas eller försvinner ut från
              Europa. Med detta för ögonen försöker man höja reformtempot i
              det som ska skapa grund för bättre ordning i ekonomin och fler
              jobb.
            </seg>
            <seg n="fef1c83a">
              Man väljer ofta benchmarking som utgångspunkt. Man sätter alltså
              upp kriterier som man sedan nationellt får utforma en politik
              för att försöka nå, och så följer man upp det genom åren. På det
              sättet skapar man både en EU-gemensam sammanhållning och ett nationellt
              reformtryck, och det är avsikten. Det är därför jag redovisar
              att Sverige har fått den typen av rekommendationer i över tio
              år. Väldigt ofta har vi inte följt dem, för vi har en suverän
              rätt att själva fatta beslut om vi så önskar.
            </seg>
            <seg n="b0cd7649">
              Bärande delar av det Kent Ekeroth här refererar till är också
              kärnan i regeringens politik: en arbetslinje, att det ska löna
              sig att arbeta och att vi ska anstränga oss ytterligare för att
              folk ska komma ut på arbetsmarknaden.
            </seg>
            <seg n="d5edca7d">
              Reformeringen av pensionssystemet gjorde vi i Sverige i bred
              samverkan i början av 90-talet. Många andra har oreformerade pensionssystem
              som vi menar över tid inte är hållbara, men det handlar i det
              här fallet inte om Sverige. Vi förutser inte något tryck på stora
              arbetsrättsliga förändringar utan hänvisar i det här fallet till
              regeringens överenskommelse sådan vi har uttryckt den i vårt eget
              valmanifest.
            </seg>
            <seg n="277ce722">
              Det är så EU-samarbetet fungerar en blandning av överstatlighet,
              en vilja att driva på för en bättre utveckling men med respekt
              för nationellt självbestämmande där det är befogat.
            </seg>
          </u>
          <note type="speaker" n="d68fd831">
            Anf. 22 KENT EKEROTH (SD):
          </note>
          <u who="kent_ekeroth_fa6033" xml:id="i-1f935cf6b8d2c003-1" n="12a0b53a">
            <seg n="ae977312">
              Herr talman! Kan jag då utgå från att regeringen även fortsättningsvis
              kommer att motsätta sig försök till överstatlighet från EU på
              de områden som normalt sett betraktas som den svenska modellen
              inte bara i dag utan även i framtiden? Annars kanske vi om ett
              eller ett par år får stå där och se på hur EU reglerar avtal och
              annat som vi vill behålla på nationell nivå.
            </seg>
            <seg n="73fcbb5d">
              Jag hoppas att man kommer till den insikten och att regeringen
              kan säga att man aldrig kommer att tillåta detta. Vi har sett
              utvecklingen på många andra områden. Jag tycker att det principiellt
              sett är oroväckande att man går med på åtaganden som kopplas till
              strukturreformer av incitament till arbete och pensioner, kanske
              särskilt i ljuset av att finansministern i förra månaden gick
              ut och sade att EU inte ska pilla i skatter och pensioner. Det
              är ju bra att det låter så i dag, men jag hoppas att det kan låta
              så framöver också.
            </seg>
            <seg n="039eea7f">
              Vi anser att skatter, arbetsmarknadspolitik, pensioner och så
              vidare är och ska förbli frågor som Sverige inte ska vara skyldigt
              att redovisa inför en främmande makt, i det här fallet kommissionen.
            </seg>
          </u>
          <note type="speaker" n="d7dc79ef">
            Anf. 23 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-10" n="f3d804c0">
            <seg n="5eccec1d">
              Herr talman! Som så ofta när man debatterar med Sverigedemokraterna
              blir detta en diskussion om vad suveränitet i vår tid är. Vad
              är Sveriges suveränitet i ett läge där halva vår ekonomi är uppbyggd
              på att vi exporterar produkter till andra länder? Kan vi då föra
              en diskussion som om vi var frikopplade och isolerade från den
              övriga världen, eller ska vi ta in att i vår tid är människor
              och handel gränsöverskridande? Vår ekonomi det som gör att vi
              kan sätta mjölk på borden runt om i Sverige är i hög grad beroende
              av ekonomiska beslut som fattas utanför Sveriges gränser.
            </seg>
            <seg n="765f9456">
              Via EU får vi en möjlighet att påverka och vara med och utforma
              spelregler som inte bara gäller nationellt utan gränsöverskridande
              och förhoppningsvis med minsta möjliga hinder för handel och utbyte.
              Det är EU:s ambition.
            </seg>
            <seg n="2d0c68e2">
              Det är en riktig beskrivning att EU inte står stilla. Vi ansökte
              inte heller om att gå med i ett samarbete som står stilla. Vi
              tycker att det är bra att det utvecklas för att lösa relevanta,
              gränsöverskridande problem. Det finns en diskussion om tryck på
              indirekt beskattning inom EU, men Sveriges uppfattning har varit
              och är fortsatt att direkt beskattning är något som vi själva
              beslutar över och att vi också tycker att man kan ifrågasätta
              vilket inflytande EU ska ha över den indirekta beskattningen.
              Men det är en diskussion som nu förs inom eurozonen och inte i
              ett fullständigt EU-27.
            </seg>
          </u>
          <note type="speaker" n="427fe994">
            Anf. 24 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-63e8168f585ce7d9-0" n="2e0308c4">
            <seg n="6d2f4dbe">
              Herr talman! Tack, statsministern, för redogörelsen från toppmötet!
              Jag skulle vilja återknyta till den diskussion vi hade i EU-nämnden
              före toppmötet. Då var en huvudpunkt de sex lagförslagen om ekonomisk
              styrning, där vi från den rödgröna oppositionen hävdade att det
              krävs garantier för den svenska modellen på arbetsmarknaden och
              för lönebildningen medan statsministern menade att det inte är
              nödvändigt eftersom sådana garantier redan finns i EU-fördraget.
              Statsministern hänvisade till artikel 152 i fördraget.
            </seg>
            <seg n="c0ab6981">
              Jag menar att artikel 152 inte ger några som helst garantier
              på det här området. Den är ett typexempel på de lite luddiga,
              lurviga formuleringar som finns inom EU-systemet som allmänt uttalar
              sig om något men som rättsligt betyder mycket lite.
            </seg>
            <seg n="beac7731">
              Jag skulle vilja säga att EU:s praktik egentligen är den motsatta
              till det som statsministern säger garanteras i artikel 152. Man
              kan se på Lavaldomen som ett direkt ingrepp i våra möjligheter
              att ha lönebildning med avtalens parter, som är arbetsmarknadens
              parter i Sverige. Man kan se på hur EU-kommissionen i dag går
              in och i praktiken kräver att man upphäver kollektivavtal i Grekland
              och Irland som en del av strukturanpassningsprogrammen. Man kan
              se det på de skrivningar som finns inom ramen för den europeiska
              terminen, och man kan se det i europakten.
            </seg>
            <seg n="e795aa7e">
              Det är svårt att värdera vilken betydelse europakten får i förhållande
              till lagstiftningspaketet och terminen. Men det som skiljer lagstiftningspaketet
              från europakten är att det är direktiv och förordningar. Det är
              rättsligt bindande. I den meningen är det allvarligare att där
              gå med på att ge EU verktyg som påverkar vår lönebildning än i
              europakten, för det ger muskler åt EU-kommissionen på ett annat
              sätt.
            </seg>
            <seg n="b775ea3e">
              Jag skulle vilja fråga statsministern: På vilket sätt garanterar
              artikel 152 den svenska modellen på arbetsmarknaden?
            </seg>
          </u>
          <note type="speaker" n="7476aa80">
            Anf. 25 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-11" n="f3d804c0">
            <seg n="5292ec76">
              Herr talman! Därför att den uttrycker respekt för att arbetsmarknadsmodeller
              kan se annorlunda ut och att grund för lönebildning inte behöver
              vare sig centralstyras eller utarbetas utifrån samma förutsättningar.
              Det är också vår uppfattning. EU-nämndens ordförande hänvisade
              till danska Folketingets skrivningar i samma ärende, där man utgår
              från och slår fast att den nationella lönebildningsmodellen ska
              respekteras. Jag har också svårt att se vad grunden skulle vara
              för att driva på en annan utveckling. Det finns samma diskussion
              i andra länder. Man har modeller som är olika, och det ska respekteras.
            </seg>
            <seg n="954a56c1">
              Det som har diskuterats inom eurozonen ett framtida lagstiftningsarbete
              som inte är avslutat och möjliga sanktioner handlar mer om enhetsarbetskostnaden,
              som är ett sätt att följa lönebildningens utfall men som också
              påverkas av skatter och produktiviteten i ekonomin. Det gäller
              hur man ska kunna påverka den typen av länder när konkurrenskraften
              urholkas. Det återgår på uppfattningen att inom samma valutaområde
              kan misskötsel av ett lands ekonomi sätta press på grannarna.
              Man försöker hitta en samsyn som gör att man inte hamnar i en
              sådan situation.
            </seg>
            <seg n="ce18b226">
              Lagförslaget är inte färdigarbetat. Det ska utarbetas tillsammans
              med Europaparlamentet, och vi får anledning att återkomma. Men
              det är tydligt att i den mån det blir fråga om sanktioner den
              diskussionen är vi ännu inte färdiga med handlar det om eurozonens
              länder och inte om Sverige, eftersom vi står utanför euron.
            </seg>
          </u>
          <note type="speaker" n="80319ac4">
            Anf. 26 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-63e8168f585ce7d9-1" n="2e0308c4">
            <seg n="b2bd4aec">
              Herr talman! Tack för svaret, statsministern! Jag är oenig med
              statsministern om det senare. I en del av lagstiftningspaketet
              talar man om sanktioner även mot icke-euroländer i form av indraget
              stöd från EU-budgeten inte i bötesform som för euroländerna. Menar
              statsministern att det är oacceptabelt? Kommer Sverige att ha
              som position att gå emot att EU ges en möjlighet att med indraget
              stöd utdela sanktioner mot icke-euroländer? Det är i så fall en
              viktig ståndpunkt.
            </seg>
            <seg n="cbcc7e6d">
              Sedan menar jag att argumentationen runt artikel 152 haltar.
              Om det hade varit som statsministern säger, att detta garanterar
              vår modell på arbetsmarknaden, är då Lavaldomen i strid med EU-fördraget?
              Är då regelverket inom ramen för den europeiska terminen, där
              man uttalar sig mot till exempel löneindexering, i strid med EU-fördraget?
              Det är ju egentligen detta statsministern säger. Han hävdar ju
              att artikel 152 skulle göra den typen av ingrepp omöjliga. Jag
              menar att detta inte håller och att statsministern därför måste
              gå oppositionen till mötes och skaffa Sverige rättsligt bindande
              garantier för vår modell på arbetsmarknaden och vår lönebildningsmodell.
            </seg>
          </u>
          <note type="speaker" n="ddf3ecba">
            Anf. 27 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-12" n="f3d804c0">
            <seg n="4f86fe66">
              Herr talman! Det är naturligtvis viktigt att tala med dem som
              är rättssakkunniga inom EU om det verkligen går att göra den typ
              av tolkningar som Jonas Sjöstedt gör.
            </seg>
            <seg n="ee1c364b">
              Vi ska minnas att för Vänsterpartiet är EU i sig inte önskvärt.
              Det är dåligt, och internationellt samarbete behövs inte. Vänsterpartiet
              vill stå utanför och tycker inte om det. Det blir lätt att man
              då misstänkliggör allting. Det finns alltid något konstigt syfte,
              och det är alltid fel utgångspunkter.
            </seg>
            <seg n="a02362ed">
              Det är inte min erfarenhet att människorna i Europa har den utgångspunkten,
              utan det är ett sätt att försöka lära att vi har gränsöverskridande
              problem som vi måste möta med gränsöverskridande lösningar. Det
              är så vår värld i dag ser ut. Låt oss då skapa ett politiskt inflytande
              som kanske balanserar marknadens makt, som vi på annat sätt inte
              skulle kunna balansera. Det gör vi genom att EU ges muskler.
            </seg>
            <seg n="482422fb">
              Jag vet att det har funnits olika diskussioner om Lavaldomen,
              men jag ber att få påpeka att det gjordes en Lavalutredning, och
              den drog inte så långtgående slutsatser utan menade att den inte
              inskränkte på den svenska modellen. Det har vi redogjort för i
              Sveriges riksdag, och det är därför vi har agerat som vi har gjort.
            </seg>
          </u>
          <note type="speaker" n="63f41f44">
            Anf. 28 DÉSIRÉE PETHRUS (KD):
          </note>
          <u who="desiree_pethrus_7187d8" xml:id="i-56a9e5ae94c23773-0" n="71eeaea5">
            <seg n="47a53522">
              Herr talman! Jag tackar statsministern för återrapporten från
              toppmötet. Libyen var en stor och viktig fråga på toppmötet, antar
              jag. Om nu Sverige ska gå med aktivt i de militära operationerna
              är det förstås ännu viktigare att vi har mål och medel klara för
              oss, eftersom det får säkerhetspolitiska konsekvenser för Sverige.
            </seg>
            <seg n="7ac81957">
              I rapporten står det att man välkomnar FN:s säkerhetsresolution,
              flygförbudszonen och att man ska skydda civila. Men så snart civilbefolkningen
              är i säkerhet och det inte finns något hot ska man dra tillbaka
              de militära operationerna. Man säger vidare att Khadaffi ska avgå
              och att man gärna ser politiska lösningar. Det förstår jag att
              ni också har tryckt på. Det finns ett sändebud till Libyen från
              generalsekreteraren.
            </seg>
            <seg n="b7ddb98b">
              Min fråga är hur EU och statsministrarna och regeringscheferna
              som möttes ser på det långsiktiga engagemanget i frågan. Hur ser
              man på mål och medel under den kommande tiden? Det är viktigt.
              EU uppfattas ofta som oenigt i denna fråga. Det är oerhört viktigt
              att EU har en enad linje för vad man vill för civilbefolkningen
              på kort sikt och på lång sikt.
            </seg>
            <seg n="ba6f7789">
              Kan statsministern säga någonting om hur EU resonerar kring den
              militära delen och vilken Sveriges roll kommer att kunna vara?
              När det gäller den civila delen, hur ska vi kunna få en bra humanitär
              insats och hur ska vi långsiktigt kunna bygga demokrati? Hur uppfattade
              statsministern den diskussionen i EU-kretsen?
            </seg>
          </u>
          <note type="speaker" n="809aae26">
            Anf. 29 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-13" n="f3d804c0">
            <seg n="866f7ad9">
              Herr talman! Vi får komma ihåg att Europeiska unionen har sin
              roll. Här finns flera aktörer som nu agerar parallellt. Vid det
              extrainkallade toppmöte som jag övervarade och återrapporterade
              från för bara några veckor sedan var det viktigt att markera att
              vi inte ansåg att det var EU som skulle definiera militär kapacitet
              eller ett militärt uppdrag. För detta krävdes en säkerhetsresolution
              i Förenta nationerna. Det var också möjligt att det kom på plats
              därefter.
            </seg>
            <seg n="00761370">
              Detta har gjort att först en sorts koalition av villiga länder
              med stor militär kapacitet har börjat föra på plats denna säkerhetsresolution,
              huvudsakligen USA, Storbritannien och Frankrike. Barack Obama
              har i natt hållit tal till det amerikanska folket, och USA har
              tydligt markerat en vilja att i detta sammanhang minska den amerikanska
              närvaron och rollen något. Det har utverkat frågor om vem som
              ska leda och samordna operationen. I söndags fick vi besked om
              att det är Nato.
            </seg>
            <seg n="19187a77">
              Det är alltså klart att det är Natos kommando som nu sätter samman
              och för diskussioner med medlemsländer och partnerskapsländer.
              Det är därför också Sverige har fått en inbjudan. Det kan komma
              att bli en mycket bred koalition. Jag tror att det är uppemot
              40 länder som är på plats i Storbritannien just nu och för den
              diskussionen.
            </seg>
            <seg n="beffe52e">
              När det gäller EU rent specifikt: Vi har dragningskraft på vår
              omvärld. Vi har handel, grannskapspolitik, resurser som vi ger
              till stöd samt möjlighet att vara med och hjälpa demokratiska
              institutioner på plats. Det är sedan en gradvis process där jag
              tror att EU har en förmåga som kanske andra saknar. Det pratade
              vi en hel del om. Där måste vi dessutom lära oss att det är olika
              tempo i olika länder, men i många av dem går det nu i riktning
              mot att öppna för demokrati och pluralism. Man måste hitta politiska
              krafter som kan bli politiska partier eller som står för olika
              uppfattningar och kan uppträda i demokratiska val. I den processen
              har EU en verklig roll att spela.
            </seg>
          </u>
          <note type="speaker" n="112bd640">
            Anf. 30 DÉSIRÉE PETHRUS (KD):
          </note>
          <u who="desiree_pethrus_7187d8" xml:id="i-56a9e5ae94c23773-1" n="71eeaea5">
            <seg n="6546c7b1">
              Herr talman! Även om EU inte har en gemensam militär organisation
              tror jag att det är viktigt att EU har en gemensam röst när det
              gäller vilka mål man vill uppnå i Libyen och med vilka medel man
              anser att de på bästa sätt kan nås. Det är svårt, tycker jag.
              Det är väldigt mycket diskussioner i medierna i dag om hur långsiktigt
              hela engagemanget över huvud taget ska vara och på vilket sätt
              man ska uppnå det resultat jag tror att de flesta vill uppnå,
              nämligen att Khadaffi ska avgå. Detta redogör ni också för i rådsslutsatserna.
            </seg>
            <seg n="a090287c">
              Men det finns en djup oro för Syrien, Jemen och Bahrain, och
              parterna måste hitta en konstruktiv dialog, säger ni i toppmötesdeklarationen.
              Vad kan EU bidra med för de här länderna och dem som är förtryckta
              där? Vad kan EU:s stats- och regeringschefer göra för oppositionen
              i dessa länder och för att trycka på deras ledarskikt?
            </seg>
          </u>
          <note type="speaker" n="842df3c3">
            Anf. 31 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-14" n="f3d804c0">
            <seg n="e0795dbe">
              Herr talman! Återrapporteringen har ibland handlat om att EU
              ska göra mindre och ibland om att EU ska göra mer. Det är väl
              i grunden bra. För mig har det varit viktigt att hålla isär de
              olika organisationerna. Det är tydligt att flera av de frågor
              Désirée Pethrus diskuterar har att göra med mandatet som utformades
              av FN:s säkerhetsråd. Det är Nato som måste diskutera hur insatsen
              ska avskärmas och hur det ska säkerställas att den håller sig
              inom de ramar som säkerhetsrådsresolutionen angivit.
            </seg>
            <seg n="9a98d8c9">
              Det finns en risk det angav jag också som svar på en annan fråga
              att konflikten fryser i det läge som den nu befinner sig i. Skälet
              till det är att USA med flera har angivit att de inte är beredda
              att sätta in markstridstrupper. Då har vi en påverkan som bara
              kan ske från luften. Det kommer till slut att avgöras militärt
              om rebellerna eller Khadaffistyrkorna är starkare, såsom detta
              är utformat. Det kan mycket väl tänkas bli en sorts frysning i
              ett läge där ingendera parten får överhanden, vilket man ska vara
              tydlig med. Det är slutsatserna av hur världen har beskrivit det.
            </seg>
            <seg n="26c263b2">
              EU har sin grannskapssamverkan, har resurser som vi ger via budgetmedel
              och har möjlighet att finnas till stöd i demokratiseringsprocessen.
              Det kan till och med finnas en poäng i att EU i detta sammanhang
              inte är det militära benet utan uppträder på ett annat sätt. Det
              är väldigt viktigt att komma ihåg att många av dessa länder varit
              kolonialländer till tidigare kolonisatörer som i dag är medlemmar
              av Europeiska unionen. De är väldigt snabba att påminna oss om
              detta. Det är nog inte så att Europa ska komma hit och berätta
              för oss hur vi ska göra vi vill fatta beslut om vår egen framtid,
              säger de. Vi erbjuder stöd om de så önskar.
            </seg>
          </u>
          <note type="speaker" n="1df4d633">
            Anf. 32 URBAN AHLIN (S):
          </note>
          <u who="urban_ahlin_3d7d45" xml:id="i-79a41e527a13ac09-0" n="2f092c6c">
            <seg n="af7f52f8">
              Herr talman! Jag vill tacka statsministern för redovisningen
              från Europeiska rådets möte och informationen om ett eventuellt
              militärt deltagande i Libyeninsatsen.
            </seg>
            <seg n="214b4503">
              Jag delar statsministerns bedömning att det är viktigt att hålla
              isär vad Europeiska unionen ska göra och vad Nato ska göra i detta
              sammanhang. Det är alldeles utmärkt att Europeiska unionen fokuserar
              på det den är bäst på, det vill säga grannskapspolitiken, humanitärt
              stöd och så vidare. Jag återkommer till det.
            </seg>
            <seg n="012e3d7d">
              Den information som statsministern redovisade vad gäller en militär
              insats i Libyen tycker jag verkar synnerligen lämplig. Vi socialdemokrater
              krävde för två veckor sedan att regeringen skulle driva kravet
              på en flygförbudszon. Vi var väldigt glada när Förenta nationerna
              lyckades samla sig. Vi har en historia där Förenta nationerna
              ibland inte har lyckats ta de nödvändiga besluten minns Rwanda,
              Srebrenica och så vidare. Det var naturligtvis oerhört glädjande
              att man tog det beslutet. Då är det för oss svenskar, som har
              ställt upp på att FN ska utveckla en norm om ansvar att skydda,
              naturligt att också ställa upp när frågan ställs om att bidra
              till detta. Med tanke på hur statsministern har redovisat insatsens
              karaktär och vad det handlar om tror jag att det finns ett ganska
              stort stöd för detta i Sveriges riksdag och en möjlighet att samla
              ett brett stöd, vilket naturligtvis är nödvändigt.
            </seg>
            <seg n="0b7e77bd">
              När det gäller Europeiska unionen skulle jag vilja föra diskussionen
              ett snäpp vidare. Det är riktigt att ha ett humanitärt stöd nu
              och fokusera på det, men framöver handlar det om att få en ekonomisk
              och social utveckling i Nordafrika. Då handlar det om att få en
              handelspolitik som fungerar, alltså en jordbrukspolitik som ser
              till att bönderna i dessa länder kan exportera och att företag
              och annat kan komma in i frihandelsområdet i Europeiska unionen.
            </seg>
            <seg n="d89e7277">
              Är statsministern beredd att initiera en långsiktig diskussion
              om hur man ska få en ekonomisk utveckling i Nordafrika?
            </seg>
          </u>
          <note type="speaker" n="09410954">
            Anf. 33 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-15" n="f3d804c0">
            <seg n="9789c74f">
              Herr talman! Jag välkomnar om det finns möjlighet till brett
              stöd i Sveriges riksdag. Det tycker jag är väldigt viktigt när
              man sänder ut män och kvinnor på uppgifter för fred och säkerhet
              som kan vara farliga.
            </seg>
            <seg n="0c3a063b">
              När det gäller handel med norra Afrika var jag väldigt glad att
              kunna påverka slutsatstexterna vid förra toppmötet och få in en
              skrivning om att bjuda in till utökad handel som en del i hur
              vi ska möta situationen. Jordbruksprodukter skulle jag säga är
              särskilt viktigt om man ser på till exempel Egypten. Det har sin
              poäng i EU, där det annars talas väldigt mycket om protektionism
              och den egna jordbrukspolitiken, att vi som svenskar fortsätter
              att förfäkta uppfattningen att det snarare är mer av handel och
              utbyte inom EU och med omvärlden som bör vara modellen. Det är
              inte så att vi har alla till stöd för det, som Urban Ahlin vet,
              men i det här fallet var det möjligt att få med en sådan skrivning.
              Det tycker jag var viktigt. Vi ska återkomma till det.
            </seg>
          </u>
          <note type="speaker" n="b32fc1bf">
            Anf. 34 ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-e538747fea0531ba-0" n="5218a099">
            <seg n="72d59982">
              Herr talman! För några månader sedan talade vi om ett Europa
              i kris. I dag känns det inte riktigt relevant att uttrycka sig
              på detta sätt när man ser vad som händer i Libyen, Japan och så
              vidare. Inte desto mindre befinner sig många av länderna i Europa
              fortfarande i djupa ekonomiska svårigheter. Därför är det glädjande
              att stats- och regeringscheferna på toppmötet ändå fick detta
              på plats, kunde bestämma sig och sätta ned foten för dessa beslut.
              De kommer att få goda följdverkningar. Det är nu upp till bevis
              för alla länder att efterleva detta. Det blir EU:s nästa uppgift.
            </seg>
            <seg n="15d194f0">
              Min första fråga anknyter lite grann till den som Annie Johansson
              var inne på. Vi som inte var där känner kanske en oro och en viss
              nyfikenhet: Orkar EU-27 lyfta blicken lite grann inifrån och ut
              mot tillväxtskapande åtgärder framåt? Finns det något slags anda
              och känsla bland ledarna att orka detta? Det är min första fråga.
            </seg>
            <seg n="3c6e6165">
              Den andra frågan är kopplad till Japan, som vi inte har nämnt.
              Den handlar om hur vi kan sträcka ut oss också mot Japan i dessa
              tider med bistånd, handel och så vidare. Finns kraften även för
              detta?
            </seg>
          </u>
          <note type="speaker" n="61edf094">
            Anf. 35 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-e854d01a4dae2570-16" n="f3d804c0">
            <seg n="2b23f490">
              Herr talman! Låt mig påpeka att i Europa har följden av det som
              har skett i Japan i hög grad blivit en diskussion om kärnkraftens
              framtid. Jag tror att vi ska vara tydliga med att effekterna i
              Japan mer beror av jordbävningen och tsunamin och den enorma förödelse
              och människospillan som detta har orsakat.
            </seg>
            <seg n="3a1499af">
              Trots Japans stora rikedom och beredskap i ärendena finns hjälp
              som vi ger till och erbjuder Japan och det japanska folket. Jag
              har också hört talas om stora insamlingar som sker för att försöka
              vara en del av återuppbyggnaden. Det handlar om hela samhällen
              som ska återskapas där dessutom familjer och många människor inte
              längre finns.
            </seg>
            <seg n="06d0b434">
              Jag tror att vi ska vara på det klara med att Japans prövning
              bara har börjat i denna del. Även där bör vi vara delaktiga. Vi
              bör vara ett stöd och visa vår solidaritet.
            </seg>
            <seg n="20e3c73c">
              Det finns en vilja att driva reformer. Man bör minnas att Europeiska
              rådets möte inramades av mycket stora demonstrationer. En lång
              rad länder har nu genomdrivit reformer som leder till att regeringar
              avsätts och till att det finns en reformtrötthet i Europa. Det
              tror jag är det ärliga svaret. Det är många som tycker att det
              räcker nu.
            </seg>
            <seg n="85f19c26">
              Jag fick ange att Sverige, som hade 25 år av ekonomisk misskötsel
              som hann i kapp oss under det tidiga 90-talet, sedan fick ägna
              större parten av resten av 90-talet åt att sanera sina offentliga
              finanser efter en dikeskörning. Det var sju åtta år av gediget
              arbete. I flera av länderna talar vi nu om två år. De tycker inte
              att det är det roligaste att höra. Men vi påpekar också att varje
              reform som görs för att stärka konkurrenskraft och för att möta
              denna situation ofta leder till att ekonomin svarar mycket fortare
              än vad man har trott. Det är sättet att försvara att det ändå
              bedrivs reformer för konkurrenskraft, för jobb och för att få
              ekonomin att stärkas.
            </seg>
            <seg n="40f92f1c">
              Det görs många ansträngningar, men det står absolut och väger
              i många länder när det gäller hur orken ser ut. Det kommer att
              avgöra konkurrensförmågan och hur mycket jobb vi kan få fram i
              vårt Europa.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="23485399">
            2 § Justering av protokoll
          </note>
          <note n="9f2dfcfc">
            Justerades protokollet för den 23 mars.
          </note>
          <note n="cc04b832">
            3 § Svar på interpellation 2010/11:268 om kvalitetssäkring vid
            omvandling från hyresrätt till bostadsrätt
          </note>
          <note type="speaker" n="dbf174d4">
            Anf. 36 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-e854d01a4dae2570-17" n="5c083407">
            <seg n="f76de775">
              Herr talman! Börje Vestlund har frågat mig om jag avser att verka
              för att rättssäkerheten vid ombildning av hyresrätt till bostadsrätt
              förbättras, bland annat genom särskilda regler om ombildningskonsulter
              och om återkommande köpstämmor.
            </seg>
            <seg n="c50dddf6">
              Jag har nyligen besvarat en snarlik interpellation från Amineh
              Kakabaveh. Jag sade då att jag tycker att vi har tydliga och stabila
              regler.
            </seg>
            <seg n="f6325516">
              Ombildningar handlar i grund och botten om en demokratisk beslutsprocess
              i en förening. Det är oundvikligt att det ibland uppstår meningsskiljaktigheter
              eller konflikter. Så måste det få vara. Ombildningar skiljer sig
              inte från hur svenskt föreningsliv i övrigt fungerar. För bostadsrättsföreningar
              gäller också samma regler som för andra föreningar. Därutöver
              finns ett antal skyddsregler som bara avser ombildningar.
            </seg>
            <seg n="8f728c4f">
              Ombildningskonsulter ska självfallet bidra med korrekt och användbar
              information till de inblandade. Det ligger i det uppdrag som föreningen
              ger en konsult. Tyvärr blir det inte alltid så. Det är ytterst
              styrelsen som ansvarar för vem som anlitas och för att bedöma
              det arbete som utförs.
            </seg>
            <seg n="d26c574f">
              Naturligtvis är det oacceptabelt när det förekommer fusk eller
              till och med brottsliga handlingar. Det måste man ta itu med när
              det förekommer. Den typen av agerande är redan förbjudet. Vi har
              alltså verktyg för att ingripa mot det. Det finns inga belägg
              för att det förekommer omfattande fusk. De uppgifter om fusk som
              har förekommit, till exempel i Hyresgästföreningens rapport, är
              trots det värda att ta på stort allvar. Men de har inte övertygat
              mig om att det för närvarande finns ett behov av att ändra reglerna
              på det sätt som anges i interpellationen. Det är naturligtvis
              också viktigt att följa utvecklingen.
            </seg>
          </u>
          <note type="speaker" n="fb5c3208">
            Anf. 37 BÖRJE VESTLUND (S):
          </note>
          <u who="borje_vestlund_809cde" xml:id="i-01b78cf79f9cddb4-0" n="ec74e650">
            <seg n="653ac956">
              Herr talman! Jag ber att få tacka justitieministern för svaret.
              Jag vill dock hävda att den interpellation jag har ställt handlar
              om just rättssäkerheten vid ombildning. Det handlar om att både
              de som förespråkar en ombildning och de som är emot en ombildning
              måste känna en trygghet i samband med att man inleder en ombildningsprocess.
              Det är en viss skillnad mot den interpellation som justitieministern
              hänvisar till. Jag har inte i min interpellation hävdat att man
              till varje pris ska undvika ombildning av hyresrätt till bostadsrätt.
            </seg>
            <seg n="68e72e84">
              Låt mig inledningsvis säga att i de allra flesta ombildningar
              är man nöjd med såväl processen som själva köpet. Det är just
              när det inte fungerar som vi ska ha tydliga regler. När det fungerar
              behövs inte reglerna på samma sätt. Låt mig i detta sammanhang
              göra jämförelser med fastighetsmäklare, som under en lång tid
              hade en stämpel på sig att dölja de eventuella fel som fanns i
              de fastigheter de sålde. Det handlade också om att de enbart var
              säljarens ombud och inte uppfattade att de hade några skyldigheter
              mot köparen. Genom dels frivilliga överenskommelser, dels ny lagstiftning
              har man ändrat på detta. Det är sällan man i den allmänna debatten
              möter den kritik som tidigare fanns mot fastighetsmäklare.
            </seg>
            <seg n="e792185d">
              När man har sett denna utveckling tycker man att det är det lite
              underligt att justitieministern inte vill se ett liknande regelverk
              eller någon form av auktorisation för ombildningskonsulterna.
              Varför vill hon inte det? Då skulle man kunna få bort denna diskussion
              från dagordningen.
            </seg>
            <seg n="f92e93f7">
              Jag har också svårt att förstå varför justitieministern inte
              vill se en process som alla inblandade känner rättssäkerhet i.
              Min ambition är att även de som inte vill ombilda ska känna att
              de har fått svar på sina frågor och att deras röst väger lika
              tungt som grannens, som vill ombilda. Jag vet inte hur många människor
              som har ringt till mig och ställt en så enkel fråga som varför
              man inte har fått se protokollet från köpstämman. Man har blivit
              nekad av konsulterna eller av styrelsen. Och varför är inte röstlängden
              offentlig?
            </seg>
            <seg n="841d45f8">
              Hur kan justitieministern försvara att man inte har transparenta
              system? Det borde vara det minsta man skulle kunna kräva.
            </seg>
            <seg n="101107e0">
              Det finns en del ombildningskonsulter som har ambitionen att
              göra ett gott arbete. Men det finns i dag inget regelverk för
              vad dessa konsulter ska göra och vilka skyldigheter respektive
              rättigheter de har. Det har vid flera tillfällen kommit till min
              kännedom att de på grund av oärlighet eller möjligen okunskap
              har undanhållit verkligheten vid upprättandet av underhållsplan
              eller ekonomisk plan. Sedan har man upptäckt att driften av fastigheten
              kostar lite mer, vilket har inneburit att man har varit tvungen
              att höja avgiften för lägenheterna.
            </seg>
            <seg n="3633309f">
              Slutligen ska jag säga några ord om de ständiga återkommande
              köpstämmorna. Nog är det väl så att när kammaren röstade för det
              regelverk som vi har i dag föreställde både vi socialdemokrater
              och Moderaterna det är jag helt övertygad om oss att det handlade
              om en bostadsrättsförening som bildas. Så småningom hade man sedan
              en köpstämma. Jag tror inte att vi hade föreställt oss de här
              konsulterna som går omkring och talar om att folk ska köpa och
              att man sedan dessutom skulle kunna ha en återkommande köpstämma
              inom bara en kort tid.
            </seg>
            <seg n="e2470005">
              Därför är min fråga: Varför vill inte justitieministern ändra
              på detta? Detta vore ju en enkel sak så att både de som vill köpa
              och de som inte vill det kan känna trygghet.
            </seg>
          </u>
          <note type="speaker" n="23317a33">
            Anf. 38 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-e854d01a4dae2570-18" n="5c083407">
            <seg n="50204bdc">
              Herr talman! Låt mig börja med ombildningskonsulterna. Vid bostadsköp
              gör privatpersoner en affär av stor ekonomisk betydelse, och då
              är man ofta väldigt beroende av informationen från mäklaren och
              litar i praktiken på den.
            </seg>
            <seg n="c4f71148">
              Ombildningar skiljer sig något från detta, för då handlar det
              också om en demokratisk beslutsprocess i en förening. Det finns
              tid att utbyta information, att rådgöra med andra och att göra
              sin röst hörd. Det finns också skyddsbestämmelser för att ombildningen
              ska ske på ett sådant sätt att de inblandade får bra information.
              Det krävs till exempel en ekonomisk plan som också ska granskas
              av två oberoende intygsgivare.
            </seg>
            <seg n="6ff638df">
              Ett annat exempel är att ett besiktningsprotokoll ska fogas till
              den ekonomiska planen, och det är viktigt att relevanta handlingar
              ska hållas tillgängliga för hyresgästerna innan man fattar beslut
              om att förvärva hus.
            </seg>
            <seg n="d7161d56">
              När man ska ombilda en fastighet till bostadsrätter är det naturligtvis
              otroligt viktigt att alla är informerade, eftersom det är ett
              gemensamt intresse. Men det är också, vilket jag har framhållit
              i flera debatter, ganska mycket regler, fakta och ekonomiska bedömningar
              som ska göras. Därför finns det möjlighet för föreningar att vända
              sig till någon som har kunskap på området, det vill säga ombildningskonsulterna.
            </seg>
            <seg n="cafba503">
              Det är naturligtvis viktigt att ombildningskonsulterna är sakliga,
              men det är svårt att säga vad som skulle vara en legitimerad konsult.
              Det måste ändå vara så att det huvudsakliga ansvaret för att man
              anlitar en person med förtroende och att den information man får
              används på rätt sätt ligger hos den demokratiskt valda styrelsen.
              Så fungerar föreningslivet.
            </seg>
            <seg n="f43cb96e">
              Man ska också veta att de som erbjuder den här typen av tjänster
              också har bildat en egen intresseorganisation där de arbetar med
              etiska riktlinjer för den här typen av rådgivning och annat. Jag
              tycker att det är en utveckling som går alldeles åt rätt håll
              och som är väldigt bra. Jag förstår inte riktigt varför man skulle
              ge sig in och lagstifta och styra upp det här eftersom det ju
              är på väg att komma på plats i alla fall.
            </seg>
            <seg n="0b8decb3">
              Jag tycker också att man ska ha viss försiktighet när det gäller
              att ge sig in i det som ändå är föreningsfriheten och rätten att
              bilda föreningar och agera tillsammans med andra för någonting
              som man har ett gemensamt intresse i, till exempel ombildning
              till bostadsrätt.
            </seg>
            <seg n="a93ef5c8">
              Så var det frågan om varför man får ha flera stämmor på kort
              tid. Börje Vestlund pekar på exempel där detta har utnyttjats
              på ett sätt som dels missleder hyresgäster, dels kan användas
              för att göra fel saker.
            </seg>
            <seg n="4b0bc0d1">
              Det är klart att man kan utnyttja nästan alla typer av regler
              på ett felaktigt sätt och också bryta mot fasta regler, men man
              ska också veta att det inte är helt oproblematiskt att ändra på
              detta. Ibland kan det nämligen vara bra att ha en ny stämma ganska
              snabbt, eftersom villkoren kan ha förändrats på ett sådant sätt
              att man måste ta ett nytt beslut. Det kan också vara så att vissa
              lägenheter har fått nya hyresgäster så att det därför finns sakliga
              skäl för det, och då är det inte helt enkelt att regelmässigt
              förbjuda stämmor tätt inpå varandra.
            </seg>
            <seg n="e88768c2">
              Så är det med regler. Även om man håller sig i det vanliga föreningslivet
              utesluter inte stadgarna att det ibland görs felaktigheter. Stadgarna
              ger en ram och just en stadga, och jag menar nog att det regelverk
              vi har i dag ger en bra stadga vid ombildningar till bostadsrätt.
            </seg>
          </u>
          <note type="speaker" n="554b9cca">
            Anf. 39 BÖRJE VESTLUND (S):
          </note>
          <u who="borje_vestlund_809cde" xml:id="i-01b78cf79f9cddb4-1" n="ec74e650">
            <seg n="ff973247">
              Herr talman! När det gäller föreningslivet har vi som lagstiftare
              i Sverige valt att ha så lite regler som möjligt. Det tycker jag
              är bra. Det tycker jag är en princip som ska gälla. När det gäller
              grundläggande regler för aktiebolag, till exempel att man ska
              upprätta bokslut och annat, gäller dessa äntligen inte för föreningar,
              och så ska det vara.
            </seg>
            <seg n="75263ec9">
              Men problemet i detta fall, herr talman, är att alla som deltar
              i köpstämman och tar ställning till om man vill köpa och vara
              med i bostadsrättsföreningen kanske inte ens är med i denna bostadsrättsförening.
              Det är ju det som är skillnaden jämfört med att vara med i en
              förening vilken som helst. Man behöver inte ens vara med i föreningen
              när man deltar på köpstämman, och det är det som komplicerar det
              hela så mycket.
            </seg>
            <seg n="e2eec389">
              Det är därför jag tar upp frågan. Hade det handlat om att människor
              blev illa behandlade i Svenska Kennelklubben eller i Svenska Fotbollförbundet
              hade jag inte ens drömt om att väcka en interpellation här. Det
              är just i dessa sammanhang när det dels handlar om föreningslivet
              men där det också finns människor som kanske inte ens önskar delta
              i detta men ändå måste ta ställning till om de vill köpa sin lägenhet
              eller inte och om de tycker att detta är bra eller inte.
            </seg>
            <seg n="f16d125c">
              Det är det som komplicerar det hela. Det är därför vi som lagstiftare
              måste ta ett djupare ansvar för detta, och det är därför jag tar
              upp det i detta sammanhang.
            </seg>
            <seg n="d410f93e">
              Beatrice Ask säger att ombildningskonsulterna har bildat en intresseorganisation.
              Det är jättebra, men problemet är att jag är helt övertygad om
              att nu står Beatrice Ask här och försvarar detta, på samma sätt
              som hennes kollega som var justitieminister på 70-talet och mina
              kolleger senare i tiden säkert gjorde ända tills man var tvungen
              att skapa en ordentlig lagstiftning som gällde fastighetsmäklare.
            </seg>
            <seg n="bbc18eee">
              De här två sakerna påminner väldigt mycket om varandra. Varför
              kan man då inte ha liknande regler för det?
            </seg>
            <seg n="3dfac316">
              Det jag också skulle vilja ta upp i det här sammanhanget och
              som jag inte hann i mitt tidigare anförande är oskicket att man
              får betalt först när man har sålt fastigheten. Så fungerar det
              ju inte på marknaden i övrigt när man köper och säljer någonting,
              utan då riskerar man som säljare faktiskt någonting när man går
              ut med sin fastighet eller sin lägenhet på marknaden, nämligen
              att den inte blir såld, och då måste man stå för den kostnaden
              själv. Jag har själv varit med om det under lågkonjunkturen på
              90-talet att jag fick betala en mäklare pengar.
            </seg>
            <seg n="4c9555a2">
              Det tycker jag är en riktig princip, men i det här fallet har
              man en konstig prissättning. Vi måste kunna göra något så att
              det inte ligger i ombildningskonsultens egenintresse att lyckas
              med uppdraget eftersom man annars helt enkelt inte får betalt.
              Det kan väl inte vara rimliga och rättssäkra regler, varken för
              dem som vill köpa eller dem som inte vill ombilda.
            </seg>
            <seg n="2c234cd0">
              Jag förstår återigen inte argumentationen varför det skulle vara
              positivt att ta upp en ombildning redan månaden efter, vilket
              har förekommit i ett antal fall, om man i ett demokratiskt beslut
              har sagt att nej, vi vill inte vara med om det här.
            </seg>
            <seg n="3e7d66b1">
              Jag säger inte att det är det vanliga, men jag säger att det
              är de här fallen på marginalen som vi sedan får läsa om och föra
              debatt om gång efter gång. Det är ju enkla små regler jag kräver
              i den här interpellationen: Köpstämman ska inte få återupprepas
              så fort. Det ska finnas regler för ombildningskonsulterna och
              rättssäkerhet kring det. Det kan väl inte vara något kontroversiellt.
            </seg>
          </u>
          <note type="speaker" n="fbbeb4c4">
            Anf. 40 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-e854d01a4dae2570-19" n="5c083407">
            <seg n="9d3eaaf1">
              Herr talman! Låt oss först reda ut skillnaden mellan ombildningskonsulter
              och fastighetsmäklare. Fastighetsmäklare och köpare har ofta motstridiga
              intressen. Den ena ska förmedla och försöka åstadkomma en försäljning
              eller ett köp av fastigheten, och däri ligger en konflikt. När
              det gäller en ombildningskonsult är denna anlitad av föreningen
              för att ge adekvat information och hjälpa till i det beslut som
              föreningen ska fatta när det gäller en ombildning. Det är en viss
              skillnad.
            </seg>
            <seg n="1693021a">
              Varför ska man då inte ställa krav på en certifiering av detta?
              Jag påpekade redan tidigare att det för ombildningskonsulter i
              dag finns en organisation som har regler för etik, moral och hur
              man ska arbeta. Då finns det möjlighet och är rimligt att föreningar
              använder sig av vedertaget erfarna ombildningskonsulter. Det ligger
              i styrelsens intresse att inte anlita folk som inte har kunskap
              för sitt uppdrag. Men ansvaret i varje förening är ändå styrelsens
              och måste så vara.
            </seg>
            <seg n="94238a1c">
              Sedan är det stämmorna igen, att det finns något exempel på att
              man har haft dem ganska ofta. Jag pekade på att skälet till att
              vi inte vill sätta in regler som innebär att det måste gå lång
              tid emellan är att det faktiskt ibland finns väldigt legitima
              orsaker till och att det rent praktiskt är bra att kunna ha en
              stämma igen.
            </seg>
            <seg n="b6c1597d">
              Vi kan ju inte utforma regler utifrån att det alltid ska vara
              så att vi misstänker att folk försöker luras eller göra fel saker.
              Det är inte så. De regler som finns för bildande av bostadsrättsförening
              och för ombildning av hyresrätter utgår faktiskt från ganska fasta
              principer och ger också hyresgästerna väldigt bestämda rättigheter.
              Det är viktigt att komma ihåg att även vid en ombildning har man
              som hyresgäst kvar sina rättigheter som hyresgäst. Man behöver
              inte köpa en bostadsrätt. Man behöver inte flytta om det blir
              en ombildning utan man har kvar sin rättighet som hyresgäst. Skyddet
              för den enskilde finns hela tiden.
            </seg>
            <seg n="a41da2f1">
              Det som det lite grann handlar om när man vill gå in och reglera
              är i vilken utsträckning staten ska anse att det är nödvändigt
              att gå in och styra upp demokratiskt valda styrelsers och stämmors
              beslut. Ska man inte tro att hyresgästerna i ett av deras kanske
              allra viktigaste beslut klarar av att ta till sig den hjälp och
              den information som finns att få?
            </seg>
            <seg n="8324e314">
              Vi har inte erfarenheten att det sker omfattande lurendrejeri
              och fusk eller att man försöker föra varandra bakom ljuset. Tvärtom
              bygger ju hela idén med att bilda bostadsrättsförening på att
              det finns en gemensam vilja att bättre förvalta sin bostad och
              den fastighet där lägenheten finns, vilket är en väldigt bra sak.
              Det är också erfarenheten i de allra flesta fall. Man sköter detta
              tillsammans betydligt bättre, man får ned kostnaderna och man
              lyckas också ganska väl fatta de beslut som ska tas i bostadsrättsföreningens
              demokratiskt valda organ.
            </seg>
            <seg n="06f51736">
              Jag tycker inte att de problem som Hyresgästföreningen har lyft
              fram är så många. De är väldigt allvarliga i sig. I några fall
              handlar det faktiskt om brott. Där finns det ju möjligheter att
              agera. Men jag vill inte reglera tiden mellan köpstämmor och jag
              tror inte att det behövs någon certifiering av ombildningskonsulter.
              Det finns erfarna och professionella sådana som kan ge bra information.
              Ansvaret måste ändå bostadsrättsföreningens medlemmar ta själva.
            </seg>
          </u>
          <note type="speaker" n="eda128f6">
            Anf. 41 BÖRJE VESTLUND (S):
          </note>
          <u who="borje_vestlund_809cde" xml:id="i-01b78cf79f9cddb4-2" n="ec74e650">
            <seg n="ff111f60">
              Herr talman! Det var ju inte det som var problemet i det här
              sammanhanget. Det är inte så att vanliga föreningsproblem är det
              som är orsaken här. Det var ju inte så att alla var medlemmar.
              Det är några som står utanför men ändå berörs av köpstämman. Bör
              det inte vara så att det finns ett regelverk som gör att de inte
              råkar illa ut i det här sammanhanget. Det är ju det som är svårigheten,
              att det här inte gäller alla. Det är inte vanliga föreningsrättsliga
              principer som ska gälla i de här sammanhangen utan det måste finnas
              ytterligare skyddsnät.
            </seg>
            <seg n="caf867f6">
              Jag tycker att det viktigaste man kan göra i det här sammanhanget
              är att jämföra med fastighetsmäklare. De har en historia som är
              ganska lik den som ombildningskonsulterna har nu. Ombildningskonsulterna
              är ungefär där fastighetsmäklarna var på 70-talet. Man hade ett
              ganska dåligt rykte. Man dolde fel. Man företrädde bara köparen.
              Man brydde sig inte om att ta hänsyn till säljarens intressen.
              Vi borde kunna utforma ett ganska tydligt regelverk efter det.
            </seg>
            <seg n="5f2ef7f2">
              Sedan tycker jag faktiskt att det är ganska konstigt med ofta
              återkommande stämmor. Har man haft en juridisk process, som faktiskt
              en stämma är, kan det inte vara så. I det sammanhanget måste jag
              säga att justitieministern bara är ideologisk. Det finns knappast
              några sakliga eller praktiska skäl för att redan månaden efter
              en köpstämma ha en ny köpstämma. Då handlar det om någonting helt
              annat. Då handlar det om ideologi till varje pris. Jag har försökt
              och ville att den här debatten inte skulle handla om ideologi,
              men i det här fallet driver justitieministern det till en ideologisk
              debatt.
            </seg>
          </u>
          <note type="speaker" n="65214eea">
            Anf. 42 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-e854d01a4dae2570-20" n="5c083407">
            <seg n="b3734527">
              Herr talman! Nu får vi väl ändå se att det inte är så mycket
              ideologi som erfarenhet av föreningsliv i vid mening. Det finns
              många goda skäl till att man ibland kan tvingas ha en extrastämma.
              Det är väl ingenting som är konstigt vare sig i politiken, i bolag
              eller i någonting annat. Det kan inträffa någonting som ändrar
              förutsättningarna. Då ska det finnas en möjlighet att ha ett nytt
              möte. Svårare än så tycker inte jag att det är när det gäller
              köpstämma heller. Någonting kan ha förändrats.
            </seg>
            <seg n="b33237a1">
              Vi kan säga att vi har en förening tillsammans. Vi bestämmer
              att nu ska vi köpa det här huset och så rasar taket ihop eller
              det visar sig att någonting var helt vrickat i det underlag vi
              hade. Det är väl väldigt bra om vi snabbt kan riva upp beslutet
              eller ändra på det. Det är rimligt i en demokrati att man kan
              ändra och rätta till beslut som har blivit fel.
            </seg>
            <seg n="d3af908f">
              Jag återkommer då till det problem som Börje Vestlund tar upp,
              nämligen att det finns de som kan försöka tricksa och utnyttja
              det här. Då är det väldigt viktigt att ha klart för sig vad som
              gäller för medlemskap i en bostadsrättsförening.
            </seg>
            <seg n="4a69526d">
              Man måste vara med i bostadsrättsföreningen för att kunna ha
              en bostadsrätt. Man har som hyresgäst alltid rätt till medlemskap
              i bostadsrättsföreningen. Det är en förutsättning för att man
              ska räknas in i de två tredjedelar som krävs för att föreningen
              ska kunna besluta om ett förvärv. Medlemskap innebär inget tvång
              att köpa någonting. Det innebär inte att man måste köpa ens om
              man har röstat för en ombildning. Den som inte har en bostadsrätt
              har när som helst rätt att gå ur föreningen. Som hyresgäst är
              man alltid tillförsäkrad att ha sin hyresrätt kvar och leva enligt
              de villkor som gäller i hyresrättslagstiftningen.
            </seg>
            <seg n="158113ba">
              Jag tycker att reglerna är ganska entydiga och tydliga. De säkrar
              väldigt mycket. Däremot är det så att vare sig regler eller stadgar
              utesluter att en del människor beter sig illa eller begår brott.
              Då finns det andra sätt att verka på än att kräva andra regler.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="6940da99">
            4 § Svar på interpellation 2010/11:196 om äldre döva
          </note>
          <note type="speaker" n="2f8a06de">
            Anf. 43 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-0" n="9f8492ef">
            <seg n="6d4a6297">
              Herr talman! Eva Olofsson har frågat mig vad jag vill göra för
              att förbättra situationen för äldre döva och äldre dövblinda.
            </seg>
            <seg n="29c6ad87">
              Som Eva Olofsson nämner har Sveriges Dövas Pensionärsförbund
              tagit fram en mycket intressant rapport med titeln Valfrihet och
              värdighet saknas hos äldre döva . Mot bakgrund av denna titel
              är jag glad att kunna konstatera att ingen annan regering har
              satsat mer på valfrihet inom vård och omsorg än denna. Detta betyder
              att förutsättningarna för döva personer att på äldre dagar få
              tillgång till teckenspråkig vård och omsorg avsevärt stärkts.
            </seg>
            <seg n="c65c56ee">
              Sedan lagen om valfrihetssystem, LOV, trädde i kraft för två
              år sedan har en stor mängd kommuner, stora som små, gett sina
              medborgare friheten att välja. Valfriheten innebär också möjlighet
              att välja bort det man är missnöjd med. Det ökar medborgarnas
              makt och trygghet, det effektiviserar verksamheterna i en tid
              med allt större demografiska påfrestningar och det ökar nyföretagandet
              särskilt bland kvinnor.
            </seg>
            <seg n="923fa143">
              I mer än varannan kommun som infört LOV har det tillkommit verksamheter
              som erbjuder alternativ profil av typen hemtjänst på eget språk
              eller med löfte om personalkontinuitet. Det finns i dag, till
              exempel i Helsingfors, teckenspråkig hemtjänst som ges enligt
              LOV.
            </seg>
            <seg n="bde6b5c5">
              Jag är väl medveten om behovet av en individanpassad, samordnad
              och kontinuerlig vård och omsorg för teckenspråkiga äldre. Teckenspråkiga
              personer behöver kommunicera och få information på teckenspråk,
              men de får inte alltid den möjligheten. Därför befinner de sig
              många gånger i ett informationsunderläge. Det gäller i än högre
              grad äldre teckenspråkiga. Detta kan leda till att man får svårare
              att hävda sina rättigheter. Personer som är döva eller dövblinda
              har därför generellt sett svårare att få den goda vård och omsorg
              samt det stöd och den trygghet som de har rätt att få. Detta behöver
              stat, kommun och landsting ta särskild hänsyn till.
            </seg>
            <seg n="9e12d7b8">
              Det huvudsakliga ansvaret för stöden till döva och personer med
              dövblindhet ligger hos kommuner och landsting enligt bland annat
              socialtjänstlagen och hälso- och sjukvårdslagen. För att kunna
              ge en värdig omsorg med god kvalitet även för döva äldre och äldre
              med dövblindhet krävs därför att alla aktörer tar sitt ansvar
              men också effektivt samverkar.
            </seg>
            <seg n="2a2aee62">
              Omsorgen och vården i form av hemsjukvård, äldreomsorg, vårdcentral
              och sjukhusvård måste samverka bättre kring de äldre. Den 12 januari
              2011 utsåg regeringen därför en särskild nationell äldresamordnare
              för de mest sjuka äldre. Det är ett omfattande arbete som nu inletts.
              Totalt uppgår satsningen till 3,75 miljarder kronor under mandatperioden.
              Frågan om de mest sjuka äldres vård och omsorg ska vara en mycket
              prioriterad fråga under de närmaste fyra åren, och det gäller
              oavsett om man är döv eller hörande, teckenspråkig eller svenskspråkig
              eller har något annat modersmål för den delen.
            </seg>
            <seg n="d9eaeada">
              Regeringen har också en rad insatser riktade mot teckenspråkiga
              döva och personer med dövblindhet. Låt mig kort få nämna några
              av dem. Vi har sedan den 1 juli 2009 en ny språklag som slår fast
              att den som har behov av teckenspråk ska ges möjlighet att lära
              sig, utveckla och använda det svenska teckenspråket. Tillgången
              till tolkar och en väl fungerande tolktjänst är en grundläggande
              förutsättning för att uppnå de övergripande mål som regeringen
              presenterat i den nationella handlingsplanen för funktionshinderspolitiken.
              Regeringen har tillsatt en utredning med uppdrag att se över nuvarande
              modell för tolktjänsten. Regeringen ger särskilt statligt stöd
              till personer med dövblindhet genom medel till Nationellt Kunskapscenter
              för dövblindfrågor och särskilt stöd till Förbundet Sveriges Dövblinda.
            </seg>
            <seg n="76c9b112">
              Utvecklingen går åt rätt håll. Svensk hälso- och sjukvård och
              äldreomsorg uppvisar på många områden goda resultat. Vårdköerna
              kortas. Valfriheten, tillgängligheten och den kvalitet som patienterna
              upplever förbättras. Det sker en tydlig utveckling mot en vård
              och omsorg som bygger på evidensbaserad kunskap. Användandet av
              öppna jämförelser, där alla enkelt kan jämföra olika vårdenheter,
              ökar kontinuerligt. Dessa förbättringar kommer även att komma
              teckenspråkiga äldre till del.
            </seg>
          </u>
          <note type="speaker" n="ec2f4193">
            Anf. 44 EVA OLOFSSON (V):
          </note>
          <u who="eva_olofsson_993bb0" xml:id="i-772b474635645c67-0" n="e87182ca">
            <seg n="c4a459c2">
              Herr talman! Först vill jag tacka statsrådet för svaret.
            </seg>
            <seg n="f5758cb1">
              Jag och statsrådet Maria Larsson hade en liknande debatt för
              cirka tre år sedan, och jag vill börja med att säga samma sak
              som jag sade då, nämligen att jag inte har ställt interpellationen
              för att i första hand diskutera valfrihetssystem eller kommersialiseringen
              av äldreomsorgen som nu pågår. Då hade jag ställt en annan interpellation.
              Jag har ställt den här interpellationen därför att stöd till äldre
              döva och dövblinda utifrån deras specifika behov på de flesta
              håll i landet saknas, liksom en teckenspråkig äldreomsorg. Det
              gäller oavsett om kommunerna har infört valfrihetssystem eller
              vilken färg som styr i kommunerna. För mig är det en självklarhet
              att äldre döva och dövblinda kvinnor och män är medborgare med
              samma rätt till information, stöd och omsorg som andra. Det är
              vi valda politiker som har skyldighet att se till att det blir
              så, inte den enskilde äldre döve.
            </seg>
            <seg n="a7b76902">
              Herr talman! Bland landets äldre är döva och dövblinda en av
              de grupper som har en svår situation. Sveriges Dövas Pensionärsförbund
              har kartlagt situationen i rapporten Valfrihet och värdighet saknas
              hos äldre döva . Nio av tio äldre döva har vuxit upp språklösa.
              Deras föräldrar har inte talat teckenspråk. Erfarenheterna från
              barndomen är ofta svåra. Det är fråga om ofrivilliga separationer.
              Som det står i rapporten: Mamma var borta och ingen kunde förklara
              varför. Det handlar om barn som många gånger var sju åtta år gamla.
              Undervisningen var ofta undermålig i skolor långt hemifrån. Man
              fick inte tala teckenspråk på lektionerna utan man skulle tvingas
              att tala. I dag lider fler än en fjärdedel av ängslan, oro och
              ångest. Sex av tio äldre döva har svårighet att läsa och förstå
              innehållet i en dagstidning.
            </seg>
            <seg n="c842b48c">
              Den här kunskapen har inte många kommuner och landsting. Hälften
              av de döva får inte information om vilka möjligheter och rättigheter
              de har som äldre. När de får information är den inte teckenspråkig
              utan oftast på skriven svenska. Då är det svårt att ta till sig
              vilka rättigheter och möjligheter man har.
            </seg>
            <seg n="1bf7457a">
              Döva och dövblinda lever i hög grad utspridda i vårt land. Teckenspråkig
              äldreomsorg finns på få ställen. Det har varit svårt och trögt
              att få till ett samarbete lokalt och regionalt för att förbättra
              situationen. Det finns oftast ingenstans att vända sig till för
              att få särskild hjälp och vägledning. Det gör att äldre döva och
              dövblinda kvinnor och män inte får det stöd och den omsorg de
              har rätt till. Kort sagt: Valfrihet och värdighet saknas för äldre
              döva och dövblinda.
            </seg>
            <seg n="0ee48d77">
              Två av de viktigaste förslagen på åtgärder i rapporten är att
              tillsätta en nationell samordnare för äldre dövas behov och att
              det bör finnas särskilt utsedda vägledare på regional nivå. Man
              har mycket goda erfarenheter där de finns i Region Skåne och i
              Göteborg. Det är två bra förslag som skulle kosta lite men som
              skulle innebära kraftiga förbättringar i situationen för äldre
              döva och äldre personer med dövblindhet.
            </seg>
            <seg n="499f0440">
              Jag har en konkret fråga och vill gärna ha ett tydligt svar från
              statsrådet: Vilka initiativ är Maria Larsson beredd att ta för
              att de två bra förslagen kan bli verklighet?
            </seg>
          </u>
          <note type="speaker" n="af72b224">
            Anf. 45 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_4d5077" xml:id="i-4acdfe79100ee263-0" n="b4e6c5e5">
            <seg n="966efdcd">
              Herr talman! Det här är en mycket angelägen interpellation. Äldre
              döva och dövblinda har en mycket utsatt situation. Det har också
              rapporten från Sveriges Dövas Pensionärsförbund visat.
            </seg>
            <seg n="ad06ef0b">
              En enkätundersökning visar att äldre teckenspråkiga undviker
              att ta kontakt med läkare, tandvård eller andra vårdinrättningar
              och i stället väntar på att få ett brev hem eller helt enkelt
              avstår från att söka vård. Friskvård är inget som man direkt tar
              emot och som riktas direkt till den här gruppen. Det finns stora
              svårigheter med tolkar i vissa landsting. Jag kommer själv från
              Västerbotten. Där har det varit många vakanser, och därför har
              vi inte kunnat ställa upp med den tolkservice vi har haft förhoppningar
              om att ge.
            </seg>
            <seg n="44ec9d2f">
              Precis som statsrådet Maria Larsson sade i svaret har lagen om
              valfrihet inneburit stora möjligheter för den enskilda personen
              att göra egna val, men det finns en hel del att önska från både
              kommuner och de eventuella företag som tänker sig utföra tjänster
              i kommunerna, nämligen att specialinrikta sina tjänster mot grupper
              som riskerar att hamna mellan stolarna, det vill säga att kvalitet
              och kompetens finns hos den personal som ska möta dessa personer
              som är till exempel döva eller dövblinda. Det finns hemtjänst
              på flera språk, och det finns äldreboenden för döva på många håll
              men det finns oerhört mycket att göra. I många fall får vi uppfattningen
              att kompetens och kunskap om äldre dövas och dövblindas situation
              saknas i kommuner och landsting.
            </seg>
            <seg n="3f9a56b8">
              Min fundering är om inte Socialstyrelsen i det här hänseendet
              skulle kunna göra så mycket mer för att ge anvisningar och råd
              till kommuner och landsting för att uppmärksamma dessa problem.
            </seg>
          </u>
          <note type="speaker" n="879f7296">
            Anf. 46 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-1" n="9f8492ef">
            <seg n="3709c04a">
              Herr talman! Jag vill verkligen instämma i att äldre döva och
              dövblinda många gånger har en svår situation att få tillgång till
              information, att få kunskap, att kommunicera på ett bra sätt med
              de olika typer av myndigheter, hälso- och sjukvård som de är beroende
              av.
            </seg>
            <seg n="9c0564fc">
              Jag känner mig väldigt glad över att kunna säga att den värdegrund
              som vi nu har lagt på plats i socialtjänstlagen från den 1 januari
              stadgar vikten av att den enskilda personen får möjlighet till
              en värdig äldreomsorg och ska kunna känna välbefinnande. Det betyder
              att kommunikationen är nödvändig. Den måste ske och finnas till
              hands med befintlig tolk för att kunna få kunskap om vad den enskilda
              äldre behöver för att kunna känna välbefinnande. Låt oss inte
              underskatta den drivkraft som finns i lagstiftningen.
            </seg>
            <seg n="4ad616cc">
              Eva Olofsson talar om att valfrihet saknas. I samma stund säger
              hon att LOV inte var det hon ville diskutera. Lag om valfrihet
              tycker inte Eva Olofsson om, och det tycker inte heller hennes
              kamrater i styret av Göteborg om. Men den är en möjlighet och
              en utvecklingspotential. Det ser också den som har gjort rapporten
              åt Sveriges Dövas Pensionärsförbund. Det drevs som ett arvsfondsprojekt,
              och jag tycker att rapporten är synnerligen intressant.
            </seg>
            <seg n="55bf89a5">
              Den som har gjort rapporten heter Birgitta Martinell. Hon gjorde
              också ett studiebesök i Finland inom ramen för projektet. Där
              konstaterar hon: Vi bör fundera över andra alternativ till att
              ordna bra äldreservice för äldre döva i Sverige där vi får större
              inflytande över den egna vården. Det är min drivkraft, Eva Olofsson.
              Det är därför jag är så angelägen om LOV. Den skapar förutsättningar
              för människor att bestämma själva.
            </seg>
            <seg n="61d007de">
              Birgitta Martinell gjorde någonting väldigt bra. Hon startade
              företaget Signcare som erbjuder teckenspråkiga tjänster, bland
              annat boendestöd, hemtjänst och personlig assistans, enligt LOV.
              Hon säger: Det finns ett stort behov av hemtjänst. Problemet i
              dag är att inte alla kommuner har infört lagen om valfrihet. Det
              gör att alla döva och dövblinda inte får vad de behöver.
            </seg>
            <seg n="e7ac2155">
              Min fråga till Eva Olofsson är: Är inte detta skäl nog för Eva
              Olofsson att ompröva, ta bort de ideologiska skygglapparna och
              säga: Också lagen om valfrihet skulle kunna tjäna i syfte att
              ge de äldre döva och dövblinda på fler ställen i Sverige tillgång
              till bra äldreomsorg?
            </seg>
            <seg n="598796ac">
              Den löser inte hela problemet. Det är jag medveten om. Men den
              är en delsträcka i en ökad valfrihet, precis det som Eva Olofsson
              efterlyste.
            </seg>
          </u>
          <note type="speaker" n="3e2be190">
            Anf. 47 EVA OLOFSSON (V):
          </note>
          <u who="eva_olofsson_993bb0" xml:id="i-772b474635645c67-1" n="e87182ca">
            <seg n="d5aa7a25">
              Herr talman! Också jag tycker att Signcare är en väldigt positiv
              verksamhet. Men jag tycker att statsrådet ska läsa hela texten.
              Så här skriver man: Inom projektets ramar har vi förstått att
              kommunerna inte vill ta ett övergripande ansvar gällande äldreomsorg
              för äldre teckenspråkiga och döva. Därför är detta bolag ett alternativ
              som kommuner kan erbjuda.
            </seg>
            <seg n="c1c64256">
              Man har alltså startat detta företag som är något väldigt bra
              och ger service i Helsingfors som omvårdnad, stödsamtal och mycket
              mer som personlig assistans och hemtjänst till döva och dövblinda.
              Men man har gjort det utifrån att kommunen inte har tagit sitt
              ansvar.
            </seg>
            <seg n="54a67c9a">
              Det kommer inte att uppstå företag i Rättvik och Älvsbyn och
              kanske heller inte i Borlänge och Bjuv. Äldre döva och dövblinda
              bor utspridda i hela vårt land. Vi har ett politiskt ansvar. Vi
              kan inte lägga över ansvaret och säga att vi som politiker inte
              är beredda att ta det, utan det hänger på om något företag tycker
              att det är lönsamt att starta en verksamhet riktad till döva eller
              dövblinda.
            </seg>
            <seg n="542c341d">
              Låt mig ta ett exempel på det motsatta. Göteborg har länge haft
              teckenspråkig hemtjänst och använder inte lagen om valfrihet.
              Mölndals kommun som köper den teckenspråkiga hemtjänsten införde
              LOV. Vad hände då? Jo, de döva i Mölndal får inte längre teckenspråkig
              hemtjänst. De får vända sig till ett antal olika serviceföretag
              som finns utan teckenspråkig personal i Mölndal. Är detta valfrihet,
              statsrådet?
            </seg>
            <seg n="b83ee2ff">
              Den kommun som har kommit längst är Malmö stad som länge har
              jobbat med vägledare och äldreboende. Man hör mycket positivt
              om det om man sätter sig ned och talar med Sveriges Dövas Pensionärsförbund.
              Människor känner en trygghet och kan få stöd. Vägledaren är själv
              döv och teckenspråkig, och man har en äldreboendeenhet. Man har
              haft en lång resa för olika kommuner i Skåne och olika stadsdelar
              i Malmö stad. Det finns ett skäl till varför man som teckenspråkig
              ska bo på ett teckenspråkigt äldreboende. Malmö har inte LOV.
            </seg>
            <seg n="63cd3337">
              Inför denna interpellationsdebatt talade jag med äldrevägledaren
              i Göteborg som har funnits i två år. Göteborg har haft teckenspråkig
              äldreomsorg i oherrans massa år. Man har ett medborgarkontor för
              döva. Det som var viktigt, sade vägledare, är att jag finns där
              de äldre döva finns. De lär känna mig, de kan prata med mig och
              de får förtroende för mig. Sedan vänder de sig till mig när de
              ska få vårdplanering, bistånd från hemtjänsten. De får information
              och förstår informationen, och man undviker missförstånd. Det
              skapar en stor trygghet.
            </seg>
            <seg n="566edf2b">
              Dessutom jobbar vägledaren med äldreboendeenheten för döva och
              har startat en träffpunkt där som besöks av många. Man är nätverksarbetande
              med dövföreningar, dövkyrkor, kommunen och mycket mer. Vad som
              behövs väldigt mycket är att man tar ett regionalt ansvar i Västsverige.
              Det har man kvar.
            </seg>
            <seg n="69396e01">
              Herr talman! Vi kan inte lämna över ansvaret från politikerna
              till dem som eventuellt vill starta företag. Vi måste ta det ansvaret
              själva. Det behövs äldrevägledare inte bara i Malmö och Göteborg
              utan i hela Sverige. Det behövs en nationell ombudsman som kan
              hålla ihop frågorna på nationell nivå. Det behövs insatser för
              att kunna höja kunskapen i kommunerna. Där tycker jag att Maria
              Lundqvist-Brömster hade ett bra förslag med att Socialstyrelsen
              skulle kunna göra en insats.
            </seg>
            <seg n="edd08f2e">
              Jag vill fråga statsrådet: Vilka initiativ vill statsrådet ta
              specifikt för gruppen döva och dövblinda? Är statsrådet beredd
              att inleda överläggningar med SKL om hur man skulle kunna förbättra
              läget i kommunerna och ge Socialstyrelsen ett uppdrag?
            </seg>
          </u>
          <note type="speaker" n="0c844af7">
            Anf. 48 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_4d5077" xml:id="i-4acdfe79100ee263-1" n="b4e6c5e5">
            <seg n="b23c35b3">
              Herr talman! Vi har ett politiskt ansvar, jag, Eva och andra
              i denna kammare. Vi har i denna riksdag antagit FN-konventionen
              om mänskliga rättigheter som gäller personer med funktionsnedsättning.
              Vi har också antagit en strategi för funktionshindrade som ska
              gälla under de kommande åren. Det innebär att det även finns ett
              ansvar hos politiker på regional och lokal nivå.
            </seg>
            <seg n="c1632876">
              Här har Eva Olofsson, jag och många fler med oss ett ansvar att
              tydlig driva de frågorna i de församlingar som är närmast hälso-
              och sjukvården och den kommunala servicen. Skåneregionen har klarat
              av detta. De har sina regionala vägledare. Det är en modell som
              andra län kan ta efter.
            </seg>
            <seg n="c52b3f48">
              För min del känns det viktigt att få skicka med budskapet att
              vi inte alltid kan förlita oss på att den statliga nivån ska kunna
              fixa dessa bitar, utan det måste ställas krav på kommuner och
              landsting. Det är så vi ska jobba med FN:s konvention om mänskliga
              rättigheter och strategin för funktionshindrade. Det måste genomsyra
              arbetet hela vägen i den politiska processen.
            </seg>
          </u>
          <note type="speaker" n="7ab3587c">
            Anf. 49 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-2" n="9f8492ef">
            <seg n="0b67b38a">
              Herr talman! Självklart måste det politiska ansvaret tas och
              bäras på ett ansvarsfullt sätt i alla dess delar. Det politiska
              ansvaret att se till att våra äldre döva och dövblinda får en
              god vård och omsorg när de behöver det och en fungerande tillvaro
              med tillgång till bra information ligger på många olika politiska
              beslutsnivåer, och i stort sett på alla tre. Därför måste också
              rätt saker göras på rätt ställe.
            </seg>
            <seg n="c640958d">
              Jag välkomnar alla kommuner som följer det som står i lagen.
              Det ska självklart alla kommuner göra. Socialtjänstlagen, även
              om den är en ramlag, stadgar tydligt att äldreomsorgen måste ges
              utifrån den enskildes behov. Värdegrundens förstärkning av socialtjänstlagen
              tydliggör det uppdraget än mer.
            </seg>
            <seg n="61a46ec6">
              Det är orättfärdigt om man inte får tillgång till exempelvis
              information, kunskapsinhämtande och äldreomsorg på sitt eget språk.
            </seg>
            <seg n="4722c760">
              Detta behöver verkligen stärkas, och till detta tjänar LOV. Det
              är att ta ett politiskt ansvar att se till att också den möjligheten
              finns, Eva Olofsson. Jag blir så förvånad att Eva Olofsson säger
              nej till att stärka de äldres möjligheter att själva påverka.
            </seg>
            <seg n="004edceb">
              De kriterier som ska skrivas för en kommun när det gäller att
              välkomna olika entreprenörer och den egna verksamheten måste läggas
              på en kvalitetsmässigt bra nivå och även inkludera att man levererar
              på olika språk, också teckenspråk. Det måste ses som ett mervärde.
            </seg>
            <seg n="e392af44">
              Regionerna, landstingen, har sitt ansvar för detta. Att se till
              att hälso- och sjukvård ges så att var och en kan förstå och kommunicerar
              med en vårdgivare är naturligtvis högsta prioritet.
            </seg>
            <seg n="e5ba0c81">
              Staten har sitt ansvar. Vi har sett behov av att skjuta på både
              kommuner och landsting, naturligtvis med lagstiftning men också
              genom en hel rad andra uppdrag, såväl till Socialstyrelsen som
              till SKL.
            </seg>
            <seg n="13b5044d">
              En av de saker som vi gör nu är att tillsätta regionala utvecklingsledare
              för äldreomsorgen i stort i samtliga län det kommer att finnas
              flera personer i varje län för att överföra ny kunskap, för att
              stärka och stödja kommunerna i deras uppgift med att ge bra äldreomsorg
              av god kvalitet för alla sina vårdtagare, för att se till att
              det bli väl fungerande och för att kunskap om ny forskning ska
              finnas till hands. Inom ramen för utvecklingsledarna, som just
              nu jobbar mycket med kvalitetsfrågor, är det naturligtvis också
              möjligt att få många kommuner att gå med i Senior Alert och kvalitetsregisteransluta
              sig. Det är en av deras uppgifter just nu. Jag kan mycket väl
              tänka mig att ge uppgifter om till exempel ett kartläggningsarbete,
              att kunna stödja äldre döva och dövblinda så att de får tillgång
              till personal som har god kompetens och utbildning.
            </seg>
            <seg n="f180897e">
              Det är kommande frågor. Jag ser ett behov. Men låt oss inte glömma
              att LOV är en del av lösningen. Eva Olofsson kan fortsätta att
              motarbeta den hur mycket som helst, men LOV är faktiskt en del
              av lösningen. Jag har också tilltro till människors beslutsförmåga.
              Därför tycker jag att Eva Olofssons resonemang inte riktigt hänger
              ihop.
            </seg>
            <seg n="e1cb6cce">
              Det finns mycket annat som vi ska göra, men rätt nivå måste ta
              sin del av ansvaret.
            </seg>
          </u>
          <note type="speaker" n="21912ba8">
            Anf. 50 EVA OLOFSSON (V):
          </note>
          <u who="eva_olofsson_993bb0" xml:id="i-772b474635645c67-2" n="e87182ca">
            <seg n="12149d71">
              Herr talman! Skillnaden mellan mig och statsrådet är att jag
              tycker att vi ska ta ett politiskt ansvar för tillräckliga resurser
              till äldreomsorgen, för bra arbetsvillkor för personalen, för
              äldres inflytande och för att döva och dövblinda äldre ska få
              den hjälp som de har rätt till.
            </seg>
            <seg n="92a8c18e">
              Jag tar det ansvaret. Jag säger inte att det får ligga på andra
              eventuella företag, så att det beror på om de tycker att de vill
              erbjuda teckenspråk i äldreomsorgen. Jag tror att det är en mycket
              orealistisk lösning på många mindre och medelstora orter i Sverige.
            </seg>
            <seg n="a133cca7">
              Äldre teckenspråkiga döva behöver någon som kan lyssna på dem,
              ge svar på funderingar och förstå den oro som väcks inför deras
              egen situation. Äldre teckenspråkiga döva behöver hjälp med att
              förtydliga och klargöra vilka rättigheter och möjligheter de har.
              Äldre teckenspråkiga döva behöver vägledning till rätt kontakter
              och förklaring av händelseförlopp och tillvägagångssätt som äldre
              kan möta i samhällets stöd. Äldre teckenspråkiga döva behöver
              vägledare som behärskar teckenspråket och har kunskap om dövkultur.
            </seg>
            <seg n="70c00def">
              Här finns en skillnad mellan Maria Larsson och mig, för jag tycker
              att vi har ett nationellt ansvar. Man har avsatt nationella pengar
              för att förbättra anhörigstödet, trots att det har varit kommunernas
              och landstingens uppgift. Man har gett stimulanspengar till förbättringar
              inom äldreomsorgen det är en fråga där vi kanske har haft lika
              syn på att man behöver satsa, så det går.
            </seg>
            <seg n="05ac7c43">
              När det inte fungerade speciellt bra med alla som skulle stödja
              människor med psykisk funktionsnedsättning gav man stimulanspengar
              för att inrätta personliga ombud. Jag kan alltså inte förstå varför
              man inte kan ge nationella pengar och se till att man får regionala
              vägledare och en central ombudsman. Det behövs, och det behövs
              runt om i hela Sverige, för att gruppen äldre döva och dövblinda
              ska få den äldreomsorg och de rättigheter som äldre som de ska
              ha.
            </seg>
            <seg n="ad9c5663">
              Det går att göra bara viljan finns.
            </seg>
          </u>
          <note type="speaker" n="e4a38a36">
            Anf. 51 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-3" n="9f8492ef">
            <seg n="ea0c979a">
              Herr talman! Det är roligt att Eva Olofsson nämner de stora satsningar
              som vi har gjort på äldreomsorgen. Mest medel som någon regering
              har givit har tilldelats äldreomsorgen under föregående mandatperiod.
              Trots att Eva Olofsson och hennes partikamrater trodde att vi
              skulle rasera välfärden och äldreomsorgen har den utvecklats väl.
            </seg>
            <seg n="e8e6cdf2">
              Den satsningen omsluter alla. Den är också tänkt att komma de
              döva och dövblinda till del.
            </seg>
            <seg n="519f89f4">
              Jag håller öppet för att kunna göra ytterligare saker. Men låt
              mig också nämna förändringen att språklagen, som vi beslutade
              om den 1 juli 2009. Den har stor betydelse. Låt mig nämna Tolktjänstutredningen,
              där jag väntar på besked. De kommer med sin redovisning den 1
              november 2011. Det blir viktigt, när de tittar över hur vardagstolkning
              ska se ut, när de tittar på IT-utveckling, utvecklingsmöjligheter
              och när de ska föreslå en brukarorienterad modell för tolktjänst
              som är både ändamålsenlig och kostnadseffektiv och där regelverket
              ska vara tydligt förutsägbart och lättöverskådligt för den enskilde.
            </seg>
            <seg n="6cd0d662">
              Jag tror att detta är en mycket efterlängtad utredning. Den kommer
              att bli ett mycket viktigt inslag i arbetet att för äldre döva
              och dövblinda förbättra möjligheten till både information och
              kunskapsinhämtande men också möjligheten att uttrycka sina åsikter.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="91346bd1">
            5 § Svar på interpellationerna 2010/11:242 och 271 om tillsyn
            av HVB-hem och andra boenden för barn och unga
          </note>
          <note type="speaker" n="cd87e670">
            Anf. 52 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-4" n="9f8492ef">
            <seg n="6bf2d11e">
              Herr talman! Lena Hallengren har frågat mig vilka åtgärder jag
              har för avsikt att vidta för att Socialstyrelsen ska kunna genomföra
              sin tillsyn i enlighet med de krav som ställts upp. Sara Karlsson
              har frågat mig om jag avser att ta några initiativ till att se
              över regelverket för tillståndsprövning avseende kompetenskrav
              och behandlingsmetoder. Sara Karlsson frågar också när ett förslag
              utifrån Barnskyddsutredningens betänkande från 2009 kan läggas
              fram. Jag har valt att besvara frågorna i ett sammanhang.
            </seg>
            <seg n="7a658af0">
              Den statliga tillsynen är ett viktigt redskap för att kontrollera
              efterlevnaden av lagar och regler för vård i HVB och andra boendeformer
              som omfattas av tillsynen. Även kunskapsåterföring är en viktig
              del av tillsynen som ett stöd till verksamhetsutvecklingen.
            </seg>
            <seg n="828bba73">
              Under förra mandatperioden genomförde regeringen tillsynsreformen,
              i syfte att åstadkomma en stark och enhetlig tillsyn över hela
              landet. Socialstyrelsen tillfördes 62 miljoner kronor utöver de
              195 miljoner som överfördes från länsstyrelserna när myndigheten
              tog över tillsynsansvaret. Reformen har också inneburit ökade
              befogenheter för tillsynsmyndigheten.
            </seg>
            <seg n="2779874c">
              Vad gäller barn och unga infördes bestämmelser om att Socialstyrelsen
              ska integrera ett barnrättsperspektiv i tillsynen samt att samtal
              ska föras med barnen och ungdomarna vid besöken.
            </seg>
            <seg n="09365372">
              Det infördes också en bestämmelse om att HVB-hem ska tillsynas
              minst två gånger per år, varvid ett av besöken ska ske oanmält.
              Under föregående år inspekterades de flesta HVB-hem. Men Socialstyrelsen
              nådde inte målet för frekvenstillsynen, bland annat på grund av
              vakanser i tillsynsorganisationen. Socialstyrelsen har, som jag
              tidigare nämnde, tillförts resurser för att klara frekvenstillsynen.
              Jag förutsätter att myndigheten kommer att uppnå målen under 2011.
            </seg>
            <seg n="f8dd1f98">
              Sara Karlsson tar upp frågan om kompetens och behandlingsmetoder
              inom HVB-vården. Det är flera faktorer som påverkar vården och
              omsorgen på HVB. Det handlar om tillståndsprövning men också om
              lagar och regler om vårdens innehåll, kommunernas upphandling
              och uppföljning av vården samt inte minst om tillsyn.
            </seg>
            <seg n="3c7c90bc">
              Det finns i dag föreskrifter om att personalen ska ha lämplig
              utbildning och erfarenhet, handledning och kompetensutveckling.
              Det finns också föreskrifter om uppföljning och utvärdering av
              behandlingsmetoder samt föreskrifter om att verksamheten ska utvecklas
              i takt med ny lagstiftning, nya forskningsresultat och resultat
              från tillsynen. Socialstyrelsen har till uppgift att inspektera
              att dessa regler efterlevs.
            </seg>
            <seg n="73ff2356">
              Men vården i HVB kan inte utvecklas enbart genom regler och förordningar.
              Det handlar också om att stödja utvecklingen av innehållet i vården
              på annat sätt. Regeringen stöder evidensbaserade metoder i socialtjänsten
              genom överenskommelsen med Sveriges Kommuner och Landsting om
              en evidensbaserad praktik. Från och med 2011 är stödet till evidensbaserade
              metoder för barn och unga i samhällsvård ett prioriterat område.
              I sammanhanget vill jag också nämna det upphandlingsstöd som SKL
              tagit fram för att stödja kommunerna att göra bra upphandlingar
              av HVB-vård.
            </seg>
            <seg n="700d3bcb">
              Avslutningsvis frågade Sara Karlsson när förslag från Barnskyddsutredningen
              kommer att läggas fram. Betänkandet innehåller flera förslag för
              att stärka barnrättsperspektivet och utveckla den sociala barn-
              och ungdomsvården. Betänkandet bereds inom Regeringskansliet.
            </seg>
          </u>
          <note type="speaker" n="f6fcb824">
            Anf. 53 LENA HALLENGREN (S):
          </note>
          <u who="lena_hallengren_c9798e" xml:id="i-5881eb5b1a23fdc1-0" n="5ba0e955">
            <seg n="4d05c2cf">
              Herr talman! Det är en mycket angelägen fråga som vi just nu
              debatterar. Frågan har också diskuterats i socialutskottet där
              vi har mött ungdomar som har samtalat med Barnombudsmannen, och
              vi väntar besök från Statens institutionsstyrelse. Barnombudsmannen
              har också kommit med en rapport som beskriver hur barn och ungdomar
              som tillbringat kortare eller längre tid på HVB-hem upplevde sin
              situation.
            </seg>
            <seg n="8cae7a21">
              Att bli omhändertagen kan upplevas på många olika sätt. Det kan
              ge avtryck för kortare eller längre tid i livet. I Vanvårdsutredningen
              kan vi se vilka följder det kan få om inte tillsynen hanteras
              på allra bästa sätt. Staten är skyldig att utöva tillsyn och ha
              en god kvalitet på den verksamhet som barn och ungdomar tvingas
              vistas i.
            </seg>
            <seg n="a186149f">
              Så sent som 2008 kom Socialstyrelsen med ganska mycket kritik
              efter att ha besökt färre än hälften av de då befintliga HVB-hemmen.
              Många fick kritik, närmare bestämt 144 av 156. All kritik var
              inte allvarlig, men flera hem fick stängas.
            </seg>
            <seg n="2e1d96b6">
              Drygt ett år senare, 2009/10, övergick ansvaret för tillsynen
              till Socialstyrelsen. Att centralisera, få en mer samlad bild
              av tillsynen och lära av det som händer är klokt; det vill jag
              gärna säga. Vi är dock alla medvetna om att Socialstyrelsen inte
              klarar sitt uppdrag, vilket är ett stort problem.
            </seg>
            <seg n="b35d561f">
              Socialstyrelsen besökte socialutskottet för inte så länge sedan
              och beskrev att man under 2010 inte hade klarat av att göra två
              besök, varav minst ett oanmält, hos merparten av HVB-hemmen. Man
              trodde inte att man skulle klara det under 2011 heller.
            </seg>
            <seg n="66d40e01">
              Vi säger att vi ska prioritera barn och ungdomar, men på högsta
              nivå är man väl medveten om att det inte fungerar. Det är allvarligt.
            </seg>
            <seg n="ebd4d726">
              Maria Larsson säger i sitt svar att de flesta HVB-hem inspekterades
              under föregående år. Det räcker dock inte att de flesta HVB-hem
              inspekteras. Alla HVB-hem ska inspekteras. Under hur lång tid
              har Maria Larsson känt till att det är de flesta HVB-hem som inspekteras?
              Det betyder att de finns generationer av unga som vistas på HVB-hem
              utan att vi är riktigt säkra på vilken kvalitet som erbjuds där.
            </seg>
            <seg n="33b852d4">
              Jag är också nyfiken på om det finns några tankar hos Maria Larsson
              på att införa öppna jämförelser för att på ett annat sätt kunna
              mäta den kvalitet som finns.
            </seg>
            <seg n="3a7f0264">
              Maria Larsson säger i Svenska Dagbladet: Det handlar om kvalitetsutveckling
              där olika kommuner har kommit olika långt. Jag har sett dessa
              brister under lång tid och bad därför Barnombudsmannen att prata
              med barnen själva. Jag uppmanar alla kommuner att vara noga med
              att välja boenden som ger en bra vård. Om ett hem inte fungerar
              bör man avsluta kontakten.
            </seg>
            <seg n="6f48dd07">
              Jag kan inte svära på att Maria Larsson är korrekt citerad, men
              detta stod i Svenska Dagbladet.
            </seg>
            <seg n="7e1b494c">
              Man kan inte testa ett boende, se om kvaliteten håller och sedan
              byta boende om det inte funkar. Det är en modell som vi har prövat
              på andra håll, men det här är alldeles för allvarligt för att
              göra så.
            </seg>
            <seg n="6f5e0c3e">
              Hur länge har Maria Larsson känt till att det finns HVB-hem som
              inte har fått något tillsynsbesök under 2010? Och hur ser Maria
              Larsson på det faktum att Socialstyrelsen gör bedömningen att
              man inte heller under 2011 kommer att klara av sitt åtagande om
              två besök, varav minst ett oanmält?
            </seg>
          </u>
          <note type="speaker" n="997e3c19">
            Anf. 54 SARA KARLSSON (S):
          </note>
          <u who="sara_karlsson_6c50ab" xml:id="i-9085609a26899f5d-0" n="c41f6add">
            <seg n="57b90ca0">
              Herr talman! Jag tackar Maria Larsson för svaret även om det
              lämnar en del övrigt att önska. Barn som omhändertas och placeras
              är vårt samhälles kanske mest utsatta barn.
            </seg>
            <seg n="83a29f39">
              Rapporten från Barnombudsmannen är ingen trevlig läsning. Jag
              utgår från att Maria Larsson har tagit del av den och barnens
              och ungdomarnas berättelser om hur de kränkts, isolerats och förvägrats
              kontakt med sina föräldrar. För mig blir det uppenbart att det
              finns ett antal HVB-hem som inte fungerar och som rent av är skadliga
              för dessa barn och ungdomar. Det är inte heller första gången
              vi hör talas om brister inom den sociala barn- och ungdomsvården.
            </seg>
            <seg n="58ad49d5">
              Jag kan inte Socialstyrelsens riktlinjer och allmänna råd utantill.
              Jag har dock läst dem och tror att de och föreskrifterna skulle
              kunna göras tydligare. Kanske skulle kraven på extern handledning
              och på kompetensutveckling för personalen skärpas. Också kraven
              på relevanta behandlingsmetoder skulle kunna ses över. Föreskrifterna
              är ganska vaga även om de finns, som Maria Larsson skriver i sitt
              svar.
            </seg>
            <seg n="fcb10b7c">
              Herr talman! Låt mig ge ett exempel på hur det kan se ut. En
              metod som är vanlig på HVB-hemmen är teckenekonomi. Det handlar
              om att bygga ett system för att belöna önskvärt beteende och bestraffa
              icke önskvärt beteende. Vi ska såklart inte stå i kammaren och
              säga vilka metoder som ska användas i enskilda verksamheter, men
              jag får lite ont i magen av detta. Vi har sett det i nannyprogrammen
              på tv, och vi får uppmaningar att coacha våra barn med denna metod.
            </seg>
            <seg n="d3433842">
              Maria Larsson hänvisar i sitt svar till evidensen. Jag tror att
              det har varit en lite överdriven hajp kring evidensbaserade metoder,
              men det är klart att det ska finnas vetenskapligt stöd för de
              metoder som används. Det är oklart om teckenekonomi har något
              vetenskapligt stöd som effektiv metod, men den nämns som exempel
              på så kallad kontingensträning i Socialstyrelsens riktlinjer.
            </seg>
            <seg n="7a35bb09">
              Det ställer dock nya frågor. Ställs det krav på denna kompetens
              om teckenekonomi ska användas? Jag tror att många som jobbar på
              HVB-hem bara har ytliga kunskaper i kognitiv beteendeterapi och
              de olika grenarna inom det. Det är svårt att ha en heltäckande
              bild, men jag vet av egen erfarenhet att det finns HVB-hem med
              svåra målgrupper där man arbetar med KBT trots att personalen
              saknar den kompetens som krävs. Kanske är det just denna kombination
              som gör att teckenekonomi kan förvandlas till ett system som kränker
              barn och fråntar dem deras rättigheter, vilket påvisas i Barnombudsmannens
              rapport.
            </seg>
            <seg n="25391191">
              Det är också oklart för mig hur höga krav som ställs på att metoden
              ska anpassas efter målgruppen. Om målgruppen innehåller personer
              som har kognitiva problem är denna typ av exercis kanske inte
              den allra mest lämpliga metoden.
            </seg>
            <seg n="e9e38b4d">
              Jag anser att man behöver göra en översyn av riktlinjerna för
              tillståndsprövning. Det är dock möjligt att de är tillräckliga,
              som Maria Larsson menar. Då är i så fall tillsynen problemet,
              som Lena Hallengren var inne på. Den fungerade inte förra året,
              vilket Socialstyrelsen själv har framfört och som både Vårdförbundet
              och andra fackförbund slagit larm om.
            </seg>
            <seg n="200fa6c6">
              I Maria Larssons svar framkommer en förhoppning om att det blir
              bättre i år. Det får vi verkligen hoppas. Men jag förväntar mig
              att regeringen är beredd att agera om man ser att det inte blir
              så.
            </seg>
            <seg n="60543fe5">
              Jag frågade om Barnskyddsutredningens betänkande och fick till
              svar att det bereds inom Regeringskansliet. Jag vill dock påminna
              om att betänkandet lämnades i juli 2009. Jag förväntar mig att
              ministern åtminstone kan ge några besked om vad som kommer att
              hända med det. Är det rimligt att anta att förslagen kommer att
              läggas fram? Och när tänker Maria Larsson återkomma?
            </seg>
          </u>
          <note type="speaker" n="a83c1a63">
            Anf. 55 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-5" n="9f8492ef">
            <seg n="2176edfb">
              Herr talman! Kära Interpellanter! Jag skulle önska att vi hade
              kommit mycket längre med den sociala barn- och ungdomsvården.
              När jag övertog ansvaret för den 2006 hade HVB-hemmen kanske inte
              fått ett besök på de senaste fem åren. Det fanns inga jämförelser
              av kvalitet. Det fanns tillsynsuppdrag till de olika länsstyrelserna
              som alla rapporterade att det var en undermålig verksamhet.
            </seg>
            <seg n="b5516bd0">
              Min fråga tillbaka till er socialdemokrater är: Varför såg ni
              inte det då? Varför gjorde ni ingenting?
            </seg>
            <seg n="685b2f39">
              Jag satte i gång ett stort utvecklingsarbete. Vi skärpte lagstiftningen
              när det gäller barns rättigheter i kontakter med socialtjänsten
              att få komma till tals, bli dokumenterade och få lämna sina lösningsförslag.
              Vi gjorde om hela tillsynsorganisationen med en huvudman. Vi poängterade
              för tillsynsorganisationen att det här är en så viktig verksamhet
              att det inte räcker att tillsyna varje HVB-hem en gång per år.
              Vissa hade inte fått besök på fyra eller fem år. Nu ska de tillsynas
              två gånger per år. Ett besök ska vara oanmält. Man ska alltid
              tala med barnen själva. Det hade man inte gjort under er regeringsperiod.
            </seg>
            <seg n="9b77757d">
              Vi har gjort ett enormt förbättringsarbete. Jag kan ha visst
              överseende med att Socialstyrelsen inte lyckades fullt ut under
              samma år som man skapade den nya tillsynsorganisationen och skulle
              anställa ny personal eftersom det fanns vakanser. Men jag kommer
              naturligtvis inte att acceptera det för 2011.
            </seg>
            <seg n="80ad37d0">
              Vi har skrivit detta mycket tydligt för att den här verksamheten
              är så viktig. Det är ovanligt att man gör det. Det handlar om
              de mest sårbara i vårt samhälle. Det får inte vara dålig kvalitet
              på ett enda HVB-hem. Vi måste ha det tydligt och klart tillsynat.
            </seg>
            <seg n="47d409a4">
              Dessutom har jag gett ett uppdrag om öppna jämförelser också
              inom den sociala barn- och ungdomsvården. Vi vill ha upp saker
              och ting på bordet. Varför gjorde ni aldrig det? Det är jag som
              har gett uppdraget till Barnombudsmannen att tala med barnen själva.
              Jag har också träffat dem. Det är viktigt att också ha deras berättelse.
              Varför gjorde ni inte det under er tid?
            </seg>
            <seg n="fcda9c04">
              Vi har gjort ett stort förbättringsarbete. Vi är inte färdiga.
              Jag menar att det fortfarande är alltför många barn som omhändertas.
              Det är för lite av preventionsinsatser och det är för få av de
              omhändertagna barnen som fullföljer sin skolgång. Det är fortsatt
              ett mycket stort problemområde.
            </seg>
            <seg n="1f93cf4e">
              Jag vill be er att rannsaka er själva och se vad ni gjorde. Det
              här är ett område som vi behöver fortsätta att arbeta med länge.
            </seg>
          </u>
          <note type="speaker" n="fd5e94d2">
            Anf. 56 LENA HALLENGREN (S):
          </note>
          <u who="lena_hallengren_c9798e" xml:id="i-5881eb5b1a23fdc1-1" n="5ba0e955">
            <seg n="e7cd80dc">
              Herr talman! Maria Larsson har all rätt att vara upprörd. Det
              är verkligen upprörande att den här verksamheten ser ut som den
              gör. Jag tycker att det är upprörande att socialutskottet får
              besök av ansvarig myndighet som säger att man inte har klarat
              av det under 2010 och att man troligtvis inte kommer att klara
              av det under 2011 heller.
            </seg>
            <seg n="6204a927">
              Jag tycker att det är anmärkningsvärt att Maria Larsson efter
              snart fem år som ansvarig minister står i talarstolen och skyller
              på tidigare regeringar. Maria Larsson har haft fem år på sig.
              Jag säger inte att allt som har skett är fel, men jag är upprörd
              över de brister vi ser. Man kan naturligtvis skylla på myndigheterna
              och säga att de måste klara av det. Vad är det som brister? Vad
              är det som gör att de inte klarar av att göra sina två besök?
              Vad är det som gör att det finns barn och ungdomar som tillbringar
              år på HVB-hem utan att vi vet att de har en bra kvalitet? Hur
              många år ska det ta? Tar det till 2014, eller behöver Maria Larsson
              ännu en mandatperiod innan hon kan ta ansvar för verkligheten
              och de beslut hon själv fattar?
            </seg>
            <seg n="baebd210">
              Socialstyrelsen säger att man får så många nya tillsynsområden.
              Jag tror att man behöver fundera över det. Har Socialstyrelsen
              fått så många uppdrag att man inte riktigt hinner med? Socialstyrelsen
              antyder att man kanske måste prioritera om och prioritera ned
              andra tillsynsområden. Då kan tillsynen av hälso- och sjukvården
              drabbas. Det är allvarligt om man börjar välja mellan tillsynsområdena
              och lägger vårdanmälningar på hög för att man inte klarar av den
              stora arbetsbelastning som regeringen har lagt på en.
            </seg>
            <seg n="b1d28291">
              Jag vill ha mer svar och mer ansvarstagande från Maria Larsson.
              Det är lätt att skylla på tidigare regeringar. Det kan vi ju alla
              göra, men det blir inte så konstruktivt och det leder knappast
              till en bättre kvalitet för de unga som vistas på HVB-hem.
            </seg>
            <seg n="2aead9ea">
              Vad säger Maria Larsson om att man börjar prioritera? Är det
              acceptabelt att resonemangen att prioritera mellan de tillsynsområden
              man har fått över huvud taget förs inom Socialstyrelsen?
            </seg>
            <seg n="180ca6f0">
              Hur länge har Maria Larsson känt till att det finns HVB-hem som
              inte har fått en enda tillsyn under innevarande år?
            </seg>
          </u>
          <note type="speaker" n="539b9878">
            Anf. 57 SARA KARLSSON (S):
          </note>
          <u who="sara_karlsson_6c50ab" xml:id="i-9085609a26899f5d-1" n="c41f6add">
            <seg n="5e6e5ad7">
              Herr talman! Maria Larsson står här och talar upprört om hur
              det var när hon tog över. Jag är medveten om att det har tagits
              bra initiativ, som till exempel att man ska prata med barnen och
              lyssna på barnen och ge det i uppdrag åt Barnombudsmannen. Men
              hur länge tänker den här regeringen skylla på den förra regeringen?
              Någon gång får det väl ändå vara nog.
            </seg>
            <seg n="95f4e8eb">
              Maria Larsson påpekade att man har gett i uppdrag åt den nya
              tillsynsorganisationen att prata enskilt med barnen. Där snuddar
              man vid det som Barnskyddsutredningen är inne på, nämligen att
              barn ska ha rätt till en egen samtalskontakt. Vad innebär barnrättsperspektivet
              i tillsynen? Det vore intressant om Maria Larsson kunde utveckla
              det. Får barnen rätt till samtal på hemmet eller utanför hemmet?
              Det påverkar ju möjligheten att vittna om vad man upplever på
              hemmet.
            </seg>
            <seg n="2909b9f0">
              Jag vill ta upp en annan sak som vi har varit inne på när det
              gäller en del andra områden som skola och annan vård och omsorg.
              Det här är faktiskt en marknad, kanske mer än andra marknader
              såsom skolan. Mellan 80 och 90 procent av HVB-hemmen drivs av
              vinstdrivande privata företag. När det gäller till exempel friskolan
              diskuterar vi om det kan påverka kvaliteten. Det kanske vi borde
              diskutera även när det gäller de här barnen som på många sätt
              är betydligt mer utsatta än barn i skolan.
            </seg>
            <seg n="8e315f46">
              Det pågår en utredning om hur man ska reglera vinstuttaget i
              friskolorna. Det har faktiskt Maria Larssons allianskollega tagit
              initiativ till. När får vi se ett liknande initiativ när det gäller
              den här marknaden? Det kanske också på det här området kan finnas
              en risk att man tummar lite på kvaliteten för att plocka ut vinst.
              Tror inte Maria Larsson det?
            </seg>
            <seg n="a1e8cb60">
              Riktlinjerna är ganska vaga. Det finns inga riktlinjer för bemanning
              till exempel, och riktlinjerna för kompetensutveckling är ganska
              vaga. Sådant kostar pengar och det kanske är något man tummar
              på för att kunna plocka ut vinst. Ser inte Maria Larsson de riskerna,
              eller när kommer det initiativet?
            </seg>
          </u>
          <note type="speaker" n="648f7f2e">
            Anf. 58 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-6" n="9f8492ef">
            <seg n="200904f4">
              Herr talman! Det är häpnadsväckande att höra ett tidigare statsråd
              vara upprörd över att HVB-hemmen bara fick ett besök under 2010
              när de under hennes regeringstid knappt fick ett besök vart femte
              år. Det får vara lite sans och måtta i argumentationen! Det är
              inte relevant att framföra den typen av kritik när man har så
              mycket i sin egen påse. Varför gjorde ni inte mer?
            </seg>
            <seg n="85efcbec">
              Det hade varit angeläget att Socialdemokraterna hade bedrivit
              ett utvecklingsarbete för de här barnens skull. Ni struntade i
              det. Det finns inga öppna jämförelser från er tid. Det finns ingen
              fungerande tillsyn från er tid. Det blir inte det om man får besök
              på ett HVB-hem vart fjärde eller femte år.
            </seg>
            <seg n="97d8a5f2">
              Ni hade inte beställt någon utredning om en ny tillsynsorganisation.
              Vi fick tillsätta den först. Som Lena Hallengren vet tar det tid
              att göra en utredning. Den ska sedan remitteras. Det ska skrivas
              lagrådsremiss och propositioner och sedan ska det vara ett ikraftträdande.
              Hela det arbetet lyckades vi med under den förra mandatperioden.
              Därför kunde lagstiftningen träda i kraft den 1 januari 2010,
              och därför har vi i dag helt andra förutsättningar att granska
              varje HVB-hem. Det är uppdraget till Socialstyrelsen. Man lyckades
              inte med frekvenstillsynen samtidigt som man rekryterade personal
              förra året. Resurserna finns; dem har vi tillfört för att man
              ska klara tillsynen.
            </seg>
            <seg n="a502260a">
              För mig är detta ett prioriterat område. Det handlar om barn
              och ungdomar som lever i utsatthet. De ska veta att det finns
              en tillsynsorganisation och att någon kommer att besöka dem och
              att de får möjlighet att komma till tals. Socialstyrelsen har
              ett direktnummer som alla barn kan ringa för att få en kontakt.
              Det är ett speciellt telefonnummer. Alla ska få information om
              sina rättigheter.
            </seg>
            <seg n="e730021d">
              Barnskyddsutredningen har förslag om att varje socialsekreterare
              har ett särskilt åtagande att besöka och följa upp varje placerat
              barn.
            </seg>
            <seg n="65e39078">
              Detta är också en utredning som jag har beställt för att stärka
              barns rättigheter när de är i en utsatt situation i deras kontakter
              med myndigheter. Detta är ett hjärteområde för mig. Det är också
              ett hjärteområde att se till att färre barn omhändertas. Det är
              ett hjärteområde att se till att de barn som har en utsatthet
              får en fullföljd skolgång därför att vi vet att det förbättrar
              deras framtidsmöjligheter betydligt.
            </seg>
            <seg n="e54a07fa">
              Detta är förbättringsområden där jag arbetar vidare. Men stå
              inte här och var så otroligt kaxiga när ni har ett sådant förflutet
              i bagaget och inte gjorde det som ni skulle. Vi har startat ett
              arbete, vi kommer att fortsätta med det, och vi vill förbättra
              situationen. Här finns en hög ambitionsnivå.
            </seg>
            <seg n="37cdb2a7">
              När det gäller Barnskyddsutredningen hoppas jag kunna lägga fram
              en proposition inom en inte alltför avlägsen framtid eftersom
              det finns många viktiga förslag i den som ytterligare kan stärka
              barns rättigheter.
            </seg>
          </u>
          <note type="speaker" n="8f98fd69">
            Anf. 59 LENA HALLENGREN (S):
          </note>
          <u who="lena_hallengren_c9798e" xml:id="i-5881eb5b1a23fdc1-2" n="5ba0e955">
            <seg n="e494e57c">
              Herr talman! Det finns all anledning att fundera över om man
              får ha interpellationsdebatter i kammaren eftersom det har funnits
              socialdemokratiskt styre i detta land vid olika tillfällen. Men
              jag tänkte nog fortsätta både denna debatt och andra debatter.
            </seg>
            <seg n="eb1ae156">
              Sedan hoppas jag att regeringen tar ansvar för det som man har
              vunnit två val för att genomföra. Helt uppenbart finns det stora
              brister. Jag hör att Maria Larsson brinner för frågorna. Det tycker
              jag är positivt.
            </seg>
            <seg n="e21c07fb">
              Men jag fick inte riktigt något svar på frågan om det är okej
              att Socialstyrelsen börjar prioritera. Jag är nämligen bekymrad
              över att Socialstyrelsen får väldigt många uppdrag. Minister efter
              minister står här i talarstolen och säger: Det ska Socialstyrelsen
              hantera. Den tillsynen ska fungera. Vi kanske har gjort det snabbt,
              men det är för att vi är ivriga. Vi vill att mycket ska hända.
              Vi vill se förändring. Vi skickar mer resurser.
            </seg>
            <seg n="e5cb5d40">
              Ändå är faktum att högarna växer när det gäller anmälningar om
              brister i vården. Ansvariga på Socialstyrelsen säger själva att
              man nu kanske måste fundera över hur man ska prioritera i sitt
              ansvar när man också får ansvar för till exempel tillsyn av personlig
              assistans. Det är väldigt mycket som läggs på en och samma myndighet.
            </seg>
            <seg n="a35a7d30">
              Det är möjligt att Maria Larsson inte alls delar denna oro. Men
              om hon gör det skulle jag känna mig lite lugnare. Om en myndighet
              har för mycket att göra och börjar prioritera är det nämligen
              allvarligt.
            </seg>
            <seg n="b3958392">
              När det återigen gäller HVB-hemmen kommer vi att fortsätta att
              följa frågan. Vi kommer att fortsätta framföra den kritik som
              vi tycker är relevant att rikta mot dem som är ansvariga för en
              verksamhet som har bara ett eller två besök. En del har inte ens
              något besök.
            </seg>
            <seg n="3b136d8e">
              Jag vill avsluta med att säga att jag är mycket glad över att
              Maria Larsson fångar upp och säger att Öppna jämförelser är någonting
              som man arbetar med. Det är ingenting som har nått ut än. Men
              jag tycker att det är positivt, och jag hoppas få följa detta
              arbete.
            </seg>
          </u>
          <note type="speaker" n="b1dfced3">
            Anf. 60 SARA KARLSSON (S):
          </note>
          <u who="sara_karlsson_6c50ab" xml:id="i-9085609a26899f5d-2" n="c41f6add">
            <seg n="21708ffe">
              Herr talman! Jag skulle vilja invända lite mot det som Maria
              Larsson sade. Hon sade att barnen ska veta att det finns en fungerande
              tillsynsorganisation. Jag skulle vilja säga att de inte bara ska
              veta det. De ska också kunna känna sig trygga där de är, och de
              ska veta att det ställs krav på de verksamheter där de är därför
              att det är så viktigt.
            </seg>
            <seg n="faea60a2">
              Det handlar också om i vilken ända man ska jobba i. Tillsynsorganisationen
              är naturligtvis mycket viktig. Där har regeringen inte riktigt
              lyckats. Men det är också viktigt att jobba i andra ändan, alltså
              när det gäller vilka krav som man från början ställer på de verksamheter
              som ska få öppna. Annars blir det så att man på något sätt förlitar
              sig på att någon ska våga ställa sig upp och slå larm. Men vi
              vet att personalen i dessa privata företag inte har meddelarfrihet.
              Många är rädda för att prata om hur situationen faktiskt är i
              dessa verksamheter.
            </seg>
            <seg n="ce4691f7">
              Vi ska också komma ihåg att även om det finns rutiner för anmälningar
              som dessa barn kan använda sig av handlar det om väldigt utsatta
              och utlämnade barn som inte alltid har så många kontaktytor mot
              omvärlden. Vi har fått höra att de till och med skärs av ibland
              när barnen inte har skött sig. Barnen är också i en beroendeställning
              i förhållande till personalen. Ska vi verkligen lägga över detta
              ansvar på dessa barn för att de ska skydda sig själva mot kränkningar
              och övergrepp? Det är inte rätt. Vi måste jobba i båda ändarna,
              Maria Larsson.
            </seg>
          </u>
          <note type="speaker" n="2445b851">
            Anf. 61 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-7" n="9f8492ef">
            <seg n="cabf4dd7">
              Herr talman! Socialstyrelsen får naturligtvis resurser för de
              uppdrag som vi ålägger den, och då ska dessa uppdrag fullföljas.
            </seg>
            <seg n="14e0621e">
              När det gäller Öppna jämförelser är det ett uppdrag som har getts
              till Socialstyrelsen att ta fram kriterier där vi kommer att börja
              mäta på precis samma sätt som vi har gjort inom äldreomsorgen.
              Detta borde ha gjorts mycket tidigare. Men den tidigare socialdemokratiska
              regeringen har struntat i att få upp saker på bordet. Men vi gör
              det därför att vi vill veta hur tillståndet i landet är.
            </seg>
            <seg n="dada406f">
              Herr talman! Låt mig också nämna några ytterligare saker som
              är på gång. Vi gav Socialstyrelsen i uppdrag den 17 februari i
              år att ta fram ett program för säkerhet och trygghet för placerade
              barn och unga. Vi har i ett samarbete med SKL tillsatt regionala
              utvecklingsledare inom den sociala barn- och ungdomsvården. Det
              tror jag är mycket viktigt för att kommunerna ska ha tillgänglig
              kunskap och kunna utveckla sitt arbete med bra uppföljningssystem.
            </seg>
            <seg n="07dbd670">
              Socialstyrelsen har också en pågående försöksverksamhet med särskilda
              tillsynsombud för barnen i några kommuner. Det är totalt 60 barn
              som ingår i denna försöksverksamhet. Vi får se hur detta faller
              ut, om barnen och ungdomarna kommer till tals på ett bättre sätt
              och om detta är ett mervärde för dem. Det mäts utifrån ett barnperspektiv.
            </seg>
            <seg n="869fb64f">
              Vi har från den 1 juli en lex Sarah som gäller hela socialtjänsten
              med en anmälningsskyldighet för alla delar och verksamheter.
            </seg>
            <seg n="de4272f1">
              Vi har också ett arbete på gång på Socialstyrelsen för att ta
              fram ett bra underlag för hur man bäst tar till vara barnets berättelser
              för att tillgodose att barns bästa verkligen framhålls och alltid
              åberopas inom ramen för socialtjänstens arbete.
            </seg>
            <seg n="9c4c0c88">
              Det är väldigt mycket verksamhet som pågår. Det är många förbättringar
              som vi har satt i sjön. Men jag upprepar att det kommer att finnas
              betydligt mer kvar att göra. Men detta är ett prioriterat område,
              och vi arbetar oförtrutet vidare.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="ce990ba5">
            6 § Svar på interpellationerna 2010/11:260 och 261 om barnfattigdom
          </note>
          <note type="speaker" n="78245cbb">
            Anf. 62 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-8" n="9f8492ef">
            <seg n="187d309c">
              Herr talman! Ulla Andersson har frågat socialministern om han
              avser att ta fram en handlingsplan mot barnfattigdom och att i
              samarbete med SKL verka för att kommunerna tar fram lokala handlingsplaner
              mot barnfattigdom. Wivi-Anne Johansson har frågat socialförsäkringsministern
              om vilka åtgärder han avser att vidta för att minska barnfattigdomen
              och förbättra den ekonomiska situationen för ensamstående föräldrar.
            </seg>
            <seg n="f05857ba">
              Arbetet inom regeringen är så fördelat att det är jag som ska
              svara på interpellationerna.
            </seg>
            <seg n="1b97af7c">
              Regeringen anser att barns ekonomiska situation är en mycket
              viktig fråga och arbetar brett med åtgärder inom flera områden
              som tillsammans förbättrar inkomsterna för barnfamiljer.
            </seg>
            <seg n="c20cb5e1">
              Ensamstående föräldrars situation har särskilt uppmärksammats
              av regeringen, och flera satsningar inom den ekonomiska familjepolitiken
              har genomförts och föreslås komma ensamståendehushållen till del.
              Regeringen avser att föreslå en höjning av det särskilda bidraget
              inom bostadsbidraget från den 1 januari 2012, något som kommer
              alla barnfamiljer med bostadsbidrag till del. Även höjningen av
              flerbarntilläggen den 1 juli 2010 hjälper hushåll med stor försörjningsbörda.
            </seg>
            <seg n="6a4f6ad4">
              Förutom satsningar på barnbidrag och bostadsbidrag har regeringen
              tillsatt en utredning som ser över hur stöden inom den ekonomiska
              familjepolitiken påverkar separerade föräldrars beslut rörande
              vårdnad, boende och umgänge. Utredningen ska om det finns behov
              föreslå förslag till förbättringar och ska lämna sitt betänkande
              senast den 1 juni 2011. Regeringen vill också förbättra möjligheterna
              för ensamstående föräldrar att använda föräldraförsäkringen. Regeringen
              vill därför bland annat utreda möjligheten att föräldrar som är
              ensamma i sitt föräldraskap kan överlåta en del av föräldrapenningen.
            </seg>
            <seg n="4ee74566">
              Ensamståendehushållen löper högre risk att ha relativt låg ekonomisk
              standard eftersom det finns enbart en löneinkomst i hushållet.
              Barnfamiljernas viktigaste inkomstkälla är förvärvsarbete, vilket
              innebär att åtgärder som skapar bättre förutsättningar för arbete
              är den viktigaste åtgärden för att möjliggöra en god ekonomisk
              standard för barn.
            </seg>
            <seg n="535c4142">
              Att fler föräldrar får vara med i arbetsgemenskapen är viktigt
              för att våra barn ska må bra. Regeringen har reformerat arbetsmarknadspolitiken
              och inriktat resurserna på de personer som är i störst behov av
              dem. En rad insatser har vidtagits, exempelvis nystartsjobb för
              dem som saknat arbete under minst ett år. En annan åtgärd som
              regeringen vidtagit för att förstärka arbetslinjen är etableringsreformen
              för nyanlända invandrare som trädde i kraft den 1 december 2010.
              Skattesänkningar gör det samtidigt mer lönsamt att arbeta för
              låg- och medelinkomsttagare. Regeringen har också förenklat regler
              och sänkt kostnaderna för att anställa personal, vilket gör det
              enklare för företag att anställa.
            </seg>
            <seg n="59642f54">
              De åtgärder regeringen vidtagit för ökad sysselsättning, tillsammans
              med förbättringar inom bland annat familjepolitiken, är i sig
              handlingsplaner som tillsammans med satsningar på exempelvis utbildning
              bidrar till att minska ekonomisk utsatthet bland barnfamiljer.
              Ett nästa steg är att inleda samtal med barnrättsorganisationerna
              och att lyssna på deras förslag till förbättringar.
            </seg>
            <seg n="388c500e">
              Det är i kommuner och landsting som de flesta verksamheter som
              rör barn finns. Det är också där beslut fattas som har direkt
              inverkan på barns vardag och deras livssituation. Kommun- och
              landstingssektorn spelar en stor roll för att minska skillnaderna
              i uppväxtvillkor mellan barn som lever i hushåll med olika inkomstnivåer.
              Viktiga delar av den generella välfärden utgörs av sjukvård för
              barn och ungdomar och av subventionerad och högkvalitativ förskola
              och skola. För att stödja kommun- och landstingssektorn har regeringen
              höjt det generella statsbidraget med 25 miljarder kronor under
              perioden 20102011.
            </seg>
            <seg n="e89d0f3e">
              Kommunala handlingsplaner kan vara ett verktyg i arbetet mot
              ekonomisk utsatthet bland barn. Sådana initiativ är positiva,
              men det är upp till kommunerna själva att bedöma vilka insatser
              som behöver genomföras utifrån egna kommunala förutsättningar
              och det kommunala självstyret.
            </seg>
          </u>
          <note type="speaker" n="6e891a6c">
            Anf. 63 ULLA ANDERSSON (V):
          </note>
          <u who="ulla_andersson_c170b8" xml:id="i-01f7804baf7ecc94-0" n="54d7bfd9">
            <seg n="bf6ca57e">
              Herr talman! Drygt en miljon människor i Sverige lever i relativ
              fattigdom. Mer än var fjärde ensamstående förälder, oftast en
              kvinna, lever under fattigdomsgränsen. Ahmed, Alva, Hugo och Jasmine
              är några av de drygt 220 000 barn i Sverige som år 2011 lever
              i fattigdom.
            </seg>
            <seg n="16c1d092">
              Sedan 1990-talskrisen har barnfattigdomen ökat betydligt. Men
              i början av 2000-talet började den absoluta fattigdomen minska,
              medan den relativa fattigdomen bland barn enbart fick ett hack
              i kurvan.
            </seg>
            <seg n="89cc5599">
              När regeringen tillträdde levde ca 9 procent av alla barn i Sverige
              i relativ fattigdom, det vill säga under 60 procent av medianinkomsten.
              I dag är det hela 14 procent som gör det. Även antalet barn som
              lever i absolut fattigdom, det vill säga under socialbidragsnormen,
              har ökat mycket tydligt sedan år 2008 i dag ca 8 procent av alla
              barn.
            </seg>
            <seg n="0b754189">
              Vi vet, bland annat genom forskning, att fattigdom bland barn
              påverkar barns framtida utbildningsresultat och möjligheter. Den
              påverkar deras hälsa och deras framtida arbetsmöjligheter. Vi
              vet att den påverkar deras liv här och nu.
            </seg>
            <seg n="08a79d00">
              Ahmed, Alva, Hugo och Jasmine tvingas avstå från mycket av det
              som andra jämnåriga tycker är självklarheter skolutflykter som
              kostar pengar eller medlemskap i en fotbollsklubb eller i kulturskolan.
              Kanske tvingas de ljuga om var de varit på semester eftersom de
              enbart varit hemma då familjen inte hade råd med något mer. Att
              barn ekonomiskt far illa i välfärdslandet Sverige är en skam men
              inte så underligt, för välfärdspolitiken gör faktiskt skillnad.
            </seg>
            <seg n="0b99e46c">
              Enligt Tapio Salonen, professor i socialt arbete vid Växjö universitet,
              skulle barnfattigdomen utan filtret välfärdspolitiken ha varit
              tre gånger större än den i dag är. Utan detta välfärdsfilter väntar
              Salonen sig en utveckling med 2535 procent fattiga. Han säger
              också att den fattigdomsbekämpande effekten avtagit under senare
              år. Det är inte så underligt att barnfattigdomen ökar när regeringen
              medvetet har skurit ned i välfärdspolitiken.
            </seg>
            <seg n="059a2c52">
              Ändringarna i sjukförsäkringen, föräldraförsäkringen och arbetslöshetsförsäkringen
              har självklart påverkat många familjers och därmed barns ekonomi.
              Det är kanske en nyhet för statsrådet Larsson att även sjuka och
              arbetslösa har barn. Att de som tar ut föräldraförsäkringen har
              barn borde statsrådet åtminstone vara medveten om. Men det är
              väl så att Kristdemokraterna tycker att det är rätt att spara
              på småbarnsföräldrar.
            </seg>
            <seg n="c0c81ccb">
              Även storleken på förskolegrupperna har ökat. Därmed har deras
              vardagliga miljö blivit stressigare. Också storleken på skolbarnsomsorgens
              grupper har ökat.
            </seg>
            <seg n="1a8f2125">
              Att Kristdemokraterna som parti väljer att försvåra och förvärra
              för många barn så som de valt att göra är en gåta för mig.
            </seg>
            <seg n="e8f1b38e">
              Nej, jag tror faktiskt inte att statsrådet är omedveten om att
              sjuka och arbetslösa kan ha barn. Men hon tycker tydligen att
              det är värt priset att finansiera skattesänkningar med stora besparingar
              på bland annat sjuka med 26 miljarder kronor. Det får konsekvenser
              i form av ökad otrygghet, ohälsa samt brist på frihet, tillit
              och egenmakt och i form av ökad barnfattigdom.
            </seg>
            <seg n="b50fc710">
              I sitt svar till mig säger statsrådet inte ett enda ord om försämringarna
              i trygghetsförsäkringarna som ett resultat när det gäller den
              ökade barnfattigdomen, vilket också säger något om var Kristdemokraterna
              hamnat.
            </seg>
            <seg n="f93b1ce8">
              Jag är väldigt besviken på inställningen från Kristdemokraterna
              och hade hoppats på en lite annan ingång, att man åtminstone hade
              påtagit sig ett tydligt ansvar för de försämringar som man genomfört
              för den här gruppen människor.
            </seg>
          </u>
          <note type="speaker" n="322de8da">
            Anf. 64 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-93614278439ea770-0" n="69c62d0a" next="i-5ff6cbffa3f1a46e-0">
            <seg n="8f70bf7f">
              Herr talman! Jag tackar statsrådet för svaret. Maria Larsson
              säger att barnfamiljernas viktigaste inkomstkälla är förvärvsarbete.
              Så är det naturligtvis. Jag har ingen annan uppfattning än ministern
              i den frågan.
            </seg>
            <seg n="f7ed792c">
              Men vi vet att vi inte bara har en massarbetslöshet. Vi har en
              mastodontarbetslöshet som närmar sig 8 procent.
            </seg>
            <seg n="1fc8f769">
              Vi vet att bara 40 procent av alla som är arbetslösa har någon
              form av a-kassa. De deltidsarbetande får nästan ingen a-kassa
              alls.
            </seg>
            <seg n="4ca411a8">
              Vi vet att bara 4 procent av dem som är arbetslösa får ut 80
              procent av sin förlorade inkomst.
            </seg>
            <seg n="edd36d2a">
              Vi vet att utförsäkringen har drabbat tiotusentals människor.
            </seg>
            <seg n="fba4a4a8">
              Vi vet att utförsäkrade som går till arbetslivsintroduktion i
              många fall fortfarande är sjuka och bara får en lägre ersättning.
            </seg>
            <seg n="4fbe3426">
              Vi vet att mer än dubbelt så många kvinnor som män är utförsäkrade
              och både sjuka och fattiga.
            </seg>
            <seg n="89908f57">
              I dag lever en fjärdedel av alla barn i Sverige med en ensamstående
              förälder. Barnfattigdomen är tre gånger så stor bland de barn
              som har ensamstående föräldrar. Många lever med ett underhållsstöd
              på dryga tusenlappen i månaden beloppet har höjts en enda gång
              sedan tidigt 1990-tal.
            </seg>
            <seg n="bcf2afcf">
              Så ser verkligheten ut för familjer med ensamstående föräldrar
              som jag specifikt frågat om. Det jag får till svar är RUT-avdrag
              och skattesänkningar. Men det räcker liksom inte för att råda
              bot på ensamstående föräldrars dåliga ekonomi. Precis som Maria
              Larsson säger behövs det förstås jobb. Men det blir inga nya jobb
              av bara sänkta skatter. Många tvingas dessutom tacka nej till
              eventuellt arbete därför att det inte finns barntillsyn på obekväm
              arbetstid.
            </seg>
            <seg n="0f58028d">
              Vi har nu sett att Maud Olofsson kommit med några nya klämmiga
              idéer om hur man ska göra för ensamstående föräldrar vår mest
              utsatta grupp nämligen om att dubbla jobbskatteavdraget för dem
              och om att ge dem ett större RUT-avdrag.
            </seg>
            <seg n="5338c8f5">
              Jag undrar om också Maria Larsson tror att RUT ska passa alla
              barnen. Är det RUT som ska skapa alla nya arbeten och utrota barnfattigdomen
              i Sverige? Eller finns det några andra reformer på socialförsäkringsområdet
              i väntan på att den här regeringen, som hittills har misslyckats
              med att skapa nya jobb, skapar de jobb som vi är överens om naturligtvis
              är det bästa? Den viktigaste inkomstkällan är förstås förvärvsarbete.
              Men hur ska ni, i avvaktan på att ni lyckas med det, hantera de
              fattiga ensamståendes situation?
            </seg>
          </u>
          <note n="1dfc7284">
            Anf. 65 ANDREAS NORLÉN (M):
          </note>
          <u who="wiwi-anne_johansson_946962" xml:id="i-5ff6cbffa3f1a46e-0" n="69c62d0a" prev="i-93614278439ea770-0">
            <seg n="d1af1111">
              Herr talman! Jag tror att det är betydelsefullt att lyfta in
              den viktiga diskussionen om barn i ekonomisk utsatthet i ett något
              vidare sammanhang och att göra några problematiseringar.
            </seg>
            <seg n="fa10baed">
              Det är klart att varje barn som lever i ekonomisk utsatthet är
              ett för mycket. Vi vill alla att barnen i Sverige ska ha en trygg
              uppväxt, att de ska leva under drägliga förhållanden, att de ska
              ha god och näringsriktig mat på bordet där hemma, att de ska ha
              kläder att ta på sig och att de ska kunna delta i fritidsaktiveter
              det är en självklarhet. Vi har byggt upp omfattande trygghetssystem
              i vårt land just för att säkerställa att den rätten och den möjligheten
              tillkommer varje barn.
            </seg>
            <seg n="644a0a38">
              Det är också så att Sverige är ett av de länder i Europa som
              har absolut lägst fattigdom, oavsett om man talar om barnfattigdom
              eller fattigdom i allmänhet och oavsett hur man mäter fattigdom.
              Begreppet relativ fattigdom, som debattörerna här använder, är
              nämligen ett problematiskt begrepp. Jag ska återkomma till det
              strax.
            </seg>
            <seg n="2b41cae2">
              Låt mig först konstatera att det i en RUT-rapport som sändes
              till alla riksdagens ledamöter i december förra året framgår att
              även om man använder det problematiska begreppet relativ fattigdom
              är det bara två länder i Europa som har lägre fattigdom än Sverige.
              Det är Island och Nederländerna. Möjligen har Island efter sina
              senaste ekonomiska problem hamnat före Sverige när det gäller
              antalet fattiga.
            </seg>
            <seg n="14060e5c">
              Sverige är alltså ett av de länder som har allra lägst fattigdom.
              Det är bra. Det är självklart att det ska vara så. Sverige är
              ett välfärdssamhälle där vi satsar mycket stora gemensamma resurser
              på att bekämpa fattigdom och ge alla en god ekonomisk standard.
              Det gör vi i form av föräldraförsäkring, försörjningsstöd, sjukförsäkring
              och många andra trygghetssystem.
            </seg>
            <seg n="581f857f">
              Jag måste, herr talman, säga något om just begreppet relativ
              fattigdom. Det är alltså problematiskt, för det definieras det
              fick vi höra här som att den är relativt fattig som har en inkomst
              som understiger 60 procent av medianinkomsten. Det innebär per
              definition att den relativa fattigdomen i ett land aldrig kan
              avskaffas, givet att man inte har en mycket sammanpressad inkomstspridning.
              Medianinkomsten är nämligen, som vi vet, den inkomst som befinner
              sig mitt i spannet. Det kommer alltid att finnas människor som
              har lägre inkomster än medianinkomsten.
            </seg>
            <seg n="44c4276c">
              Därför är detta ett problematiskt begrepp, och det innebär att
              Sverige teoretiskt sett skulle kunna få en större andel relativt
              fattiga än utvecklingsländer i världen, helt enkelt därför att
              man mäter inkomstspridningen. Sverige har dock, som jag sade,
              trots detta en mycket låg andel relativt fattiga om man jämför
              med övriga EU-länder, i och med att Sverige har en låg inkomstspridning
              jämfört med många andra länder. Därför har vi inte heller dessa
              problem i riktigt den utsträckningen.
            </seg>
            <seg n="df7ebeae">
              Om medianinkomsten i ett land ökar med 5 procent och en person
              med lägre inkomst får en inkomstökning på 2 procent kan det innebära
              att den personen går från att vara icke-fattig till att vara fattig,
              trots att vederbörandes inkomster har ökat. Den relativa fattigdomen
              är alltså ett mycket besvärligt begrepp, och jag tycker därför
              att det är mer relevant att titta på absolut fattigdom. Den kan
              mätas till exempel med hjälp av hur många som får försörjningsstöd.
              Där ser man en minskande trend om man tittar på perioden sedan
              början av förra mandatperioden.
            </seg>
          </u>
          <note type="speaker" n="d3c1d15a">
            Anf. 66 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-db48db1455e83f23-9" n="9f8492ef">
            <seg n="824c8f3c">
              Herr talman! Det är viktigt att definiera begreppen när man talar
              om fattigdom, eftersom det finns flera mått. Glädjande nog är
              det dock så att Sverige oavsett vilket mått man använder ligger
              bra till när det gäller fattigdomsstatistiken, precis som vi hörde
              här. Det gör inte att vi från regeringens sida är mindre intresserade
              av att komma till rätta med fattigdomsproblematiken. För barn
              som lever i långvarig ekonomisk utsatthet får det naturligtvis
              konsekvenser. Däremot måste man ha lite tidsperspektiv i detta.
            </seg>
            <seg n="ba37d578">
              År 2007 hade Sverige det lägsta antalet barn som levde i hushåll
              som var fattiga och därmed i behov av socialbidrag än vi hade
              haft på flera decennier. Det var 2007, under denna regerings tid.
              Det beror på att vi är en regering som bekämpar fattigdom, och
              vi vet att det absolut effektivaste sättet att göra det är att
              se till att människor får arbete och möjlighet till egenförsörjning.
            </seg>
            <seg n="ed4602dd">
              Sedan kom en finansiell kris, och då kan vi se det som händer
              vid varje kris: Fler människor blir av med sina arbeten och behöver
              därmed försörjning i form av ekonomiskt bistånd. Det hände också
              under denna lågkonjunktur, och därför steg antalet med behov av
              socialbidrag under 20072009 men inte alls i samma utsträckning
              som vi kan se under 90-talskrisen, trots att denna kris beskrivs
              som mycket djupare. 1996 var det dubbelt så många barn som levde
              i fattiga hushåll som 2008. Jämfört med 1996 var det bara hälften
              så många som behövde socialbidrag 2008.
            </seg>
            <seg n="8bb0a0a5">
              Detta var ett fantastiskt bra bevis på att vi var bättre rustade
              när vi gick in i krisen. Det var vi tack vare att många människor
              hade fått ett arbete, bland annat genom de skattesänkningar vi
              hade infört och som vi vet genererar fler arbeten. Detta hänger
              ihop, och det vill inte ni i Vänsterpartiet se. Ni tillhör ett
              regeringsunderlag som hade den högsta beskattningen av låg- och
              medelinkomsttagare som något land i världen har uppnått. Det tycker
              vi är orättfärdigt. Människor med låga inkomster måste få behålla
              mer av sina inkomster.
            </seg>
            <seg n="2ffc656c">
              Det är också glädjande att titta på statistiken mellan 2008 och
              2009. Det är ganska färska siffror som har kommit från SCB och
              som visar till exempel andelen barn till ensamstående föräldrar
              med låg disponibel inkomst. Den har minskat från 29,5 procent
              till 27 procent. Det är en liten minskning, men det är ett trendbrott.
              Min förhoppning och tro är faktiskt att detta kommer att fortsätta
              minska, för vi ser nu att fler och fler människor i vårt land
              får jobb. Sambandet är så väldigt intimt: När fler människor kommer
              i arbete minskar antalet personer som behöver socialbidrag och
              därmed också antalet barn som lever i fattiga hushåll.
            </seg>
            <seg n="e063681e">
              En annan glädjande sak som kan leda till starka förbättringar
              i framtiden är den etableringsreform som iscensattes den 1 december
              2010, där vi vill visa på mycket snabbare sätt för nyanlända svenskar
              att etablera sig på arbetsmarknaden. Från att ha haft en genomsnittstid
              på sju år för att etablera sig på arbetsmarknaden hoppas vi komma
              ned betydligt. Det är viktigt för barnen som finns i dessa familjer.
            </seg>
            <seg n="98ecd7e5">
              Vi är en regering som bekämpar fattigdom, men man måste se vilka
              vägar som står till buds. Arbete är en central del av lösningen.
            </seg>
          </u>
          <note type="speaker" n="6fca0ced">
            Anf. 67 ULLA ANDERSSON (V):
          </note>
          <u who="ulla_andersson_c170b8" xml:id="i-01f7804baf7ecc94-1" n="54d7bfd9">
            <seg n="b7e94c41">
              Herr talman! Tack för svaret, statsrådet! Det glömde jag säga
              i mitt förra inlägg.
            </seg>
            <seg n="6363d504">
              Vi har en arbetslöshet på ungefär 8 procent. Det är ca 400 000
              människor som är arbetslösa, och för dem har ni försämrat väldigt
              mycket. Var fjärde långtidsarbetslös har varit arbetslös i tre
              år eller mer. Sänker man ersättningsnivåerna så kraftigt som ni
              har gjort i försäkringen, där 4 procent får ut 80 procent av sin
              inkomst och där man tvingas leva på 11 000 kronor i månaden samt
              tvingas ta ett jobb för 9 000 kronor i månaden för att inte bli
              avstängd, så får det konsekvenser för väldigt många barn. Flera
              av de här 400 000 arbetslösa har nämligen barn. De sjuka ni har
              sparat 26 miljarder kronor på har också barn.
            </seg>
            <seg n="1ee216d2">
              Det får konsekvenser, Maria Larsson, om man sparar på våra trygghetssystem.
              Tapio Salonen, som jag tog upp tidigare och som är professor i
              socialt arbete, tar just upp välfärdspolitiken och visar på dess
              betydelse för barnfattigdomen. Han säger att om man försämrar
              välfärdspolitiken så ökar barnfattigdomen ungefär tre till fyra
              gånger så mycket, och det är det som håller på att ske.
            </seg>
            <seg n="000cd18d">
              Om statsrådet Larsson hade tittat lite längre i sina papper hade
              hon nämligen också sett att det år då barnfattigdomen ökar och
              socialbidragskostnaden bland barn ökar är precis samma år som
              ni försämrade sjukförsäkringen väldigt kraftigt. Det är samma
              år. Det är alltså inte undra på att det är just då detta trendbrott
              kommer, ett trendbrott som faktiskt hade pågått i några år innan
              ni tillträdde.
            </seg>
            <seg n="6ea202bf">
              Andreas Norlén försöker göra det problematiskt att använda begreppet
              relativ fattigdom, och det är självklart att en regering som bygger
              hela sin politik på att öka inkomstskillnaderna tycker att ett
              begrepp som detta är problematiskt. I Sverige ökar inkomstklyftorna
              nästan snabbast bland OECD-länderna. Bedriver man en politik där
              de 10 rikaste procenten har fått 25 procent av de totala skattesänkningarna,
              det vill säga 18 miljarder, så får det konsekvenser i statistiken
              kring relativ fattigdom.
            </seg>
            <seg n="5d0bad0d">
              Det är detta Moderaterna kämpar så febrilt med att försöka ändra
              på i Europa. Man försöker få alla Europas länder att lämna begreppet
              relativ fattigdom fastän det är ett erkänt begrepp och en erkänd
              statistik man använder.
            </seg>
            <seg n="835c645c">
              Till skillnad från statsrådet Larsson tar Andreas Norlén åtminstone
              upp trygghetssystemen och påpekar deras betydelse. Sedan verkar
              han glömma att han själv har varit med och sparat hela 26 miljarder
              på sjuka människor, sparat miljarder på föräldraförsäkringen,
              det vill säga föräldrar som är hemma med sina nyfödda barn, och
              sparat miljarder på arbetslöshetsförsäkringen för att kunna sänka
              skatter där det stora flertalet skattesänkningar har gått till
              dem som redan har det rätt gott ställt. Dessutom glömmer man bort
              att väldigt många av dem som lever i relativ fattigdom eller med
              socialbidrag är människor som inte har något arbete och som inte
              har fått en enda krona i skattesänkning med er politik, däremot
              kraftigt höjda avgifter och en ökad otrygghet.
            </seg>
            <seg n="b33581ea">
              För att gå över till frågan om handlingsplan, som statsrådet
              Larsson över huvud taget inte nämner, menar jag att en regering
              kan göra mycket för att få kommuner att ta fram lokala handlingsplaner.
              Man kan vara medfinansiär, man kan använda morötter och lagstiftning.
              Lagstiftning använder ni ofta när ni vill privatisera, men tydligen
              inte när ni behöver bekämpa barnfattigdomen. Man kan ha medfinansiering
              eller försöka ta bort avgifter i Kulturskolan och i föreningslivet.
              Man kan ha medfinansiering med att ta bort taxan på busstrafiken
              för barn och ungdomar. Man kan göra rätt mycket om den politiska
              viljan finns för att underlätta för barn och familjer i ekonomiskt
              utsatta situationer, och man ska definitivt inte spara i trygghetssystemen.
            </seg>
          </u>
          <note type="speaker" n="45b69d2b">
            Anf. 68 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-93614278439ea770-1" n="69c62d0a" next="i-5ff6cbffa3f1a46e-1">
            <seg n="39faf1ff">
              Herr talman! Det kändes som att Maria Larsson uppehöll sig vid
              att allting var värre förr och att det är ganska mycket bättre
              nu. I så fall har både Rädda Barnen och riksdagens utredningstjänst
              fel när de beskriver relativ fattigdom och hur många fattiga barn
              det finns i Sverige. Om man som Andreas Norlén vill jämföra fattigdomen
              i Sverige med den i riktigt utsatta och fattiga länder är det
              klart att vi sällan ser så fattiga barn eller familjer här i Sverige.
              Men relativ fattigdom handlar om att inte kunna vara med där alla
              andra befinner sig, inte kunna vara på arenan, inte kunna spela
              hockey eller fotboll eller delta i andra aktiviteter. Det är ett
              utanförskap som den här regeringen säger sig ha velat utrota men
              som bara växer mer och mer, för trygghetssystemen, som Andreas
              Norlén tog upp, håller ni på att montera ned.
            </seg>
            <seg n="f13c9398">
              Det är fortfarande så att 4 procent får 80 procent av a-kassan.
              Det är 40 procent som är med som får arbetslöshetskassa över huvud
              taget. Vad jag har ställt frågor om men inte fått ett enda svar
              av Maria Larsson på är hur ensamstående med barn ska kunna kompenseras.
              Jag ville ställa frågan till Ulf Kristersson, som är socialförsäkringsminister,
              för jag ville gå in på att man har misslyckats med de andra systemen,
              misslyckats med att skapa jobb, vilket den här regeringen har
              gjort. Vi har en arbetslöshet som är uppemot 8 procent. Redan
              2006 beskrev ni att det var en massarbetslöshet vid 6 procent.
              Det jag skulle vilja ha svar på är: Vad ska ni göra för gruppen
              ensamstående med barn?
            </seg>
            <seg n="169edf5a">
              Det finns sådana som faktiskt kan få ett jobb men tvingas tacka
              nej till det eftersom det inte finns barnomsorg på obekväm arbetstid.
              Hur ska ni lösa det? Är det bara det klämmiga förslag som Maud
              Olofsson har kommit med? Är det regeringens eller är det bara
              Centerpartiets förslag att fördubbla jobbskatteavdraget och utöka
              RUT-avdraget? Är det de enda svar ni har på hur man skapar arbete,
              hur man löser problemet med fattigdomen för barn och vuxna? Finns
              det några som helst andra konkreta förslag till hur ni vill lösa
              det ska jag gärna ta del av de förslagen.
            </seg>
          </u>
          <note n="b992841e">
            Anf. 69 ANDREAS NORLÉN (M):
          </note>
          <u who="wiwi-anne_johansson_946962" xml:id="i-5ff6cbffa3f1a46e-1" n="69c62d0a" prev="i-93614278439ea770-1">
            <seg n="6c5c11c2">
              Herr talman! Begreppet relativ fattigdom, alltså att den är fattig
              som har mindre än 60 procent av medianinkomsten i riket, innebär
              att en familj som får ökad inkomst definitionsmässigt kan bli
              fattig därför att andra ökar sina inkomster ännu mer. Jag ifrågasätter
              om det är ett rimligt mått på vad det innebär att vara fattig.
            </seg>
            <seg n="4c5a571f">
              Jag ser självklart problemet om man har en mycket lägre inkomst
              än andra i riket. Men fattigdomsbegreppet har och det är därför
              som det är så populärt att använda det i den här typen av debatter
              självklart en moralisk laddning, en moralisk sprängkraft. Ingen
              av oss som arbetar politiskt vill att vi ska ha fattiga människor
              i Sverige. Vi har, som jag sade i mitt förra inlägg, byggt upp
              ett omfattande välfärdssystem just för att skydda människor från
              till exempel fattigdom. Därför tycker jag att man ska använda
              begreppet med varsamhet. Om man har ett mått som innebär att den
              som får en högre inkomst kan bli fattig därför att andra i samhället
              får en procentuellt sett ännu större inkomstökning är det tveksamt
              om det måttet är relevant.
            </seg>
            <seg n="1ffb012f">
              Det är anmärkningsvärt att beskriva de halverade sjukskrivningstal
              i vårt land som regeringens reformer av sjukförsäkringen har lett
              fram till som att man sparar 26 miljarder på sjuka människor.
              Jag upplever att det i grunden är någonting väldigt positivt att
              vi har kunnat halvera sjukskrivningarna i Sverige. Sverige är
              ett världens rikaste länder med en av världens högsta medellivslängder,
              och ändå hade vi bland världens högsta sjukskrivningstal. Det
              var ett allvarligt samhällsproblem som den här regeringen gjorde
              någonting åt i stället för att lämna sjuka människor under lång
              tid utan rehabilitering och utan att fråga efter dem. Det är att
              bekämpa fattigdom att hjälpa människor tillbaka till jobb.
            </seg>
          </u>
          <note type="speaker" n="f64b2b9e">
            Anf. 70 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-bab323f6f74302d3-0" n="9f8492ef" next="i-f066295cdb2d5827-0">
            <seg n="09f1cd0a">
              Herr talman! Nej, vi har inte misslyckats med att skapa jobb.
              136 000 fler människor har kommit till jobb på ett år, och vi
              har nästan tagit igen hela tappet efter lågkonjunkturen. Även
              om 7 procents arbetslöshet är högt är det mycket mindre än de
              12 procent som Konjunkturinstitutet för bara ett år sedan förutspådde.
              Det går alltså otroligt bra i Sverige just nu.
            </seg>
            <seg n="e74b6d69">
              Jag är ledsen att Vänsterpartiet inte kan ge det erkännandet.
              Vi är det land i Europa där arbetslösheten faller snabbast. Det
              är fantastiskt bra! Det är att se till att utanförskapet minskar
              och att barnfattigdomen minskar. Det hänger ihop. Vi måste våga
              se det, och det är därför som er högskattepolitik är så förödande.
              Den skapar inte jobb. Den minskar antalet jobb.
            </seg>
            <seg n="7ce2dd59">
              Nej, det är inte heller sant att sjukförsäkringen inte är till
              nytta för människor. Nu får människor rehabilitering och en möjlighet
              att komma tillbaka till arbetsmarknaden, som de inte fick under
              den tid som ni var en del av regeringsunderlaget. Det finns fasta
              tidsgränser. Någonting händer. Sedan tycker vi kristdemokrater
              att vi behöver finjustera systemet. Men grundsatserna är viktiga,
              att människor inte ska behöva gå och vänta utan få hjälp och stöd
              tillbaka. Det minskar också utanförskapet, och det är vi angelägna
              om.
            </seg>
            <seg n="99555828">
              Om vi har fler förslag? Ja, var så säkra! Det handlar om att
              jobba långsiktigt med den här frågan, men också kortsiktigt.
            </seg>
            <seg n="8df690cc">
              I det kortsiktiga perspektivet tror jag att höjningen av bostadsbidraget
              från den 1 juli kommer att spela roll. Inte minst kommer det att
              ha betydelse för de hushåll där det finns bara en försörjare,
              som till stor del får del av bostadsbidraget. Höjningen för en
              trebarnsfamilj blir 600 kronor, så det är en avsevärd förbättring.
            </seg>
            <seg n="c9a4e8f5">
              Långsiktigt är det viktigt att titta på vilka strukturer vi bygger.
              Då är arbetslinjen central. Då är också en snabbare integration
              jätteviktig. Då handlar det om skolreformer så att unga människor
              kan gå ut med fullständiga betyg för att ha en bra chans på arbetsmarknaden.
              Också psykiatrisatsningen spelar en roll genom att människor som
              har en psykisk sjukdom kan få hjälp och stöd i att hitta ett sätt
              att hantera sin sjukdom och kanske också kan upprätthålla ett
              arbete. Det handlar om en bra missbrukarvård, därför att många
              av de människor som behöver socialbidrag är i situationen att
              de också behöver vård för ett missbruk.
            </seg>
            <seg n="d728f704">
              Många av de här olika sakerna sammantaget är ett långsiktigt
              arbete för att förbättra förutsättningarna för inkludering och
              för en minskning av fattigdomen.
            </seg>
          </u>
          <note n="f2ee4d98">
            Ajournering
          </note>
          <note n="74838677">
            Kammaren beslutade kl. 16.00 på förslag av talmannen att ajournera
            förhandlingarna till kl. 18.00.
          </note>
          <u who="maria_larsson_b6c218" xml:id="i-f066295cdb2d5827-0" n="9f8492ef" prev="i-bab323f6f74302d3-0">
            <seg n="77a06c47">
              Återupptagna förhandlingar
            </seg>
          </u>
          <note n="9ca3d4c1">
            Förhandlingarna återupptogs kl. 18.00.
          </note>
          <note n="e7549cbd">
            6 § (forts.) Svar på interpellationerna 2010/11:260 och 261 om
            barnfattigdom
          </note>
          <note n="7f33590f">
            Då samtliga resterande talare strukit sig från talarlistan förklarade
            talmannen överläggningen avslutad.
          </note>
          <note n="7ccb41a4">
            7 § Svar på interpellation 2010/11:210 om åtgärder för att öka
            andelen som arbetar
          </note>
          <note type="speaker" n="e0fcfc4d">
            Anf. 71 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-21" n="86bfc35d">
            <seg n="ae49b11c">
              Herr talman! Peter Persson har frågat mig vilka åtgärder jag
              avser att vidta för att öka andelen som arbetar.
            </seg>
            <seg n="9453c2be">
              Avgörande för att värna och utveckla välfärden och se till att
              den kommer alla till del är en politik som syftar till hög och
              varaktig sysselsättning.
            </seg>
            <seg n="99cced62">
              Regeringens politik består av en kombination av utbuds- och efterfrågestimulerande
              åtgärder. Den i särklass viktigaste åtgärden är jobbskatteavdraget.
              Totalt beräknas jobbskatteavdraget på lång sikt ge mer än 100
              000 fler sysselsatta än vad som annars skulle ha varit fallet.
              Genom jobbskatteavdraget och reformerna inom arbetsmarknadspolitiken
              och sjukförsäkringen har regeringen minskat trösklarna in på arbetsmarknaden,
              förbättrat arbetsmarknadens funktionssätt och stimulerat människor
              till ökad arbetstid.
            </seg>
            <seg n="bb13f650">
              Nu ser vi att politiken verkar i rätt riktning. Arbetskraftsdeltagandet
              är så gott som tillbaka på samma nivå som före krisen. Mellan
              2006 och 2010 ökade antalet sysselsatta med nära 120 000 personer,
              och antalet personer i arbete ökade med drygt 150 000 under samma
              tidsperiod, bland annat som ett resultat av regeringens politik.
            </seg>
            <seg n="75d75ff4">
              Våra prognoser visar på fortsatt stark utveckling av sysselsättningen.
              Sysselsättningsgraden bedöms nå förkrisnivåer under 2013, och
              2015 bedöms antalet sysselsatta bli ca 300 000 personer fler än
              2010. Under perioden 2006 till 2020 är bedömningen att regeringens
              reformer ökar sysselsättningsgraden med ungefär 3 procentenheter.
            </seg>
            <seg n="7b2f310d">
              Den främsta uppgiften de kommande åren blir att vårda de reformer
              som har genomförts och att fortsatt arbeta för lägre arbetslöshet
              och högre sysselsättning. Det måste löna sig att arbeta för fler.
            </seg>
            <seg n="dade554d">
              Det finns också kvarvarande problem efter krisen. Långtidsarbetslösheten
              har ökat, och vissa grupper har fortsatt en periodvis sämre arbetsmarknadssituation
              än befolkningen i arbetsför ålder som helhet. Den snabba och breda
              återhämtning i den svenska ekonomin som vi nu ser kommer att ge
              ökade möjligheter att stärka även dessa gruppers ställning på
              arbetsmarknaden.
            </seg>
          </u>
          <note type="speaker" n="febe1ea6">
            Anf. 72 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-0" n="f1b4d375">
            <seg n="5aac8ae0">
              Herr talman! Jag tackar finansministern för svaret, även om det
              var stumt och sedvanligt och innehöll samma retorik när jag ställer
              en fråga om allvaret i att det faktiskt är så att andelen långtidsarbetslösa
              i vårt land ökar och ökar dramatiskt.
            </seg>
            <seg n="84bb9c00">
              Regeringen är ingen regering som drivs mot full sysselsättning.
              Regeringen administrerar en långtida arbetslöshet och är oförmögen
              till insatser eftersom den är ideologiskt blind. Regeringen har
              bara ett vapen i sin arsenal, och det heter jobbskatteavdrag 1,
              2, 3, 4 och nu möjligen 5 och 6.
            </seg>
            <seg n="ec720f3d">
              Men till de 52 300 ytterligare långtidsarbetslösa som har vuxit
              i antal sedan september 2006 till i dag, i en kö på 120 000 utanför
              arbetsmarknaden, med långtida arbetslöshet, utan insatser och
              utbildning för att kunna komma vidare i arbetslivet säger regeringen
              ingenting. Det är fas 3-åtgärder och sänkt arbetslöshetskassa.
            </seg>
            <seg n="afaec3ae">
              Jag tror att det också handlar om en annan sak, Anders Borg,
              nämligen regeringens huvudsakliga strategi på arbetsmarknadsområdet.
              Den vill man inte tala så högt om. Avsikten är att driva ned lönekostnader
              och att skapa en annan arbetsmarknad. Därför gick ni direkt på
              arbetslöshetsförsäkringen och sänkte a-kassan i visshet om att
              detta etablerar en ny lägstalönenivå.
            </seg>
            <seg n="ee903c50">
              Därutöver vägrar ni gå in med kvalitativa åtgärder som kan etablera
              människor i ett näringsliv som utvecklar förädlingsvärdet. Ni
              stimulerar i stället fram jobb som inte håller god kvalitet i
              resursutnyttjande och förädlingsvärde, inom exempelvis tjänstesektor
              riktad mot hemmen.
            </seg>
            <seg n="da84e433">
              Jag vill påstå att regeringen genom steril skattesänkningspolitik
              bedriver en slösaktig politik där man inte bygger landet starkare
              och inte hjälper människor att ta sig ur arbetslösheten. Hacket
              och bördan i finanskrisen kommer i stället att bli tyngre än under
              90-talskrisen. Fortfarande har vi människor som inte har återkommit
              till arbetsmarknaden och i egenförsörjning efter denna stora krisfas.
              Och nu håller ni på att etablera en annan. Det ni vill göra nu
              är en brygga inte över till nya och bättre möjligheter utan till
              sämre möjligheter i lågkvalitativa jobb. Det är vad det handlar
              om, Anders Borg.
            </seg>
          </u>
          <note type="speaker" n="66c7b6f6">
            Anf. 73 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-22" n="86bfc35d">
            <seg n="101eec10">
              Herr talman! Full sysselsättning är en avgörande utgångspunkt
              för att Sverige ska stå sig väl som välfärdsland och i konkurrensen
              med andra länder på lång sikt.
            </seg>
            <seg n="ccdf5be4">
              När denna kris sköljde in över Sverige befarade vi att sysselsättningen
              skulle minska med 300 000 och att sysselsättningsnivån varaktigt
              skulle hamna på 100 000 personer lägre. Vi befarade att arbetslösheten
              skulle gå upp till 12 procent och att sysselsättningen och arbetslösheten
              skulle fortsätta att försämras i år och krönas på en mycket hög
              nivå under nästa år.
            </seg>
            <seg n="cfcda887">
              Nu har vi redan sett hur arbetslösheten har stannat av och börjat
              minska. Den har minskat snabbare i Sverige än i något annat europeiskt
              land. Vi ser att sysselsättningen ökar mycket kraftigt i privat
              sektor. Det är den kanske snabbaste sysselsättningsökning vi har
              haft efter en lågkonjunktur under lång tid. Vi ser att vi framåtblickande
              kan ha stigande sysselsättning. Redan mot slutet av detta år kan
              vi se en arbetslöshet som börjar närma sig och kanske till och
              med går under 7 procent. Vi har en långtidsarbetslöshet som redan
              nu minskar i förhållande till förra året.
            </seg>
            <seg n="2fe5ee8d">
              Dessa resultat skiljer sig från dem i övriga Europa. För första
              gången sedan tidigt 90-tal har Sverige lägre arbetslöshet än Danmark.
              Till skillnad från USA, som ändå fick en mildare lågkonjunktur,
              har arbetslösheten hos oss aldrig kommit upp till de 10 procent
              som vi har sett där. Till skillnad från Spanien, Grekland och
              Portugal står vi inte inför en lång sanering som kommer att driva
              upp arbetslösheten under de kommande åren.
            </seg>
            <seg n="f6e0a5e0">
              Sverige står i dag ut som ett av de länder som bäst har klarat
              krisen när det gäller arbetslöshet, sysselsättning, långtidsarbetslöshet
              och social utslagning i Europa. Detta konstaterar också många
              internationella bedömare.
            </seg>
            <seg n="e3a9086f">
              Vad beror det här på? Det beror på att regeringen har fört en
              bred politik. Det är naturligtvis en traditionell krispolitik
              med åtgärder för att stimulera sysselsättningen under krisen,
              men också ett konsekvent fasthållande vid en arbetslinje. Det
              är där den svenska modellen gick fel under 70-, 80- och 90-talet.
              Man började nedmontera drivkrafterna för omställning. Man började
              nedmontera drivkrafterna för ansvarstagande hos parterna. Man
              började nedmontera drivkrafterna för den enskilde att vara rörlig
              och att snabbt komma tillbaka i arbete. Där konstaterar vi nu
              att drivkrafterna har förstärkts och att svensk arbetsmarknad
              förefaller fungera mycket bättre.
            </seg>
            <seg n="f7364048">
              Vi har också återupplivat svenskt företagsklimat. Där tidigare
              de stora svenska företagsbyggarna lämnade landet dignande under
              förmögenhetsskatt, arvsskatter och ett företagsklimat som drev
              ut entreprenörer från landet kommer i dag människor tillbaka.
              I dag bygger man i Sverige. I dag vill man vara verksam i Sverige.
              I dag flyttar företag till Sverige.
            </seg>
            <seg n="1bcc6f87">
              Vi har börjat vända den oljetanker som utbildningspolitiken innebär,
              den socialdemokratiska nedmonteringen av yrkesutbildningen och
              den socialdemokratiska nedmonteringen av kunskapsskolan som har
              gjort att så många unga människor har så svårt att få fäste på
              arbetsmarknaden. Det har vi börjat ta tillbaka och börjat öppna
              vägarna in. Nu ser vi också att ungdomsarbetslösheten tidigt i
              krisen börjar glida nedåt.
            </seg>
            <seg n="f2851c1d">
              Det har inte byggt på att driva ned några lönekostnader. Vi har
              haft helt normala löneökningar de senaste åren. Vi räknar med
              34 procent under de kommande åren. Vi räknar med att våra ansvarsfulla
              parter igen kommer att sluta avtal som är förenliga med att vi
              får en väl fungerande arbetsmarknad.
            </seg>
            <seg n="0eecf329">
              Skiljelinjen går alltså här. Full sysselsättning med Alliansen
              utanförskap och bidragspolitik med Socialdemokraterna. Det är
              en grundläggande skiljelinje i svensk politik: bidrag kontra arbete.
              Det är där skiljelinjen går.
            </seg>
          </u>
          <note type="speaker" n="1156162c">
            Anf. 74 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-1" n="f1b4d375">
            <seg n="fb384abe">
              Herr talman! Jag vill påstå att uppgången i svensk ekonomi som
              jag som socialdemokrat gläds åt är starkare än i andra länder
              för att nedgången var snabbare och starkare i Sverige. Regeringen
              var nämligen oförmögen att sätta in motkonjunkturella åtgärder
              som exempelvis Tyskland gjorde för att hålla arbetskraften kvar
              i industrin och därmed komma i gång mycket snabbare. Det vill
              jag påstå är regeringens ansvar för att utslagningen blev så stark.
            </seg>
            <seg n="c8abc342">
              Ni kommer inte undan de siffror som era myndigheter själva publicerar.
              Arbetslösheten har inte minskat sedan ni tog över regeringsmakten
              2006. Det som har ökat utomordentligt kraftigt är den långtida
              arbetslösheten. Jag vill påstå att det inte finns någon vetenskap
              som bevisar att de jobbskatteavdrag som ni värderar till 85100
              miljarder har skapat ett enda nytt jobb, och om de har gjort det
              så är det till en väldigt hög kostnad.
            </seg>
            <seg n="01f761f5">
              Men jag vill bestämt påstå att er oförmåga att i dag satsa på
              utveckling i vårt land kommer att göra att en långtida arbetslöshet
              biter sig fast. Den utveckling jag talar om är att vi måste ha
              råd att satsa i infrastruktur för att klara regionförstoringen.
              Vi måste ha råd att bygga bostäder så att de unga kan flytta till
              regioner där det faktiskt finns jobb. Vi måste ha råd att erbjuda
              kvalificerad utbildning i stället för fas 3 där man går till ringa
              ersättning och utför saker som förvisso kan vara vettiga att göra
              men inte i relation till den utbildning och de möjligheter man
              skulle ha.
            </seg>
            <seg n="5a491d17">
              I går skrev Johan Lindholm, Byggnads andre ordförande, i en debattartikel
              i Göteborgs-Posten att 7 000 bygglärlingar går utan jobb, trots
              att han vet att efterfrågan kommer att öka inom denna sektor.
              Det är trångt med rekryteringen av arbetskraft. I stället blir
              de slussade till en parallell arbetsmarknad som innebär, som han
              skriver, att man får tömma papperskorgar i stället för att jobba
              med det man är utbildad för.
            </seg>
            <seg n="2c142e95">
              Jag vill påstå att regeringens brist på investeringspolitik,
              att ta fart och bygga Sverige starkare i framtiden och regeringens
              brist på åtgärder och utbildning av dem som är arbetslösa leder
              till att Sverige försvagas resursmässigt och inte kan utnyttja
              de styrkebälten som vi faktiskt har. Ytterst beror det på att
              regeringen slösaktigt bara har ett enda sikte i sin politiska
              arsenal: Sänk skatten!
            </seg>
          </u>
          <note type="speaker" n="33a0b072">
            Anf. 75 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-23" n="86bfc35d">
            <seg n="7fc00912">
              Herr talman! Peter Persson säger att uppgången i Sverige enbart
              och endast handlar om att nedgången var så stark. Det väcker naturligtvis
              en del frågor. Hur kan det komma sig att arbetslösheten passerar
              10 procent i USA där bnp-nedgången var mindre? Hur kan det komma
              sig att Spanien har en arbetslöshet på 18 procent? Hur kan det
              komma sig att sysselsättningen i det Tyskland som Peter Persson
              nämnde står och stampar medan den i Sverige i privat sektor växer
              med 34 procent?
            </seg>
            <seg n="f4c1aa3f">
              Sverige har varit urtypen för sysselsättningslös tillväxt. År
              20022006 2002, 2003, 2004 och 2005 i högkonjunktur såg vi arbetslösheten
              växa och sysselsättningen stagnera. Vi såg jobb lämna landet och
              företag slås ut.
            </seg>
            <seg n="4b68a06a">
              Men nu, tidigt i uppgången, tidigare än kanske något annat industriland,
              ser vi sysselsättningen växa. Snabbare än kanske något annat EU-land
              ser vi arbetslösheten pressas tillbaka. När vi nu blickar framåt
              kan vi se en snabb sysselsättningsökning inte minst i offentlig
              sektor, i vård och omsorg, i skola och äldreomsorg. Där kommer
              vi nu att kunna se en stark sysselsättningstillväxt de kommande
              åren.
            </seg>
            <seg n="b83e5e1f">
              Detta beror på ett ansvarstagande där vi har kunnat föra en mer
              expansiv politik än i något annat EU-land om man lägger ihop 2009,
              2010 och 2011. Det har varit en politik med stora överskott, ingen
              bristande trovärdighet, ingen stigande skuldsättning, inga räntechocker
              inget av det som plågat svensk ekonomi under de senaste decennierna.
            </seg>
            <seg n="065af598">
              Arbetslinjen är verktyget för att säkra vägen tillbaka till full
              sysselsättning. Det handlar om företagsamheten som jagades av
              socialdemokrater och socialdemokratisk ideologisk översyn, där
              företagaren var en person som ställde till skada och utgjorde
              grunden för varje samhällsproblem.
            </seg>
            <seg n="9d337046">
              Utbildningen: Den grundläggande restaureringen av kunskapen i
              den svenska skolan har vi nu inlett. Vi har yrkeskunskapens återkomst
              där vi tar tillbaka de flumskolans skadeverkningar som vi har
              sett under decennier.
            </seg>
            <seg n="b61f4032">
              Här är alternativen. Socialdemokraterna förordar inte en politik
              där vi ska investera oss ur en kris. Det man förordar är kraftigt
              höjda skatter för vanliga löntagare. 4 miljoner löntagare ska
              få höjda skatter. Det är en nedmontering av arbetslinjen med ett
              återställande av en sjukförsäkring som inte fungerade och en höjd
              och förlängd a-kassa. Det är en utbyggnad av inlåsningen på Ams.
              Det är en återgång till en traditionell Amspolitik, inte den arbetsförmedling
              med jobbsökande som vi ser i dag utan en traditionell Amspolitik
              för att låsa in människor.
            </seg>
            <seg n="aa1b481c">
              Det är det socialdemokratiska alternativet, och då vet vi hur
              det kommer att gå. Då knäcker man nacken på uppgången, där bristtalen
              och räntehöjningarna driver ned sysselsättningen och där det enda
              fungerande alternativet i praktiken är ett stigande utanförskap.
              Det är precis här det socialdemokratiska politiska misslyckandet
              har varit så tydligt de senaste decennierna: utanförskap efter
              varje kris. Nu: sysselsättning.
            </seg>
            <seg n="9aadd8f6">
              Det måste ju ha en orsak. Om någonting fungerar annorlunda än
              vad det tidigare gjort måste det ha en orsak. Varför inte ta och
              erkänna att vår politik har fungerat? Varför inte ta och säga
              som det är: Vi har vänt tillbaka mot full sysselsättning, medan
              Socialdemokraterna drev fram massarbetslöshet!
            </seg>
          </u>
          <note type="speaker" n="e2749d66">
            Anf. 76 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-2" n="f1b4d375">
            <seg n="27718ad6">
              Herr talman! Det skulle vara intressant om Anders Borg avslutningsvis
              i denna debatt, där jag anklagar honom för att inte vidta åtgärder
              och få ned den långtida arbetslösheten och där jag tycker att
              det är slöseri att ha så många arbetslösa, svarar på några frågor.
            </seg>
            <seg n="e87a2d0c">
              Är det verkligen så att förvärvsfrekvensen, den andel av befolkningen
              som arbetar, har ökat under er tid i regeringen sedan skiftet
              2006? Tycker du att vi investerar tillräckligt mycket i infrastruktur
              och trafikering? Fungerar det på ett nöjaktigt sätt för att utvecklingen
              ska fortsätta? Tycker du att det byggs tillräckligt många bostäder
              för att vi ska kunna utnyttja regionförstoring och människors
              vilja att flytta till nya arbetsplatser? Tycker du att vi använder
              instrumentet utbildning i tillräckligt hög grad för att få fram
              nya hantverkare, nya ingenjörer, nya utbildade på skilda sektorer
              i vårt näringsliv? Är du nöjd med infrastrukturpolitiken, med
              utbildningspolitiken, med bostadspolitiken? Har ni gjort allt
              vad ni mäktar att göra? Är det bara skattesänkningar som är möjligt
              att fortsätta med?
            </seg>
            <seg n="b38f8944">
              Det är mina frågor till dig, Anders Borg. Besvara också frågan:
              Har förvärvsfrekvensen ökat eller minskat sedan 2006?
            </seg>
          </u>
          <note type="speaker" n="b58c6e59">
            Anf. 77 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-24" n="86bfc35d">
            <seg n="d71671c3">
              Herr talman! Peter Persson menar att regeringen inte har vidtagit
              några åtgärder. Helt passivt har vi mött en ekonomisk kris där
              inget av det vi har gjort har fungerat.
            </seg>
            <seg n="ed4f6d42">
              Trots det överraskar svensk arbetsmarknad mer än någon annan
              arbetsmarknad i Europa. Långtidsarbetslösheten har gått ned med
              23 000 personer jämfört med samma månad förra året. Arbetslösheten
              faller snabbast i Europa, med undantag för Malta. Sysselsättningen
              stiger snabbare än i något industriland, snabbare än den kanske
              har gjort vid någon återhämtning i Sverige, med undantag för de
              rekordår vi hade efter devalveringarna på tidigt 90-tal. Arbetskraften
              är redan tillbaka på den nivå vi hade före krisen, sysselsättningen
              också.
            </seg>
            <seg n="bb49b6fa">
              Ingenting har gjorts av regeringen allting fungerar annorlunda.
              Den logiken och den historien kommer väljarna aldrig att acceptera.
              Väljarna har sett att det har varit en bred politik, starka offentliga
              finanser.
            </seg>
            <seg n="fc8194db">
              Alla andra något undantag kanske ska nu sanera sina offentliga
              finanser: höja skatter, dra ned på offentliganställdas löner,
              skära i trygghetssystemen, höja pensionsåldern.
            </seg>
            <seg n="8fccd5e0">
              Vi kan tala om en aktiv reformagenda. Vi kan fortsätta att diskutera
              skattesänkningar. Vi kan diskutera vad vi ska göra för att höja
              lärarnas status. Vi kan diskutera vad vi behöver göra för att
              komplettera arbetsmarknadspolitiken för att bättre nå de långtidsarbetslösa.
              Vi kan tala om vad vi behöver göra för att utveckla integrationspolitiken
              så att vi breddar vägarna in i Sverige för dem som kommer hit.
              Det kan vi göra därför att vi har starka offentliga finanser.
            </seg>
            <seg n="037cba06">
              Vi har kunnat bedriva en mer aktiv stabiliseringspolitik med
              större trovärdighet än vi har kunnat på många, många år därför
              att vi har haft ordning och reda. Och vi har byggt detta på den
              grundläggande utgångspunkten att det ska löna sig att arbeta,
              att arbetslinjen är grunden för full sysselsättning. Det är vår
              politik. Den ger resultat. Skiljelinjerna i svensk politik har
              kanske aldrig varit så tydliga som kring detta.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="cd5f5e26">
            8 § Svar på interpellation 2010/11:230 om personal- eller närvaroliggare
          </note>
          <note type="speaker" n="90124276">
            Anf. 78 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-25" n="86bfc35d">
            <seg n="79a456eb">
              Herr talman! Peter Persson har frågat mig om jag avser att verka
              för Ursäkta mig jag är i svaret om fjärrvärmen.
            </seg>
            <seg n="63c5ecc3">
              Herr talman! Peter Persson har frågat mig
            </seg>
            <seg n="e8ca1753">
              Jag får inledningsvis konstatera att personalliggarna enligt
              den utvärdering som har gjorts motverkat svartarbete inom framför
              allt restaurangbranschen. Ett antal andra åtgärder har också införts
              som verkat i samma riktning, fast med en mer övergripande räckvidd.
              Så har till exempel kravet på certifierade kassaregister i kontantbranscherna
              förbättrat Skatteverkets möjligheter att stoppa svarta inkomster.
              HUS-avdraget har gett ökade incitament för vitt arbete. Nya skatteavtal
              har försvårat internationell skatteflykt.
            </seg>
            <seg n="39aec6af">
              De förslag som lades fram i utredningen Närvaroliggare och kontrollbesök
              har remissbehandlats. Remissinstanserna har många synpunkter på
              förslagen. Det är därför inte möjligt att låta förslagen gå direkt
              till lagstiftning, utan en omarbetning är nödvändig. Dessutom
              har en särskild utredare tillsatts för att utreda frågan om månadsvisa
              kontrolluppgifter. Han ska redovisa sina förslag den 21 april.
              Det kan finnas anledning att avvakta de förslagen innan vi överväger
              att utöka personalliggarsystemet.
            </seg>
            <seg n="97f9599f">
              Vi arbetar med ett antal förslag inom Regeringskansliet som ska
              motverka skattefusk och svartarbete. Som exempel kan jag nämna
              det fortsatta arbetet med skatteavtal med andra länder.
            </seg>
            <seg n="c2374afa">
              Det går naturligtvis inte att utlova propositioner innan beredningen
              av olika förslag är avslutad. Men jag ser allvarligt på skattefusket
              och kommer att fortsätta att motverka det.
            </seg>
          </u>
          <note type="speaker" n="3056983c">
            Anf. 79 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-3" n="f1b4d375">
            <seg n="7f6355e9">
              Herr talman! Bakgrunden till min interpellation är att jag ursprungligen
              ställde en fråga där jag följde upp en fråga som min partivän
              Inger Jarl Beck ställde för över ett år sedan. Där påpekade hon
              att systemet med så kallade personalliggare, alltså närvarokontroll
              vad det är för folk som arbetar på platsen har varit mycket verkningsfullt
              inom frisör- och restaurangbranscherna. Det är ett effektivt system
              mot svart verksamhet. Det finns de som gör bedömningen att i hotell-
              och restaurangbranschen har det synliggjort en ekonomi på 4 miljarder.
              Det är alldeles utmärkt.
            </seg>
            <seg n="678c56bf">
              För drygt ett år sedan svarade Anders Borg ungefär som han svarar
              i dag. På frågan jag skrev kring just Korsell, som i september
              2009 ville ha en utvidgning till branscherna bygg och tvätteri,
              svarar Borg nu återigen att det inte finns en proposition i närheten:
              Vi måste arbeta vidare med beredning på Regeringskansliet.
            </seg>
            <seg n="b0654c12">
              I min skriftliga fråga ställde jag frågan när man avser framlägga
              ett förslag. Jag konstaterar när jag följer upp detta med en interpellation
              att Borg inte är flinkare med penna, tanke och händelser än han
              var för ett år sedan till Inger Jarl Beck och för en kort tid
              sedan till mig, utan han fortsätter med att säga att beredning
              pågår.
            </seg>
            <seg n="6c088203">
              Jag är väldigt fundersam över varför Borg bromsar förslag som
              skapar vita jobb, förhindrar skattefusk och stöder seriösa företagare.
              För inte länge sedan var byggbranschen, fack och arbetsgivare,
              på skatteutskottet. Enigt sade de: Ta fram ett förslag! Skynda
              dig på! Vi vill ha sjysta villkor.
            </seg>
            <seg n="3ab91f18">
              Varför har det här jobbet bara blivit en hyllvärmare på Finansdepartementet?
              Du har ändå fjärrvärme där. Det var du inne på nyss. Du behöver
              inte ha detta också som en hyllvärmare.
            </seg>
            <seg n="626da53c">
              Vilka andra förslag när det gäller skattefusk och svartarbete,
              frågar jag dig, bereds inom kansliet, och när blir det proposition
              av dem? Sanningen är att med dig som finansminister och med en
              moderatledd regering har det inte hänt någonting på detta område.
            </seg>
            <seg n="a809f799">
              Det förslag om närvaroliggare som togs fram och blev politik
              hade beretts och stod färdigt i hyllan. Det var bara att skicka
              till riksdagen med en adressetikett. Du kommer säkert i ett inlägg
              att ta fram skatteavtalen med andra länder. Om du har läst igenom
              alla papper på departementet vet du att detta är en produkt av
              ett arbete som den socialdemokratiska regeringen var med och drev
              i Nordiska rådet.
            </seg>
            <seg n="b0f25784">
              Än har du inte åstadkommit något på detta område och inte orkat
              ta fram de förslag som är beredda, som bara är att skicka till
              riksdagen och klubba igenom.
            </seg>
          </u>
          <note type="speaker" n="cd17bab9">
            Anf. 80 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-26" n="86bfc35d">
            <seg n="bf46c179">
              Herr talman! Låt mig säga att jag välkomnar Peter Perssons interpellation.
              Systemet med personalliggare har fungerat väl. Det fanns mycket
              kritik mot detta när vi genomförde det. Det skulle bli administrativt
              krångligt. Det skulle vara besvärligt för branscher som frisörer
              och restauranger att hantera detta.
            </seg>
            <seg n="4016336d">
              Vi har sett att det har fungerat väldigt väl. Skatteverkets utvärdering
              tyder på att det kan ha gett betydande förstärkningar av skatteintäkterna.
              Därför är det naturligtvis också glädjande att vi för till exempel
              restaurangbranschen kan gå vidare med en lång rad andra åtgärder.
              Vi har närmast haft en diskussion om hotell- och restaurangmomsen.
            </seg>
            <seg n="93a80fe7">
              Vår strategi bygger på att man både ska lätta på skatterna så
              att flera människor kan arbeta i den vita sektorn och skärpa kontrollerna
              för att motverka illojal konkurrens från företag som inte betalar
              sina skatter eller fullgör sina förpliktelser.
            </seg>
            <seg n="0acc0ead">
              När det gäller det här förslaget finns särskilda omständigheter
              som är komplicerade. En skillnad mellan ett bygge och en restaurang
              är, lätt insett, att arbetsplatsen på ett bygge inte är lika väldefinierad
              och lättkontrollerad som på en restaurang. Närvaro och kontroll
              på en byggarbetsplats är väsentligt mer komplicerat. Det är därför
              det inte går att genomföra förslaget. Det har också framförts
              hård kritik från branschen om detta.
            </seg>
            <seg n="a3ac6148">
              Vad man vill ha är ett fungerande system med personalliggare.
              Det är naturligtvis min ambition att vi så småningom ska komma
              fram med ett fungerande förslag till personalliggare. Det vore
              ett steg framåt om vi kan få detta att fungera väl i byggsektorn.
              Det är en inriktning som jag instämmer i.
            </seg>
            <seg n="16409b8f">
              Den dubbla strategin att skärpa kontrollen gäller inte bara byggsektorn.
              Den gäller också taxi och städning. Men strategin måste också
              kombineras med en bred politik för att underlätta för tjänstesektorn.
              Om man har så tunga skattekilar som vi har är det lätt att tjänstejobb
              drivs ut i en svart sektor. Därför är en kombinationsstrategi
              bra.
            </seg>
            <seg n="f538b40d">
              Jag kan inte dela Peter Perssons uppfattning att det inte har
              hänt saker under den här regeringen mot skattefusk. Vi har till
              och med tagit några av de förslag som Socialdemokraterna inte
              orkade, vågade eller ville ta fram. Det gäller inte bara personalliggare.
              Det gäller också räntesnurrorna och begränsningarna för handelsbolag
              att använda fastigheter på ett sätt som undviker beskattning.
            </seg>
            <seg n="0f7eb1db">
              Vi har nått framgång med skatteavtal som Socialdemokraterna bara
              stod och stampade runt. Det faktum att vi har gjort framsteg med
              Schweiz, där den socialdemokratiska regeringen inte ens kom till
              ett förhandlingsbord, är naturligtvis glädjande. Det faktum att
              vi har RUT och ROT, att vi har förvitat tidigare stora svarta
              sektorer, är naturligtvis glädjande.
            </seg>
            <seg n="1e57e8a8">
              Jag vill inte här skapa en onödig bild av polemik och motsättning.
              Jag välkomnar Peter Perssons interpellation. Jag tror att systemet
              med personalliggare är en naturlig del av ett skattesystem. Jag
              tror att det kan utvecklas särskilt för områden som byggbranschen.
              Men det här innebär ett rätt omfattande arbete som återstår att
              göra för att klarlägga definitionerna av arbetsplats, närvaro
              och kontroll för att detta ska fungera väl. När vi väl har gjort
              det ska vi naturligtvis återkomma till riksdagen med ett förslag
              som kan bidra till att branschen fungerar bättre med mindre fusk,
              mer raka villkor och tydligare konkurrens byggd på att man följer
              lagar och regler.
            </seg>
          </u>
          <note type="speaker" n="d6fe8d51">
            Anf. 81 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-4" n="f1b4d375">
            <seg n="cdc89edc">
              Herr talman! Jag vill bestämt påstå att finansministern visar
              senfärdighet. Jag tror att han är stucken ideologiskt i denna
              senfärdighet. Det finns en enorm flinkhet på andra områden.
            </seg>
            <seg n="fa9d82f0">
              När man tittar på storheten skattefusk, som ibland ideologiskt
              döps om till skattefel, som kostar nationen 133 miljarder, händer
              inte mycket på Borgs departement. Men när en utredning, FUT-delegationen,
              studerar bidragsfusk som uppgår till 40 miljarder, varav 20 miljarder
              anses vara tekniska fel, vad det nu är, alltså sådant som ingen
              försöker medvetet dra till sig nytta av, döps det inte om till
              bidragsfel utan det är bidragsfusk. Försäkringskassan får nya
              resurser. Men vad får Skatteverket? Skatteverket får neddragna
              resurser och får kämpa och slita med att få ihop sin verksamhet
              och prioritera hårdare i kontrollverksamheten. Kalla det gärna
              upplysningsverksamhet. Jag tror att det finns saker som inte sker
              medvetet på vare sig skatte- eller bidragsområdet. Upplysning
              och att arbeta förebyggande är en god verksamhet. När det gäller
              storheterna skatt och bidrag är Moderaterna blinda.
            </seg>
            <seg n="4667f3bf">
              När det gäller skattefusk heter det att frågan bereds, att det
              ska tas fram, att ni jobbar med frågan och att det kommer sedan.
              Det enda ni har orkat få ned från hyllorna är gamla socialdemokratiska
              förslag. Ni orkar inte med en egen politik, trots utredningar
              som ligger och väntar på att paketeras och skickas till riksdagen.
              Men ni är oerhört flinka och snabba när det gäller att jaga folk
              som påstås fuska med bidrag. Det är Moderaternas klassiska historia,
              nämligen Moderaternas fel i sin människosyn, vill jag påstå, Anders
              Borg.
            </seg>
            <seg n="21ffa3e8">
              Alla har vi chans till bot och bättring när det ljusnar ute omkring
              oss. Gå nu hem och se över den Korsellska utredningen och bär
              den till riksdagen. Vi är många som kommer att säga att den är
              utmärkt, till exempel Byggbranschen i samverkan, Byggcheferna,
              Byggnadsarbetareförbundet, Elektriska Installatörsorganisationen,
              Glasbranschföreningen och många andra. Lyssna på dem, Anders Borg,
              om du inte vill lyssna på mig. Ta fram förslag mot skattefusk
              för sjysta regler på arbetsplatserna.
            </seg>
          </u>
          <note type="speaker" n="94540175">
            Anf. 82 EVA-LENA JANSSON (S):
          </note>
          <u who="eva-lena_jansson_c25f33" xml:id="i-7a57ea0008777be0-0" n="185d1fd8">
            <seg n="d65ec616">
              Herr talman! Jag tog mig friheten att också ge mig in i den här
              debatten därför att jag tycker att Peter Persson har lyft upp
              en viktig fråga, nämligen frågan om hur staten får in mer skattemedel
              och kommer åt de personer som inte tycker att det är bra att betala
              skatt.
            </seg>
            <seg n="c318f2b7">
              Skatt använder vi för att omfördela resurser i samhället. Vi
              tar från några och ger till andra, och vi ger utifrån behov. Skattemedlen
              kan omfördelas till sjukvård, skola och massor med bra saker.
              Därför är inte dessa 130 miljarder som försvinner blygsamma summor.
              Det här är viktigt.
            </seg>
            <seg n="976460bb">
              När jag hörde Anders Borgs svar till Peter Persson, herr talman,
              framgick det att regeringen arbetar med ett antal andra förslag
              inom Regeringskansliet som kan motverka skattefusk och svartarbete.
              Som exempel nämnde finansministern det fortsatta arbetet med skatteavtal
              med andra länder. Min bild är att det sker rätt mycket skattefusk
              av både företag och enskilda individer i Sverige. Frågan är hur
              regeringen tänker komma till rätta med det, om det handlar om
              att sänka skatten på ett antal saker eller att försöka komma åt
              dem som inte är beredda att betala och fullgöra sin plikt mot
              det allmänna. Jag vill gärna se att Anders Borg konkretiserar
              och ger fler exempel på vad det kan vara.
            </seg>
            <seg n="23028140">
              Den tidigare socialdemokratiska regeringen beslutade att tillsätta
              extra resurser till Försäkringskassan för att komma till rätta
              med de personer som inte hanterade våra socialförsäkringar på
              ett riktigt sätt. Därmed har man lyckats komma åt de personer
              som har fuskat det har funnits några. Är finansministern beredd
              att göra samma sak på det här området, det vill säga att tydligt
              och konkret ge Skatteverket resurser för att komma åt problemet?
              Det kan låta som att det sker tillägg på extra kostnader, men
              det kan också handla om att få in resurser så att kostnaderna
              inte blir några kostnader utan tvärtom en inkomst för staten.
            </seg>
            <seg n="a47e2923">
              Herr talman! Nu när Anders Borg har stängt av sin mobil han kanske
              fick tips i mobilen, det kanske kom några konkreta förslag ser
              jag gärna att finansministern konkretiserar lite mer än att bara
              stå här och tala om skatteavtal med andra länder. Det löser inte
              frågan om hur vi gör här i Sverige.
            </seg>
          </u>
          <note type="speaker" n="74f685e1">
            Anf. 83 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-27" n="86bfc35d">
            <seg n="51b3bfa6">
              Herr talman! Låt mig börja med att beklaga till Eva-Lena Jansson
              min oförmåga att stänga av ljudet på telefonen!
            </seg>
            <seg n="313951a1">
              Jag delar inte bedömningen att den här regeringen har präglats
              av senfärdighet. Vi kan naturligtvis inte genomföra förslag som
              vi inte tror fungerar, där vi inte har klara och tydliga definitioner
              av arbetsplats och närvaro som lägger grunden för en fungerande
              kontroll.
            </seg>
            <seg n="fb3161aa">
              Vi har från branschen fått en efterfrågan på personalliggare
              som fungerar, inte personalliggare som inte fungerar och som bidrar
              till administrativ börda och krångel snarare än minskat skattefusk.
              Korsell har gjort ett viktigt arbete. Vi ska slutföra det. Men
              vi kan inte lägga fram förslagen förrän arbetet är slutfört.
            </seg>
            <seg n="bfbedced">
              Det är alldeles självklart att vi vill ha låga skatter. Det är
              självklart att människor som har arbetat, slitit, jobbat på tunga
              arbeten eller byggt företag ska få behålla så mycket som möjligt
              av sina surt förvärvade kronor.
            </seg>
            <seg n="cf991972">
              En förutsättning för det är att man inte skattefuskar, att det
              drivs in pengar och att inte Sverige fungerar som Grekland eller
              andra länder där man helt enkelt inte betalar sina skatter. Det
              är därför som det är så viktigt med den här typen av frågor.
            </seg>
            <seg n="4826a075">
              Det är därför vi har tagit i de svåra frågor som de socialdemokratiska
              regeringarna lämnade efter sig. Det gäller räntesnurrorna, handelsbolagen,
              RUT och ROT, personalliggarna och inte minst skatteavtalen.
            </seg>
            <seg n="6124d456">
              Det är nu vi läser i tidningarna att det sker en strid ström
              av självrättelser därför att vi har fått till stånd ett skatteavtal
              med Schweiz. Om det nu var så enkelt, varför gjorde inte den socialdemokratiska
              regeringen ett skatteavtal med Schweiz som löste den här frågan?
            </seg>
            <seg n="839ec5cd">
              Det är en viktig fråga. Det är självklart att vi ska vara noggranna
              med offentliga finanser. Det är grunden för att vi ska kunna kombinera
              låga skatter med en god välfärd. Därför är det viktigt med en
              hög skattemoral och att företag och enskilda fullföljer sina förpliktelser
              mot det allmänna och varandra.
            </seg>
            <seg n="4c80e74e">
              Det är så ett bra samhälle fungerar. Vi visar solidaritet och
              ansvarstagande för varandra när det gäller både att få stöd i
              svåra tider och att bidra när man kan till det allmänna. Därför
              är det en klok tanke att vi ska förstärka kontrollen och förbättra
              möjligheten att förhindra att svartkonkurrens snedvrider ekonomins
              funktionssätt.
            </seg>
            <seg n="c0675c04">
              Kan vi göra det med ett bra förslag som fungerar och som får
              samma positiva effekter som det har fått för restaurang- och frisörsidan
              ska vi naturligtvis återkomma. Men vi måste först ha ett sådant
              förslag och ha slutfört det arbetet.
            </seg>
            <seg n="64858115">
              Låt vårens ljus också skänka en upplysning kring vår ambition
              till den dystre Persson i denna viktiga fråga.
            </seg>
          </u>
          <note type="speaker" n="e2cda3ed">
            Anf. 84 PETER PERSSON (S):
          </note>
          <u who="peter_persson_b021b6" xml:id="i-d86ef1fb943847bc-0" n="f1b4d375" next="i-cb74b81120b2311c-0">
            <seg n="d3977114">
              Herr talman! Jag skulle gärna till protokollet vilja ansluta
              mig till den mobiltelefon som nyss skällde på herr Borg. Jag tycker
              att det var välbetänkt. Det är verkligen senfärdigt.
            </seg>
          </u>
          <note n="6c07f651">
            Jag har framför mig yttrande över promemorian Närvaroliggare
            och kontrollbesök från den 18 januari 2010 av Sveriges Byggindustrier.
            Det handlar om noteringspliktig verksamhet, noteringsansvariga,
            arbetsplatsbegrepp, kontrollbesök, undantagsregler och tillämpningsföreskrifter.
          </note>
          <u who="peter_persson_b021b6" xml:id="i-cb74b81120b2311c-0" n="f1b4d375" prev="i-d86ef1fb943847bc-0">
            <seg n="78625910">
              Det räcker med att gå in på teknik. De har ett fullständigt program.
              De vädjar till regeringen: Ta fram detta så att vi får sjysta
              spelregler på arbetsmarknaden! Arbetsgivare och fack är fullständigt
              överens.
            </seg>
            <seg n="78a5a202">
              Det självberöm som Anders Borg ägnar sig åt när det gäller överenskommelser
              med andra länder gäller förslag som togs fram av socialdemokratiska
              regeringar som modellerades i Nordiska rådet och detta vet Anders
              Borg liksom den tidigare politiken.
            </seg>
            <seg n="30c1f856">
              Nu har du möjlighet att visa att du är engagerad mot skattefusket.
              Tyvärr tror jag att det är din ådra till de gamla moderaterna,
              som åtskilliga i den här kammaren har, när det mörknar en smula
              som hindrar dig att gripa tag i penna och stämpel och fixa det
              som lätt kan fixas.
            </seg>
            <seg n="a681294a">
              Skattefusk är allvarligt. Det är brottsligt, och det drabbar
              barnen och de sjuka som mister nödvändiga resurser.
            </seg>
          </u>
          <note type="speaker" n="6a2b0c02">
            Anf. 85 EVA-LENA JANSSON (S):
          </note>
          <u who="eva-lena_jansson_c25f33" xml:id="i-7a57ea0008777be0-1" n="185d1fd8">
            <seg n="27b775b9">
              Herr talman! Jag vet inte om jag uttryckte mig otydligt. Jag
              frågade finansministern om han kunde ge några konkreta exempel.
              Jag uppfattade inte det.
            </seg>
            <seg n="dd67fb1f">
              Anders Borg talade om att han inte ville lägga någon administrativ
              börda på arbetsgivaren. Jag kan påminna honom om den blankett
              som regeringen har gett till de arbetslösa som arbetsgivaren ska
              fylla i så att de ska få rätt till a-kassa. Den upplevs som en
              stor administrativ börda både för den enskilde arbetslösa och
              för arbetsgivaren. En annan administrativ börda är till exempel
              VAB-intygen som ska lämnas in via daghemmen. Det drabbar väldigt
              många enskilda och anställda inom barnomsorgen och förskolan.
            </seg>
            <seg n="b714dbd7">
              Ibland är det bra med en administrativ börda. Det säkerställer
              att människor gör rätt ifrån sig. Men kan kalla det en börda,
              men det kan också vara en skyldighet. Man kan säga att det är
              en administrativ börda att göra en egen deklaration. Men jag uppfattar
              det som att vi ändå tycker att det är nödvändigt att man gör det.
              En del upplever det som en börda. Men det är en nödvändighet för
              att samhället ska fungera.
            </seg>
            <seg n="c29f7c0f">
              Det är viktigt att skapa en sund konkurrens. Till exempel inom
              byggbranschen måste man få bort de svarta lönerna. Jag besökte
              själv ett bygge i samband med valrörelsen där sex killar fick
              20 000 kronor i handen. De deklarerade glatt att de skulle betala
              sin skatt när de kom hem till sitt land. Det var ingen som kunde
              kolla upp det, eftersom det inte var någon som visste vem som
              var arbetsgivare på bygget. Det är klart att vi inte kan ha det
              så. Det blir en osund konkurrens, och framför allt försvinner
              viktiga pengar till statskassan.
            </seg>
            <seg n="88f0134e">
              Jag vill gärna ha några konkreta exempel. Om Anders Borg fullföljer
              linjen från den tidigare socialdemokratiska regeringen och gör
              som han gjorde till exempel på Försäkringskassans sida skulle
              jag motta det med tacksamhet.
            </seg>
          </u>
          <note type="speaker" n="7332236e">
            Anf. 86 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-28" n="86bfc35d">
            <seg n="0d0f9dd8">
              Herr talman! Låt mig igen konstatera att det är bra att vi får
              den här viktiga diskussionen om personalliggare och andra viktiga
              åtgärder för att säkra skatteintäkterna. Det är en viktig utgångspunkt
              för ett väl fungerande välfärdssamhälle.
            </seg>
            <seg n="554c1e13">
              Sverige har kanske de högsta sociala utgifterna av alla industriländer.
              Det kan vi ha därför att vi har skatteinbetalningar som fungerar.
              Vi försöker att skapa ett samhälle där vi kombinerar god välfärd
              för alla med lägre skatter och skatter som inte upplevs som en
              börda och ett hinder och slår ut jobb eller driver upp en svartsektor.
              Därför är det viktigt att ha god ordning på skattebetalningarna.
            </seg>
            <seg n="3e328aec">
              Det är också viktigt att vi så småningom när vi har hittat fungerande
              lösningar kan gå vidare med fler åtgärder för att stävja skattefusk,
              skattefel och skattemisstag. Det ska vara lätt att göra rätt och
              svårt att göra fel i det svenska skattesystemet. Jag kan dock
              inte dela Eva-Lena Janssons utgångspunkt att det kan vara bra
              med en administrativ börda.
            </seg>
            <seg n="bfebee28">
              Det kan inte vara en rimlig utgångspunkt att vi skapar en administrativ
              börda för företagen som gör att det blir färre jobb och färre
              sysselsatta. Det blir en kostnad som slår mot jobben och sysselsättningen.
              Vi måste så långt det går sträva efter att minimera den administrativa
              bördan för företagen så att vi får många sysselsatta.
            </seg>
            <seg n="aa7aa174">
              Det är en väldigt tydlig ådra i regeringens politik att vi tror
              på ordning och reda. Det ska vara ordning och reda i offentliga
              finanser och ordning och reda som gör att vi i skattesystemet
              kan få in skatter och kombinera en god välfärd, en god skola,
              en god trygghet för våra äldre med lägre skatter. Vi ska kombinera
              ett tryggt välfärdssamhälle med en dynamisk marknadsekonomi och
              återupprätta den fulla sysselsättningen och den trygga välfärd
              vi alla önskar oss.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="209623f9">
            9 § Svar på interpellation 2010/11:232 om skatten för fjärrvärmeföretags
            energileveranser
          </note>
          <note type="speaker" n="f8c9bdcb">
            Anf. 87 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-29" n="86bfc35d">
            <seg n="10e566b1">
              Herr talman! Peter Persson har frågat mig om jag avser att verka
              för att ett fjärrvärmeföretag som levererar värme till en industri
              som omfattas av EU:s system för handel med utsläppsrätter slipper
              betala koldioxidskatt för leveransen. Om den mottagande industrin
              i stället skulle ha producerat värmen själv skulle den ha sluppit
              koldioxidskatten. Peter Persson anför att det ska sakna betydelse
              skattemässigt om industrin producerar värmen i egen anläggning
              eller köper energin från en annan aktör.
            </seg>
            <seg n="35309cad">
              Utsläpp av växthusgaser från anläggningar inom EU:s system för
              handel med utsläppsrätter regleras på EU-nivå. De bör därför inte
              vara föremål för ytterligare nationella styrmedel avseende koldioxidutsläpp.
              Koldioxidskatten har därför slopats för bränslen som förbrukas
              i industrianläggningar inom handelssystemet från och med den 1
              januari 2011.
            </seg>
            <seg n="ea04d986">
              Det finns en risk att slopad koldioxidskatt för bränslen som
              förbrukas i kraftvärmeanläggningar inom handelssystemet leder
              till ökad användning av fossila bränslen. Detta kan leda till
              att Sverige får svårare att uppfylla målet om förnybar energi
              till 2020. Koldioxidskatten har därför inte slopats helt för dessa
              anläggningar.
            </seg>
            <seg n="99dcd1a8">
              Handelssystemet är ett anläggningsbaserat system, medan koldioxidskattens
              nivåer grundas på vem som förbrukar värmen. Detta medför att det
              är svårt att skapa ett sådant system som Peter Persson förordar.
            </seg>
            <seg n="9128da8c">
              Jag följer utvecklingen inom industri- och värmesektorerna noggrant.
              För närvarande är jag inte beredd att ta ställning till en sänkning
              av koldioxidskatten på kraftvärme inom handelssystemet. Jag anser
              att det är en fråga som kräver ytterligare överväganden.
            </seg>
          </u>
          <note type="speaker" n="bae93d10">
            Anf. 88 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-5" n="f1b4d375">
            <seg n="7d36394a">
              Herr talman! Finansministerns svar blev en smula tekniskt. Det
              har jag respekt för, eftersom min fråga är av den arten. Men jag
              ska försöka förklara mer tydligt och i bilder vad det handlar
              om och vilka orimliga konsekvenser detta får i ett lokalsamhälle.
            </seg>
            <seg n="8bbdf30b">
              Det var en gång så att Munksjö AB av vissa skäl sålde sin produktionsanläggning
              för ånga och hetvärme till Jönköpings kommun. Jönköpings kommun
              kunde utveckla sitt fjärrvärmenät och även fortsättningsvis försörja
              Munksjö AB med nödvändig ånga.
            </seg>
            <seg n="a7a07e7f">
              Vid årsskiftet införs koldioxidskatter, som nämns i interpellationen
              och som finansministern kommenterar. Ett bolag har möjlighet att
              neutralisera den effekten, medan det kommunala verket påläggs
              en kostnad som naturligtvis måste transporteras vidare till avnämaren
              för värme- eller ångproduktionen.
            </seg>
            <seg n="c61bb678">
              Min frågeställning till dig, Anders Borg, var: Ur miljösynpunkt
              är det egalt, men ur konkurrenssynpunkt är det väldigt intressant.
              Ur miljösynpunkt kan det bästa bli det godas fiende, nämligen
              att industrin i det här fallet säger: Det är för dyrt att köpa
              från verket vi kan själva sätta i gång en verksamhet som inte
              bygger på att vi förbränner hushållsavfall eller pellets, utan
              vi kan dra i gång med olja och skattejustera påläggen på utsläppen.
              Det kommer att innebära mer utsläpp och högre kostnader, till
              olycka för oss alla.
            </seg>
            <seg n="d1ccec99">
              Min frågeställning var enkel och inte så politiserande: Är du
              intresserad av att verka för att tekniskt göra en sådan förändring?
              Det går lätt att fixa detta. Sedan åtskilliga år har fjärrvärmeverken
              fått tillbaka skatt kvartalsvis efter ansökan till industrin.
              Den typen av justering i systemet borde vara fullt möjligt att
              göra.
            </seg>
            <seg n="432e6e4f">
              Det handlar inte om några stora kollektiv, kanske några enstaka
              kraftverk eller värmeproducenter i vårt land. Detta skulle vara
              till lycka när det gäller både utsläpp och kostnader, så jag upprepar
              min fråga: Kan du tänka dig att göra denna typ av legal justering
              för att faktiskt gynna miljön?
            </seg>
          </u>
          <note type="speaker" n="bc1837b7">
            Anf. 89 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-30" n="86bfc35d">
            <seg n="e964a508">
              Herr talman! Bakgrunden till diskussionen är en kombination av
              ambitioner. Vi måste minska koldioxidutsläppen, och då vet vi
              att ett effektivt sätt att göra det på är att kombinera handelssystem
              med koldioxidskatt, och det är också huvudinriktningen. Vi vet
              också att vi inte ska använda dubbla styrmedel inom handelssystemet.
              Då har vi försökt utveckla systemet på det sättet.
            </seg>
            <seg n="c8d6acb7">
              Samtidigt vet vi att vi ska skapa goda villkor för jobb och företagsamhet
              i Sverige. Det är en lika viktig utgångspunkt som att vi ska minska
              koldioxidutsläppen. Det ena får inte bli det andras fiende.
            </seg>
            <seg n="a1ba59b5">
              Har Peter Persson rätt i att vi här har en situation som är besvärlig
              och riskerar att leda till följdverkningar som man kan ifrågasätta
              om de är eftersträvansvärda? Jag skulle säga att det är på det
              sättet. Den ordning som vi skulle riskera att få är att man inom
              industrin återstartar pannor för att få en skattebefrielse, snarare
              än att de råkar ligga på ett annat ställe. Det är inte eftersträvansvärt.
            </seg>
            <seg n="f36ab3e2">
              Är det samtidigt möjligt och tekniskt rimligt att skapa ett system
              med särskild stödprövning, beroende på om den panna en enskild
              industri köper energi från omfattas av handelssystemet eller inte?
              Vår bedömning är att den tekniska lösningen är komplicerad både
              ur EU-perspektiv och ur skatteverksperspektiv.
            </seg>
            <seg n="89ae7817">
              Betyder det att det är omöjligt att lösa det problem som Peter
              Persson påtalar? Nej, det är naturligtvis inte omöjligt att lösa
              det. Men det förutsätter ett antal ytterligare överväganden och
              ett antal bedömningar, till exempel av vilket reformutrymme som
              föreligger, vilka andra förslag man vill prioritera och hur man
              skulle kunna lösa detta på ett sätt som inte skapar omfattande
              krångel.
            </seg>
            <seg n="6c43b194">
              Bör vi försöka göra detta? Jag ska gärna säga att det utifrån
              min personliga uppfattning finns en riktighet i den problembeskrivning
              som Peter Persson ger här. Då bör vi naturligtvis, när statsfinanserna
              så tillåter och när beredningsprocesserna har slutförts, se vad
              vi kan göra för att lösa detta.
            </seg>
            <seg n="4a189908">
              Det tycker jag bör vara en ambition som vi har när vi blickar
              framåt.
            </seg>
          </u>
          <note type="speaker" n="d165ca76">
            Anf. 90 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-6" n="f1b4d375">
            <seg n="132760b5">
              Herr talman! Om jag tolkar svaret gynnsamt och inte bara så att
              du vill komma fort härifrån för att springa till fotbollsmatchen
              är du beredd att faktiskt lyssna på det jag säger. Om du får ytterligare
              bevisning för att ogynnsamma saker kan uppträda såsom att man
              återstartar eller bygger ny kapacitet med exempelvis ökade koldioxidutsläpp,
              i stället för att gagna den som i det skede jag beskrev dyrare
              anläggning som också producerar värme till exempelvis en kommun
              då är du beredd att pröva detta och studera vad branschen har
              att säga. Om det är rimliga kostnader ur statsfinansiell synpunkt
              tänker du medverka till att man gör denna justering.
            </seg>
            <seg n="cd665dcb">
              Är det så jag ska uppfatta dig?
            </seg>
          </u>
          <note type="speaker" n="373264fb">
            Anf. 91 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-31" n="86bfc35d">
            <seg n="6d9549fe">
              Herr talman! Utgångspunkten måste vara att vi kombinerar en hög
              klimatambition med en ambition att också säkra bra villkor för
              en industri. Vi har ingen nytta av en klimatpolitik som driver
              ut investeringar ur landet och leder till att vi i stället får
              mer utsläpp på andra platser.
            </seg>
            <seg n="32095b64">
              Samtidigt får det inte bli en ursäkt för att inte ha fungerande
              åtgärder mot koldioxidutsläpp. Handelssystemen och koldioxidskatten
              är viktiga och effektiva åtgärder.
            </seg>
            <seg n="bec8516c">
              Då har vi situationen att vi har tagit ned beskattningen på den
              handlande sektorn, eftersom vi inte ska ha dubbla styrmedel, och
              situationen att företag exempelvis köper värme från ett fjärrvärmebolag.
              Då skulle vi hamna i sitsen att vi, trots att det är en oönskad
              effekt, får en konstig skattesituation.
            </seg>
            <seg n="3fbf1802">
              Bör vi göra något åt det? Ja, om vi inte gör det riskerar vi
              att få en situation där man återstartar, bygger nya eller köper
              anläggningar på ett sätt som inte vore vare sig miljömässigt eller
              skattemässigt rimligt.
            </seg>
            <seg n="d67c8f6f">
              Kan man ge ett löfte om att detta löses enkelt? Det måste naturligtvis
              prövas mot andra statsfinansiella behov. Det måste kontrolleras
              vilka belopp det kan röra sig om, så att vi inte får några stora
              skattebortfall.
            </seg>
            <seg n="9a486299">
              Är det rimligt att tro att problemen kan lösas? Jag vill inte
              stå i riksdagens talarstol och utfärda några löften om vidlyftiga
              skattesänkningar det vore mig främmande. Men det problem som Peter
              Persson lyfter fram är en korrekt och rimlig beskrivning av en
              situation som vi måste åtgärda, och det är naturligtvis min ambition
              att vi ska kunna återkomma i den frågan så småningom.
            </seg>
          </u>
          <note type="speaker" n="1c64bf69">
            Anf. 92 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-7" n="f1b4d375">
            <seg n="df9dd115">
              Herr talman! Jag har förvisso både tidigare och nu hört finansministern
              tala om minst sagt lättsinniga skattesänkningar från denna talarstol.
            </seg>
            <seg n="2cdb4086">
              Detta handlar om mycket reducerade skattesänkningar på ett antal
              miljoner för att rädda miljön. Jag förstår av finansministerns
              svar att han i det fall ett kommunalt kraftverk också levererar
              till industrin ställer sig positiv till att man kan justera avdrag
              för att förhindra att alternativa miljöovänliga anläggningar startas.
            </seg>
            <seg n="b2b6704c">
              Det svaret är så gagneligt att vi snart kan gå och se Sverige
              besegra Moldavien i denna viktiga match.
            </seg>
          </u>
          <note type="speaker" n="9ffbe0ed">
            Anf. 93 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-32" n="86bfc35d">
            <seg n="cf88cab1">
              Herr talman! Fotboll ligger mig varmt om hjärtat, men det kan
              aldrig vara lika stimulerande som en interpellationsdebatt i kammaren.
              Vi måste ändå förutsätta att tittarna fylkas för att följa denna
              spännande diskussion snarare än att förbereda sig för en fotbollsmatch.
            </seg>
            <seg n="006445a8">
              Jag välkomnar alltid en socialdemokrat som kombinerar miljöpolitiska
              ambitioner med en önskan att lätta skattebördan i svensk ekonomi.
              Den exakta tekniska lösningen vill jag dock göra en del reservationer
              mot. Att hitta ett förfarande där man kontrollerar enskilda anläggningar
              och ger Skatteverket ansvar för det tror jag inte fungerar.
            </seg>
            <seg n="3bd21310">
              Finns det andra tekniska lösningar? Jag tror att de går att hitta,
              och jag tycker att vi bör ha en ambition att försöka göra det
              vartefter.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="2dc0d5be">
            10 § Svar på interpellation 2010/11:233 om skattepolitik för
            minskad barnfattigdom
          </note>
          <note type="speaker" n="dfbccd8a">
            Anf. 94 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-33" n="86bfc35d">
            <seg n="02868ccb">
              Herr talman! Eva-Lena Jansson har frågat mig vilka åtgärder jag
              är beredd att vidta på det finanspolitiska området, exempelvis
              gällande skatter, för att minska barnfattigdomen i Sverige.
            </seg>
            <seg n="c788a378">
              Den främsta förklaringen till att hushåll har låg ekonomisk standard
              är att de saknar arbete. Regeringen har sedan den tillträdde 2006
              fört en politik för att stärka arbetslinjen och bryta de senaste
              decenniernas växande utanförskap. Genom jobbskatteavdragen och
              reformerna inom arbetsmarknadspolitiken och sjukförsäkringen har
              regeringen minskat trösklarna in på arbetsmarknaden. Åtgärderna
              har främst riktats mot svaga grupper. Forskningsrapporter pekar
              också på att drivkrafterna för arbete hos ensamstående kvinnor
              med barn stärkts väsentligt.
            </seg>
            <seg n="b7bf427c">
              På kort sikt kan åtgärder som gör det mer lönsamt att arbeta
              leda till ökade inkomstskillnader. På lite längre sikt bedöms
              dock regeringens politik leda till 140 000 fler personer i varaktigt
              arbete. Inkomsterna bedöms även öka relativt sett mest bland de
              sämst ställda. Det är genom att fler arbetar och färre försörjer
              sig på sociala ersättningar som inkomstskillnaderna och risken
              för fattigdom gradvis minskar. Den långsiktigt bästa fördelningspolitiken
              är därför att få fler i arbete. Här är jobbskatteavdragen av central
              betydelse.
            </seg>
            <seg n="6ec2d4bc">
              Jobbpolitiken har sedan den kraftiga internationella lågkonjunkturen
              inriktats på att motverka att arbetslösheten biter sig fast. Tack
              vare en ansvarsfull finanspolitik kan en expansiv politik för
              att förstärka och temporärt komplettera regeringens tidigare åtgärder
              drivas. I januari 2011 var exempelvis antalet sysselsatta i åldrarna
              1574 år 136 000 personer fler jämfört med samma period 2010, och
              antalet långtidsarbetslösa var 23 000 personer färre. Siffrorna
              understryker att återhämtningen i den svenska ekonomin är bred
              och går snabbt.
            </seg>
            <seg n="20b9c4a6">
              Regeringens ansvarsfulla finanspolitik har därtill skapat utrymme
              för att under 20092012 höja ett flertal transfereringar för att
              förstärka inkomsterna för ekonomiskt utsatta. Höjningarna av flerbarnstillägget
              och bostadsbidraget har särskilt riktats mot hushåll med barn.
            </seg>
            <seg n="83297c6d">
              I tillägg till omfördelning via ekonomiska ersättningar är även
              offentligt finansierad vård, skola och omsorg en central komponent
              i att utjämna människors livsvillkor och välfärd.
            </seg>
            <seg n="3c7f2bb6">
              Inkomstskillnaderna minskas med cirka en femtedel om också den
              offentliga konsumtionen beaktas.
            </seg>
            <seg n="1ed842e3">
              För att säkra och stärka välfärden har statsbidragen till kommun-
              och landstingssektorn höjts med sammanlagt 25 miljarder kronor
              20102011. Av dessa medel är 5 miljarder kronor permanenta.
            </seg>
            <seg n="72dc447b">
              Tillsammans med regeringens reformer för att stärka kvaliteten
              i utbildningsväsendet är dessa satsningar centrala för att utjämna
              barns livsvillkor och välfärd över tid.
            </seg>
          </u>
          <note type="speaker" n="2b7c8e70">
            Anf. 95 EVA-LENA JANSSON (S):
          </note>
          <u who="eva-lena_jansson_c25f33" xml:id="i-7a57ea0008777be0-2" n="185d1fd8">
            <seg n="ec83f079">
              Herr talman! Jag tackar finansminister Anders Borg för svaret.
              I min interpellation skriver jag att Rädda Barnens årsrapport
              från 2010 om barnfattigdom visar att barnfattigdomen har ökat
              under de senaste åren. Enligt Rädda Barnen har Sverige utan tvekan
              de resurser som behövs för att se till att inga barn diskrimineras
              eller marginaliseras på grund av sina föräldrars ekonomiska ställning.
              Rädda Barnen menar dock att den ekonomiska politiken medverkar
              till att utestänga barn från självklara rättigheter.
            </seg>
            <seg n="cf244640">
              Därav min fråga till statsministern: Vilka åtgärder är finansministern
              beredd att vidta på det finanspolitiska området för att minska
              barnfattigdomen?
            </seg>
            <seg n="b2ea7a23">
              I sitt svar räknar finansministern upp ett antal saker som han
              har gjort, men jag kan inte riktigt känna igen mig i beskrivningen
              av hur dessa skulle leda till minskad fattigdom.
            </seg>
            <seg n="40718982">
              Det bästa sättet att bryta fattigdom är arbete. Det näst bästa
              sättet är arbete. Det tredje bästa sättet är arbete. Arbete är
              nödvändigt för att människor ska kunna ta sig ur fattigdom. Det
              är viktigt att arbetet är på heltid och att man har en tillsvidareanställning
              med kollektivavtalsenliga löner.
            </seg>
            <seg n="c3bf81a6">
              Problemet är att regeringens politik inte är någon aktiv arbetsmarknadspolitik.
              Över 100 000 personer är långtidsarbetslösa. Många av dem är inlåsta
              i fas 3 och blir utestängda från utbildning. Och är det något
              man vet från forskningen så är det att en aktiv arbetsmarknadspolitik
              och en aktiv utbildningspolitik leder människor vidare till jobb.
              Det är en bro från ett jobb till ett annat.
            </seg>
            <seg n="c0d73473">
              I svaret skriver finansministern att regeringen har minskat trösklarna
              in på arbetsmarknaden genom reformer inom arbetsmarknadspolitiken
              och sjukförsäkringen. Man kan diskutera om det är reformer eller
              bestraffningar. Ingenstans kan jag utläsa hur försämrad ersättning
              för de arbetslösa har skapat nya jobb. Ingenstans kan jag heller
              utläsa hur utförsäkring av sjuka skapar nya jobb.
            </seg>
            <seg n="e2704b65">
              När föräldrar blir fattiga för att de är utan jobb eller sjuka
              blir också deras barn fattiga. Därför är det viktigt att fråga
              hur regeringen ska göra för att minska barnfattigdomen. Barnen
              drabbas ju av regeringens bristande arbetsmarknads- och utbildningspolitik.
            </seg>
            <seg n="87ffe04a">
              Finansministern skriver att jobbskatteavdraget är av central
              betydelse. Det är själva kärnan. Regeringens lösning på barnfattigdomen
              är sänkt skatt. Det är ett lite fattigt svar, om jag får kritisera
              finansministern. Jag skulle önska att finansministern i stället
              hade sagt: Vi ska göra något. Vi ska förändra vår arbetsmarknadspolitik,
              för vi vet att barn till arbetslösa drabbas av fattigdom.
            </seg>
            <seg n="8e81b622">
              Det är viktigt att minska arbetslösheten och se till att människor
              lättare får tillsvidareanställning och heltidsanställning. Detta
              har regeringen motarbetat, vilket är en brist. Det är också viktigt
              att avskaffa fas 3 där man låser in människor i långtidsarbetslöshet.
              De och framför allt deras barn drabbas hårt.
            </seg>
            <seg n="8db9a6b9">
              Men regeringen verkar inte vilja göra något åt barnfattigdomen.
            </seg>
            <seg n="beaedbed">
              Herr talman! Jag skulle vilja höra varför regeringen verkar så
              nöjd och inte tänker göra något för att minska barnfattigdomen.
            </seg>
          </u>
          <note type="speaker" n="62c852b4">
            Anf. 96 JOHNNY MUNKHAMMAR (M):
          </note>
          <u who="unknown" xml:id="i-e854d01a4dae2570-34" n="86bfc35d">
            <seg n="3e385d07">
              Herr talman! Jag hoppas att vi har en bred enighet i kammaren
              om att barnfattigdom är ett samhällsproblem, att Sverige inte
              ska ha fattiga barn, att alla barn ska kunna växa upp under goda
              förhållanden och att vi måste lägga in stor kraft för att bekämpa
              den barnfattigdom som möjligen finns.
            </seg>
            <seg n="1e4203b7">
              För att kunna utvärdera om den politik som förs leder till minskad
              eller ökad barnfattigdom måste man först komma fram till hur situationen
              ser ut.
            </seg>
            <seg n="fb941d2f">
              Läser man Rädda Barnens intressanta rapport kan man notera att
              Rädda Barnen tittar på två olika definitioner av barnfattigdom.
            </seg>
            <seg n="93be2bca">
              Den ena definitionen visar att barnfattigdomen i Sverige har
              minskat kraftigt den har halverats sedan 1997. Den andra definitionen
              visar att det har varit en ökning.
            </seg>
            <seg n="4c00e93f">
              Hur kan två definitioner leda till så vitt skilda resultat? Den
              definition som visar att vi har haft en halvering av barnfattigdomen
              sedan 1997 är ett absolut mått som visar vilka faktiska inkomster
              som föräldrarna till dessa barn har. Det visar vilka föräldrar
              som i kronor och ören har en låg inkomst och kan betraktas som
              fattiga, vilket innebär att deras barn också är fattiga. Där har
              vi alltså haft en halvering sedan 1997.
            </seg>
            <seg n="87b059ab">
              Hur ser då den definition ut som visar en ökning? Då jämför man
              inte inkomster, man tittar inte på konsumtionsmöjligheter och
              kronor och ören utan man tittar på människors förhållanden i jämförelse
              med andra. Om man har mindre än 60 procent av snittinkomsten anses
              man vara fattig. Enligt det måttet kan fattigdomen öka även om
              inkomsten ökar. Om genomsnittspersonen får en ökad inkomst på
              1 000 kronor per månad och den som ligger på 60 procent får en
              ökning med 700 kronor per månad betraktas den personen som fattigare
              trots att inkomsten ökat med 700 kronor per månad.
            </seg>
            <seg n="e8b8e707">
              Ett sådant relativt mått säger inte så mycket om verkligheten
              och fattigdomen. Det säger något om hur vi förhåller oss till
              varandra. Därför säger det något om fördelningen, och det kan
              vara relevant att diskutera, men det säger ingenting om fattigdomen.
            </seg>
            <seg n="599fe0e4">
              Om vi vill titta på hur fattigdomen ser ut kan vi bara se till
              inkomster i kronor och ören. Där har vi sett en halvering av barnfattigdomen
              i Sverige sedan 1997. Det är ju bra. Om politiken har lett till
              en halvering av barnfattigdomen borde vi fortsätta med mer av
              samma politik. Om jobbskatteavdragen har bidragit till fler människor
              i arbete och högre inkomster för människor vilket i sin tur har
              lett till färre fattiga är det ju bra. Då borde vi fortsätta med
              det.
            </seg>
            <seg n="b2b80033">
              Om man tittar på siffran för dem som är absolut fattiga den grupp
              som har halverats vilket en doktorand på University of Chicago
              gjorde i veckan, kan man se att bland infödda svenskar har det
              inte bara varit en halvering utan antalet har minskat med två
              tredjedelar. Vi har tyvärr inte samma minskningstakt bland utrikes
              födda. Där är nivån ungefär densamma som 1997. Om vi gör en närmare
              analys är det framför allt ett problem för arbetsmarknad och integration.
            </seg>
            <seg n="2bf084ca">
              Under decennier växte utanförskapet fram under socialdemokratiska
              regeringar. Det var de människor, framför allt unga och invandrare,
              som inte fick arbete utan föstes ut i bidragsberoende och utanförskap
              som blev fattiga. Det var de som fick en så dålig standard. Vi
              för nu en politik för att minska utanförskapet för att de ska
              komma i arbete. Därför måste vi med full kraft inrikta oss på
              att fortsätta den reformpolitik som handlar om jobb, inte om utanförskap.
              Det var en politik som Socialdemokraterna misslyckades med under
              många decennier.
            </seg>
          </u>
          <note type="speaker" n="4b43b4dc">
            Anf. 97 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-631199bd0adfd742-0" n="8b46ecba" next="i-c9b87e90ffdcd689-0">
            <seg n="57c85658">
              Herr talman! Under eftermiddagen och kvällen har vi hört många
              siffror och redogörelser för hur statistiken ser ut när det gäller
              barnfattigdom. Jag ska undvika att gå in på detaljerade siffror
              och i stället tala mer generellt.
            </seg>
            <seg n="ed6d5fc1">
              Låt mig först konstatera att vilka siffror vi än väljer att titta
              på är trenden det senaste decenniet sjunkande när det gäller absoluta
              tal. Det är naturligtvis bra. Jag vill vara tydlig med att det
              fortsatt finns en grupp som befinner sig i utsatt läge. Det ska
              tas på allvar.
            </seg>
            <seg n="9354f058">
              Det är ändå viktigt att säga att barnfattigdomen enligt Rädda
              Barnens siffror har halverats under tiden 1997 till 2007. Under
              2008 ser vi en marginell ökning. Vi är överens om att den främsta
              orsaken till att man hamnar i ett utsatt läge är att man befinner
              sig utanför arbetsmarknaden och inte får sin försörjning genom
              eget arbete. Orsakerna till det kan vara många. Det kan vara sjukdom
              eller missbruk. Företaget där man arbetat kanske har lagts ned
              och därigenom har man förlorat sitt arbete.
            </seg>
            <seg n="040331d1">
              Det är viktigt att försöka förhindra att människor hamnar i utanförskap.
              Det är viktigt att det finns ett stödsystem för dem som riskerar
              att hamna i utanförskap. Det är också viktigt att det finns ett
              stödsystem för dem som är på väg tillbaka från ett utanförskap.
            </seg>
            <seg n="8e244137">
              Slutsatsen måste bli att de effektivaste insatserna för att bekämpa
              fattigdom är att sänka trösklarna för att människor ska kunna
              återgå till egenförsörjning. Det handlar om de reformer som regeringen
              har genomfört, det vill säga en politik för fler i arbete. Det
              är ett brett arbete som måste innefatta många områden. Man kan
              nämna satsningar inom sjukvård och rehabilitering, som psykiatrisatsningar
              och bättre tillgänglighet inom vården och en bättre politik för
              integration. Det handlar om skola och utbildning. Den största
              betydelsen har naturligtvis satsningarna på arbetsmarknadspolitik
              såsom instegsjobb, anställningsstöd, resurser till arbetsförmedlingen
              och så vidare.
            </seg>
            <seg n="faa1f386">
              Förutom alla dessa satsningar har betydande resurstillskott till
              välfärdssektorn kunnat göras i den kanske värsta finansiella kris
              vi har skådat i modern tid.
            </seg>
            <seg n="dda8d611">
              Alla de som befinner sig i utsatthet är att beklaga. Alla barn
              som befinner sig i fattigdom är särskilt att beklaga. För att
              fortsätta att bekämpa fattigdomen krävs en trovärdig politik,
              stabila statsfinanser, en fungerande arbetsmarknad och en stark
              konkurrenskraft. Då bygger vi grunden för att över huvud taget
              kunna stärka resurserna till välfärden.
            </seg>
            <seg n="8983e937">
              Alliansen har varit tydlig i sin politik. Man har klarat utmaningarna
              och man har en trovärdig politik för framtiden. Från oppositionspartierna
              väntar vi fortsatt besked.
            </seg>
          </u>
          <note n="9ce39dfb">
            Anf. 98 ANDREAS NORLÉN (M):
          </note>
          <u who="jorgen_andersson_b53b44" xml:id="i-c9b87e90ffdcd689-0" n="8b46ecba" prev="i-631199bd0adfd742-0">
            <seg n="8137822b">
              Herr talman! Det är en viktig debatt vi för i kväll. Fattigdom
              är ett starkt begrepp. Det är starkt moraliskt laddat. Jag tror
              att vi alla känner en förpliktelse att motverka fattigdom. Därför
              har vi en stark uppslutning i Sverige för de välfärdssystem som
              vi har byggt upp under en lång följd av år. Ett syfte med välfärdssystemen
              är just att skydda människor från ekonomiska svårigheter. Just
              den kraftfulla laddning som begreppet fattigdom har gör att man
              måste vara varsam med begreppen. Vad är fattigdom? En tidigare
              talare förde ett resonemang om skillnaden mellan absolut fattigdom
              och relativ fattigdom.
            </seg>
            <seg n="03cc576e">
              Jag vill kommentera det ytterligare. Det som gör att en del debattörer
              anser sig kunna hävda att fattigdomen bland barn har ökat i Sverige
              är just att man använder det relativa fattigdomsmåttet som säger
              att den är fattig som har mindre än 60 procent av medianinkomsten.
              Med den definitionen får man fler relativt fattiga om inkomsterna
              för låginkomsttagare minskar eller om medianinkomsterna stiger
              kraftigt.
            </seg>
            <seg n="5d6343e3">
              Under mandatperioden 20022006 steg medianinkomsten med 4 procent.
              Under början av mandatperioden 20062008 det är de färskaste siffror
              jag har steg medianinkomsten med 13 procent. Under båda de mandatperioderna
              har vi sett en ökning av den relativa fattigdomen. Skillnaden
              är att under mandatperioden 20022006 hade de människor som hade
              låga inkomster tämligen dålig inkomstutveckling. Såvitt man kan
              bedöma var det den främsta orsaken till att den relativa fattigdomen
              ökade. Under perioden 20062008 hade medianinkomsten en mycket
              bra utveckling, 13 procent upp. Man kan rimligen sluta sig till
              att den främsta förklaringen till den ökade relativa fattigdomen
              var att medianinkomsten steg. Det är ju en mycket viktig skillnad
              mellan de två tidsperioderna den socialdemokratiska regeringsperioden
              20022006 och Alliansens förra mandatperiod.
            </seg>
            <seg n="b903b7d9">
              Om man bortser från definitionen av begrepp måste man ändå rent
              intellektuellt kunna sluta sig till att det ändå måste vara bättre
              även för människor med låga inkomster att deras inkomster ökar
              och att medianinkomsterna snarare ökar än att den relativa fattigdomen
              ökar på grund av att just låginkomsttagarna har en dålig inkomstutveckling.
              Det är till och med så med begreppet relativ fattigdom att om
              medianinkomsten faller kommer färre att vara relativt fattiga
              därför att det då blir lättare att komma över 60-procentsgränsen.
              Det illustrerar ytterligare hur problematiskt detta begrepp är.
            </seg>
            <seg n="01485ae0">
              I en rimlig debatt om fattigdomen i Sverige måste man därför
              utgå från den absoluta fattigdomen, till exempel mätt genom hur
              många människor som lever av försörjningsstöd.
            </seg>
            <seg n="185c9c8f">
              Men, väl att märka, även om man använder det relativa fattigdomsbegreppet
              har Sverige bland de lägsta fattigdomstalen i hela Europa.
            </seg>
            <seg n="daf7902d">
              Enligt det pm som riksdagens utredningstjänst distribuerade till
              riksdagens ledamöter i december förra året var det tre länder
              som hade lägre relativ fattigdom än Sverige. Sverige låg i princip
              på deras nivå, men det skilde någon procentenhet.
            </seg>
            <seg n="30beaa9a">
              Sverige är alltså ett välfärdssamhälle som tar hand om alla människor,
              även dem som har det svårt.
            </seg>
          </u>
          <note type="speaker" n="eb2d831c">
            Anf. 99 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-8" n="f1b4d375">
            <seg n="3733896b">
              Herr talman! Häromdagen noterade jag intresserat att Anders Borg
              hade en dröm. Drömmen var att få vandra ut från denna kammare
              och från Rosenbad till den stora friheten och ett vanligt jobb.
              Jag vill gärna säga att jag unnar honom denna frihet.
            </seg>
            <seg n="ae569306">
              Men jag tänker mig då att Anders Borg vill ha ett jobb som man
              inte blir arbetslös från utan ett jobb som man har hela tiden.
              Jag kan tänka mig att Anders Borg vill ha ett jobb där man inte
              blir sjuk utan där man håller sig frisk.
            </seg>
            <seg n="b8c16e3a">
              Johnny Munkhammars recept är att ju lägre skatt vi har, desto
              längre lever vi och desto friskare blir vi. Om vi inga skatter
              alls har i det nya jobb som Anders Borg får lever vi ju alltid
              och är jämt friska och ständigt lyckliga.
            </seg>
            <seg n="edd441ea">
              Men livet är inte sådant för de flesta människorna, och det är
              ytterst det som debatten om barnfattigdom handlar om.
            </seg>
            <seg n="54d5c37c">
              Visst kan politiken ha sina begränsningar och sina restriktioner.
              Men politiken är också en oerhörd kraft. Det är politiken i denna
              kammare som har bestämt att ersättningen från arbetslöshetskassan
              ska sänkas så att människor har svårt att försörja sig. Det är
              politiken i denna kammare som har bestämt att vi ska utförsäkra
              människor från sjukförsäkringen. Vid ett fixerat datum antas du
              bli frisk. Det är den ekonomiska plåga som följer på detta som
              skapar den svåraste formen av barnfattigdom, ty den som slås ut
              från arbetsmarknaden hamnar i arbetslöshet med försämrad ersättning
              eller utförsäkras från sjukförsäkringen och vänder sig desperat
              till socialtjänsten.
            </seg>
            <seg n="f9e2b972">
              Hur tror ni ungarna mår? Vem tar smällarna när de inte kan få
              vare sig stövlar eller skolresa? Det de får är mammas och pappas
              oro. Detta kommer ni inte undan med oavsett vilken statistik ni
              kommer dragandes med. Hur vacker statistiken än är, är det politik
              levererad från denna kammare av den moderatledda regeringen som
              har drivit fram de tuffaste yttringarna i fråga om barnfattigdom.
              Det går lätt att reparera.
            </seg>
            <seg n="a4ceb3da">
              Nu ställer jag en fråga till var och en av er fyra moderater
              här i dag. Det är bara ett område. När kommer förslaget för att
              korrigera sjukförsäkringsreformen så att människor inte hamnar
              mellan Försäkringskassan och Arbetsförmedlingen helt utan ersättning?
              När kommer förslaget? Fyra moderater har nu möjlighet att svara.
              Ett land väntar.
            </seg>
          </u>
          <note type="speaker" n="ba92d7bf">
            Anf. 100 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-35" n="86bfc35d">
            <seg n="1821996b">
              Herr talman! Det är viktigt att vi har en korrekt verklighetsbild.
              Politik är en förtroendebransch. Politik bygger på att vi kommunicerar
              med människor och ger dem en korrekt bild av verkligheten och
              att vår bild av verkligheten överensstämmer med deras bild av
              verkligheten.
            </seg>
            <seg n="92a143f0">
              Sverige är kanske det OECD-land som har den mest utbyggda socialpolitiken,
              som har den största andelen sociala utgifter. Detta har bidragit
              till att Sverige är ett land som präglas mer av sammanhållning
              än de flesta andra länder. Det är minst risk för absolut fattigdom
              när man jämför med andra EU-länder. Det kanske finns några länder
              på vår nivå. Vi har bland de minsta förmögenhets- och inkomstskillnaderna.
              Så har det varit under lång tid, och det består också när vi blickar
              framåt. Vår nordiska och svenska samhällsmodell bidrar till att
              skapa ett samhälle där vi vårdar, skapar förutsättningar och underlättar
              livet för alla medborgare.
            </seg>
            <seg n="8fb909d8">
              Betyder det att det svenska samhället är perfekt och att det
              inte finns ett uns av mörker i den svenska välfärdsmodellen? Så
              är det naturligtvis inte. Ingen kan skapa ett perfekt samhälle,
              inte heller denna regering. Vi gör alltjämt mer för att omfördela
              och förbättra standarden för alla medborgare än praktiskt taget
              de flesta andra länder. Det vore kanske lite klädsamt om Socialdemokraterna
              någon gång beskrev den svenska välfärdsstaten också som ett framgångsprojekt
              och inte bara som någonting som monterats ned under fyra år.
            </seg>
            <seg n="3da83a73">
              Barnfattigdomen måste självklart minska. Det ska vi göra genom
              en lång rad olika åtgärder. Låt oss konstatera att det som vi
              har gjort direkt för att motverka barnfattigdom är flerbarnstillägg
              och en förstärkt barndel i bostadsbidraget. Det är åtgärder som
              väldigt precist riktas till barnfamiljer. Det är naturligtvis
              så att alla familjer med flerbarnstillägg inte är fattiga. Men
              många familjer som har en tung försörjningsbörda och som har en
              svår ekonomisk situation har också extra nytta av flerbarnstillägget.
              Att rikta en särskild barndel i bostadsbidraget är ett sätt att
              nå dessa grupper.
            </seg>
            <seg n="ea00e2d8">
              Vi har också säkrat viktiga offentliga verksamheter. Välfärdsskillnaderna
              i Sverige är faktiskt ännu mindre än vad de är i många andra länder
              därför att det inte bara är inkomstskillnaderna som minskas utan
              vi omfördelar också välfärd genom en högkvalitativ förskola, en
              bra skola, väl fungerande äldreomsorg och sjukvård oavsett inkomst
              och oavsett social grupp. Detta är ett effektivt sätt att omfördela.
            </seg>
            <seg n="65232ed7">
              Det som vi också har gjort är att skärpa arbetslinjen därför
              att arbete är rättvisans moder. Arbete är det inkluderande samhällets
              grundsten. Vi har haft utanförskapsskapande system i Sverige.
              Sverige har varit ett av de länder där trösklarna att gå in på
              arbetsmarknaden har varit högst. Vi varnar ibland för en värnskatt
              på 55 procent. För ensamstående mammor och för familjer med försörjningsproblem
              har det varit trösklar på 80, 90 och 100 procent för att gå in
              och arbeta. Är det viktigt att minska detta? Ja, forskningen är
              mycket tydlig där. IFAU har konstaterat att trösklarna utgör en
              mycket stor risk och att fattigdomsfällor är en stor fara när
              det gäller inte minst barnfattigdom. Då är kombinationen av vår
              politik jobbskatteavdrag, tydliggörande av omställningen i försäkringarna,
              nystartsjobben och en riktad lättnad till dem som länge har stått
              utanför arbetsmarknaden en viktig del av arbetslinjen.
            </seg>
            <seg n="580a0042">
              Vad ska vi göra framåt? Är vi nöjda? Självklart ska barnfattigdomen
              pressas tillbaka genom fler i arbete, men också genom fler riktade
              åtgärder. En klok och balanserad politik har dessa tre ben: riktade
              insatser för dem med svag ekonomisk standard, kontinuerliga satsningar
              på kvaliteten i vård och omsorg så att alla får en chans och en
              arbetslinje som tydliggör att människor ska vara på arbetsmarknaden.
            </seg>
          </u>
          <note type="speaker" n="9cb3579c">
            Anf. 101 EVA-LENA JANSSON (S):
          </note>
          <u who="eva-lena_jansson_c25f33" xml:id="i-7a57ea0008777be0-3" n="185d1fd8">
            <seg n="6bb16634">
              Herr talman! Nej, Andreas Norlén, vi är inte riktigt överens
              om trygghetssystemen i Sverige. Ni har röstat nej till a-kassa,
              sjukkassa, allmänna barnbidrag och fri sjukvård. Det är historien.
              Och nej, herr finansminister, det är inte er nordiska modell.
              Det är vår nordiska modell, som ni sakta men säkert monterar ned.
            </seg>
            <seg n="601b8eba">
              Jag håller med om att det fanns en politik som också har gjort
              att barnfattigdomen har minskat, men att prata om halverad fattigdom
              och nöja sig med det räcker inte. Det räcker inte heller att som
              ledamot Andersson tala om marginell skillnad. Den där marginella
              skillnaden i ökad barnfattigdom handlar nämligen om barn. Det
              handlar om barn, och barn är aldrig marginella skillnader. De
              är små människor av kött och blod som påverkas av att deras föräldrar
              har fått det sämre.
            </seg>
            <seg n="9e5a9091">
              Det är därför jag tycker att det är viktigt att vi är överens
              om att arbete till föräldrarna är den bästa lösningen när det
              gäller fattigdom hos barn. Att föräldrarna får jobb är den näst
              bästa lösningen när det gäller fattigdom hos barn. Att föräldrarna
              får jobb är den tredje bästa lösningen när det gäller fattigdom
              hos barn. Detta är utgångspunkten för oss socialdemokrater.
            </seg>
            <seg n="25f44538">
              Det är viktigt att detta arbete är på heltid, så att man faktiskt
              har en försörjning. Det är också viktigt att det är en tillsvidareanställning
              med kollektivavtalsenlig lön. Det är därför viktigt att få bort
              flaskhalsar på arbetsmarknaden, genom en aktiv arbetsmarknadspolitik
              och en utbildningspolitik som ger människor broar över till nya
              jobb.
            </seg>
            <seg n="a5434b55">
              Jag kan inte, herr talman, nöja mig med att hundra tusen personer
              är långtidsarbetslösa i Sverige. Många av dem är naturligtvis
              i den grupp av utanförskap som regeringen har stått och pratat
              om här. Många av dem är inlåsta i fas 3 och förvägras utbildning
              för att kunna komma vidare i arbete. De är tvångsplacerade i fas
              3 och ska sitta och pysselsätta sig. Det är nämligen vad det handlar
              om. Och så pratar regeringen om en aktiv arbetsmarknadspolitik.
            </seg>
            <seg n="22dbba45">
              Min bild är att denna regering tycker att det är bättre att människor
              är fattiga och har jobb än att de är arbetslösa. Jobb är viktigt,
              men för mig är det också viktigt att man har ett jobb man kan
              försörja sig på. Jag tycker att regeringen måste ta frågan på
              allvar. Jag uppfattar att finansministern säger att man tar frågan
              på allvar, men då måste man göra någonting konkret.
            </seg>
            <seg n="f3ceff57">
              Man måste faktiskt titta på hur man använder sig av fördelningssystemet,
              för om man gör människor fattiga när de är sjuka och arbetslösa
              drabbar det deras barn. Det drabbar dem som är arbetslösa och
              sjuka, men det drabbar också deras barn, och då åstadkommer man
              inte social rättvisa. Det drabbar dessa personer.
            </seg>
            <seg n="f6b6e1ab">
              Jag tycker att man måste vara noggrann när man talar om att man
              har gett pengar till kommuner. Kommunerna står i dag med ökade
              socialbidragskostnader därför att människor utförsäkras. De förvägras
              utbildning och arbetsmarknadspolitik så att de kan få jobb och
              tvingas i stället leva på socialbidrag när denna regering har
              utförsäkrat dem från de olika systemen. Jag tycker inte att det
              är rättvist, och jag tycker inte att det är en bra politik. Jag
              är dock socialdemokrat, till skillnad från de fyra moderata debattörerna
              i denna kammare. Jag och Peter Persson är ganska överens i det
              mesta.
            </seg>
            <seg n="8373db1a">
              Herr talman! Jag skulle ända vilja höra om finansministern tycker
              att det är bra att låsa in människor i fas 3 och därmed förvägra
              dem möjligheten att komma ut i arbete. Det påverkar nämligen deras
              barn.
            </seg>
          </u>
          <note type="speaker" n="718a1e13">
            Anf. 102 JOHNNY MUNKHAMMAR (M):
          </note>
          <u who="unknown" xml:id="i-e854d01a4dae2570-36" n="86bfc35d">
            <seg n="6ca8dd44">
              Herr talman! Själv har jag två döttrar, och jag tror att jag
              vet mycket väl hur alla föräldrar känner. Man vill att ens barn
              ska växa upp under goda villkor och känner ett starkt engagemang
              för att vi inte ska ha fattigdom bland barn i Sverige. Jag hoppas
              att vi är överens om detta i denna kammare.
            </seg>
            <seg n="dbae3109">
              Eva-Lena Jansson, jag noterar att du säger att jobben och att
              se till att människor kommer i arbete är det centrala och mest
              avgörande. Ni har dock själva i era olika utvärderingar kommit
              fram till att ni inte har någon jobbpolitik och att det är därför
              ni har förlorat två val i rad. Ni har en nyvald partiledare som
              stod och talade i en timme på er stämma och inte nämnde jobben
              med ett enda ord. Han lade inte ut ett enda ord om vilken jobbpolitik
              ni möjligen skulle kunna ha. Hur kan ni stå och tala om att jobb
              är viktigt och sedan inte ha ett enda förslag för att uppnå det?
            </seg>
            <seg n="bfb6a612">
              Det enda ni har är, som vi vet, en skattechock på vanliga människor.
              Det är en skattechock på dem som har vanliga, låga inkomster och
              som försöker få vardagen att gå ihop. De ska nu drabbas av en
              skattechock som gör det mindre lönsamt att arbeta och svårare
              för företagen att anställa dem. Hur ska detta kunna öka jobben,
              och hur ska det kunna öka inkomsterna för dem som redan har låga
              inkomster? Hur ska det kunna göra så att färre människor blir
              fattiga?
            </seg>
            <seg n="95ed41f1">
              Rosengård, Rinkeby och Bergsjön här hittar vi de barn som enligt
              det absoluta måttet kan anses vara fattiga i Sverige i dag. Här
              har vi de sociala problemen och utanförskapet, framför allt bland
              de utrikes födda. Det skapade ni. Det växte fram under decennier
              av socialdemokratiskt styre. Ni borde erkänna att ni har byggt
              upp ett katastrofalt problem. Ni var beredda att släppa in människor
              i Sverige, vilket är bra. Ni var dock aldrig beredda att släppa
              in dem på arbetsmarknaden, vilket är mycket dåligt. De hamnar
              i bidragsberoende och utanförskap. Detta är det stora problemet.
            </seg>
            <seg n="156910b1">
              Jobb handlar om att det ska vara lönsamt att arbeta. Man måste
              också få behålla mer av de pengar man tjänar ihop, för då minskar
              risken att man hamnar i fattigdom.
            </seg>
          </u>
          <note type="speaker" n="1af243aa">
            Anf. 103 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-631199bd0adfd742-1" n="8b46ecba" next="i-c9b87e90ffdcd689-1">
            <seg n="9298292b">
              Herr talman! Jag tycker att det är bra att vi är överens om att
              barnfattigdomen är ett problem och att den måste bekämpas på alla
              sätt som går. Jag tycker också att det är bra att Socialdemokraterna
              numera ansluter sig till arbetslinjen och att det är den som ska
              gälla framåt. Det är ett bra och tydligt besked, även om tonläget
              ibland skruvas upp något.
            </seg>
            <seg n="4300f87b">
              Men det är klart; jag har full förståelse för det. Det kan nämligen
              inte vara lätt att vara socialdemokrat i Sverige i dag. Det är
              inte lätt att bedriva opposition när Sveriges ekonomi går så bra.
              Den ena prognosen efter den andra överträffar de mest optimistiskt
              ställda förväntningarna. Vi har en tillväxt vi inte hade kunnat
              drömma om så sent som för ett år sedan, och detsamma gäller sysselsättningen.
              Vi har en arbetslöshet långt under vad som förväntades. Det är
              klart att det då är svårt att bedriva opposition.
            </seg>
            <seg n="a3f132df">
              Det gäller därför för oppositionen att försöka hitta slagorden
              och kanske inte alltid beskriva verkligheten så som den är. Frågan
              måste därför ställas till Socialdemokraterna: Förutom att Socialdemokraterna
              uppenbarligen är emot regeringens politik i alla delar, vad vill
              Socialdemokraterna själva? Med den kritik och den verklighetsbeskrivning
              de har utgår jag ifrån att det finns ett förslag för omprioriteringar.
              Vilka är dessa omprioriteringar i så fall? Kan vi få ett besked
              om det i dag?
            </seg>
          </u>
          <note n="5a801af7">
            Anf. 104 ANDREAS NORLÉN (M):
          </note>
          <u who="jorgen_andersson_b53b44" xml:id="i-c9b87e90ffdcd689-1" n="8b46ecba" prev="i-631199bd0adfd742-1">
            <seg n="f0849378">
              Herr talman! Detta har utvecklat sig till en allmänpolitisk debatt
              om jobb, fattigdom, sjukförsäkring och mycket annat.
            </seg>
            <seg n="76fcc373">
              Allt detta hänger naturligtvis samman. Jobb, sociala försäkringssystem
              och annat har med inkomstfördelningen och människors inkomster
              i ett land att göra. Samtidigt kan man inte frigöra sig från det
              faktum att Socialdemokraterna nu försöker bedriva en ganska offensiv
              och öppen kampanj på temat att barnfattigdomen har ökat kraftigt
              i Sverige och att det är regeringens fel.
            </seg>
            <seg n="2da3dc98">
              Vi har under debattens gång kunnat konstatera att det faktiskt
              finns ganska stort fog för att hävda att fattigdomen bland barn
              och allmänt i Sverige har minskat kraftigt under senare år. Fattigdomen
              har i absoluta tal i dag halverats om man jämför med 1997. Då
              är det ganska magstarkt att komma med påståenden av typen att
              Sverige står inför en explosion av barnfattigdom, som vi hörde
              den nyvalde partiordföranden uttrycka det i sitt installationstal
              i lördags.
            </seg>
            <seg n="28a9112b">
              Det är nämligen inte med sanningen överensstämmande; det är ingen
              explosion av barnfattigdom. Varje barn som lever i ett ekonomiskt
              utsatt hushåll är ett barn för mycket och illa nog. Det är ingen
              tvekan om den saken, och vi ska göra allt vi kan för att bedriva
              en offensiv politik för att motverka detta. Vi måste dock beskriva
              verkligheten på ett sannfärdigt sätt. Sverige är ett välfärdssamhälle,
              och Sverige är ett samhälle där vi tar hand om varandra, tar hand
              om våra barn och erbjuder människor omfattande sociala skyddsnät.
            </seg>
            <seg n="40ce0eeb">
              Jag vill avrunda med att konstatera att Eva-Lena Jansson tycker
              att det är viktigt att man har ett jobb man kan försörja sig på.
              Ja, det är helt korrekt, och det är därför jobbskatteavdraget
              är så viktigt. De fyra stegen i jobbskatteavdraget har tillsammans
              gett långt mer än någon enskild avtalsrörelse under de gångna
              fyra åren. Det är så man skapar jobb som går att leva på.
            </seg>
          </u>
          <note type="speaker" n="16367044">
            Anf. 105 PETER PERSSON (S):
          </note>
          <u who="peter_persson_b021b6" xml:id="i-728837f6847ab777-9" n="f1b4d375">
            <seg n="ed60b6e7">
              Herr talman! Där jag satt denna vackra afton kom jag att tänka
              på en film jag såg för rätt länge sedan om slagskeppet Bismarck,
              stor men en smula orörlig och behövde alltid skydd av en flock
              ubåtar när hon gav sig ut.
            </seg>
            <seg n="24ae36fe">
              Jag har till Bismarck och ubåtarna, fyra till antal, ställt en
              fråga som är lika: När avser ni att återkomma med åtgärder för
              att korrigera sjukförsäkringsreformen så att människor inte hamnar
              mellan Försäkringskassan och Arbetsförmedlingen helt utan ersättning?
              Jag vill nämligen påstå att här har du en punkt där barnfattigdom
              och barns utsatthet blottas allra hårdast.
            </seg>
            <seg n="66e89446">
              Jag har ställt frågan till Borg. Jag har ställt den till Johnny
              Munkhammar. Jag har ställt den till Jörgen Andersson. Jag har
              ställt den till Andreas Norlén. Det har funnits fyra tillfällen
              att svara; ännu har inget svar inkommit. Nu ser jag med spänd
              förväntan fram mot Borgs nästa möjlighet att svara: När tänker
              ni ta bort denna källa till djupaste orättvisa och fattigdom som
              ytterst slår stenhårt mot barnen?
            </seg>
          </u>
          <note type="speaker" n="728c8034">
            Anf. 106 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-37" n="86bfc35d">
            <seg n="a4584fd4">
              Herr talman! Varför är vi för en välfärdsstat? Varför tror vi
              på en nordisk samhällsmodell? Jo, därför att vi har kunnat skapa
              mer av sammanhållning, mindre av ekonomiska skillnader, mindre
              av utslagning och fattigdom än i många andra länder. Är det en
              bra samhällsmodell? Ja. Vill vi behålla den? Ja. Ska vi blunda
              för dess brister? Nej.
            </seg>
            <seg n="8cdcd91e">
              Låt oss peka på några av dem som vi har börjat åtgärda.
            </seg>
            <seg n="3a3c73b1">
              Ett långsiktigt växande utanförskap: Varje kris, fler arbetslösa;
              varje kris, fler i åtgärder; varje kris, fler människor i förtidspension;
              varje kris, fler människor i sjukförsäkring och färre människor
              i arbete; varje återhämtning, svagare sysselsättningstillväxt;
              varje lågkonjunktur, mer utslagning och utflyttning av jobb.
            </seg>
            <seg n="d86909be">
              Inlåsning i integrationspolitiken: Sverige ska vara ett öppet
              land. Vi ska ta emot invandrare i Sverige. De ger ett viktigt
              bidrag till vårt samhälle och vår kultur. Ska vi låsa in dem i
              utanförskap? Ska vi se till att det tar sex sju år innan de får
              komma in på arbetsmarknaden och börja jobba, att det ska vara
              långa perioder av bristfällig utbildning innan man kan skaffa
              sig ett arbete? Ska vi blunda för att det ser ut så? Ska vi inte
              erkänna att den sociala rörlighetens moder i Sverige har varit
              en väl fungerande utbildning, att det just är det att vi har kunnat
              bygga ut utbildning som för människor framåt och uppåt i samhället
              som skapat social rörlighet? Ska vi inte erkänna att när vi nedmonterat
              kunskapsbasen i skolan, när resultaten enligt PISA-undersökningen
              har fallit, när fler har lämnat skolan utan färdig examen och
              när yrkesutbildningen är nedmonterad har vi minskat den sociala
              rörligheten? Det är ett problem som vi måste vara öppna för utanförskap,
              inlåsning i integrationspolitiken och ett utbildningssystem som
              inte utgör den ångmaskin för social rörlighet som det ska göra.
            </seg>
            <seg n="28541459">
              Det är därför som den nordiska modell som vi vurmar för och som
              vi tror på måste kompletteras. Det måste handla om flera insatser.
              Jag har lite svårt att förstå varför Socialdemokraterna inte kan
              erkänna att de riktade insatser vi gjort med höjt flerbarnstillägg
              och förstärkt barndel i bostadsbidraget är riktade för att minska
              barnfattigdomen. Ska vi göra fler sådana? Självklart ska vi i
              varje budgetproposition se vad vi kan göra för att underlätta
              för fattiga människor.
            </seg>
            <seg n="70e6518c">
              Välfärden: Varför inte erkänna att vi satsat mer? När andra har
              skurit ned, sparkat ut offentliganställda och fryst lönen har
              vi satsat på kommunerna, blickat framåt. Nu kommer antalet anställda
              i skola, sjukvård och äldreomsorg att öka. När vi står inför nästa
              valrörelse kommer kommunernas ekonomi att ha varit sådan att vi
              har kunnat tillföra resurser. Varje anställd i skolan är naturligtvis
              en medarbetare i kampen mot fattigdom och för ett samhälle med
              en sammanhållning.
            </seg>
            <seg n="bc672921">
              Arbete: Vi har gjort aktiva insatser, mer aktiva insatser än
              kanske något annat land under krisen vi och de andra nordiska
              naturligtvis, alltid vi och de andra nordiska. Aktiv arbetsmarknadspolitik
              och lättnader på arbetsgivaravgifterna, särskilt riktade till
              dem som har varit utanför.
            </seg>
            <seg n="c3e90d32">
              Jobbskatteavdraget är, som IFAU framhåller, en av de mest effektiva
              åtgärderna riktad mot socialbidragsberoende och utanförskap.
            </seg>
            <seg n="741314b0">
              Peter Persson undrar hur vi ser på sjukförsäkringen och frågar
              om vi ska korrigera reformen? Absolut. När ska vi göra det? Vi
              har sagt att vi ska återkomma i vår, och det kommer vi att göra,
              med en korrigering av den reformen.
            </seg>
            <seg n="d4be32fd">
              Ska vi göra det Socialdemokraterna vill, gå från arbetslinjen,
              se till att arbetslösheten åter stiger, se till att sysselsättningen
              åter utvecklas sämre, att vi inte har någon jobbtillväxt i privat
              sektor, att vi genom höjda skatter slår ut jobb, driver upp arbetslöshet
              och bygger nya fattigdomsfällor? Nej, vi ska bygga vidare på nordisk
              välfärdsmodell präglad av sammanhållning och arbete.
            </seg>
          </u>
          <note type="speaker" n="f1fc5b94">
            Anf. 107 EVA-LENA JANSSON (S):
          </note>
          <u who="eva-lena_jansson_c25f33" xml:id="i-7a57ea0008777be0-4" n="185d1fd8">
            <seg n="43a9e3eb">
              Herr talman! Jag kommer att säga igen det jag har sagt i mitt
              tidigare inlägg: Det viktigaste för att bryta fattigdomen hos
              barn är att deras föräldrar får jobb. Den näst viktigaste insatsen
              för att bryta fattigdomen hos barn är att deras föräldrar får
              jobb. Den tredje viktigaste uppgiften för att få bort fattigdomen
              bland barn är att deras föräldrar får jobb.
            </seg>
            <seg n="d123ace1">
              Jag är väldigt noga med att poängtera detta, och det är därför
              jag efterfrågar tydliga insatser för en aktiv arbetsmarknadspolitik.
            </seg>
            <seg n="66199b73">
              Låt oss titta på det som har kommit fram. 100 000 människor är
              långtidsarbetslösa i dag, väldigt många av dem befinner sig i
              det som regeringen tidigare kallade utanförskapet. Jag vet inte
              varför regeringen tycker att det är viktigt att glömma bort de
              här människorna.
            </seg>
            <seg n="ff7c7f9a">
              Över 30 000 är på väg in i fas 3. Där förhindras människor, där
              förvägras man utbildning. Där ska man passivt sitta i två års
              tid. Den här gruppen kommer att växa. Jag tycker att det är allvarligt.
              Vet man att det finns över 200 000 fattiga barn i Sverige måste
              man göra allt för att komma till rätta med det.
            </seg>
            <seg n="95e04001">
              Det är Rädda Barnen som har tagit fram den nämnda rapporten.
              Det får jag poängtera för Andreas Norlén även om han tycker att
              det är jobbigt att vi lyfter fram den. Jag är i opposition mot
              orättvisor var helst de dyker upp, och jag tycker att det är min
              skyldighet att försöka få regeringen att agera och reagera på
              att barnfattigdomen finns i Sverige. Det är inte till någon tröst
              för barnen i Sverige att höra att barn i andra länder är så mycket
              fattigare. Det hjälper inte, det är ingen tröst.
            </seg>
            <seg n="25291af4">
              Jag vill att vi agerar, och jag vill ha en aktiv arbetsmarknads-
              och utbildningspolitik som ser till att fler vuxna får arbete
              så att deras barn får en dräglig tillvaro. Då behövs en aktiv
              arbetsmarknadspolitik, en aktiv utbildningspolitik, inte att man
              glömmer bort de långtidsarbetslösa, inte att man låser in dem
              i fas 3.
            </seg>
          </u>
          <note type="speaker" n="2756f30f">
            Anf. 108 Finansminister ANDERS BORG (M):
          </note>
          <u who="unknown" xml:id="i-e854d01a4dae2570-38" n="86bfc35d">
            <seg n="0b025536">
              Herr talman! Låt mig instämma med Eva-Lena Jansson: Det viktigaste
              för att bekämpa fattigdomen är jobben. Det näst viktigaste för
              att bekämpa fattigdomen är jobben. Och det tredje viktigaste för
              att bekämpa fattigdomen är jobben.
            </seg>
            <seg n="39487b87">
              Det är just därför vår politik för full sysselsättning, för att
              föra Sverige tillbaka mot full sysselsättning, för att inte bara
              pressa ned öppen arbetslöshet utan all arbetslöshet och allt utanförskap,
              för att vidta varje tänkbar åtgärd för att öka sysselsättningen
              i grund och botten är den politik som kommer att bidra till att
              minska välfärdsskillnaderna, och minska välfärdsskillnaderna i
              deras mest genuina mening. Med välfärd menar vi att alla ska ha
              resurser och möjligheter att forma sitt liv, att få en plats i
              ett utbildningssystem som ger en trygghet i arbetslivet, som ger
              goda villkor under livet, med trygghet när det behövs men också
              genom egen ansträngning och eget ansvar. Det är sådana välfärdsskillnader
              vi ska minska.
            </seg>
            <seg n="6bc6f981">
              Det är därför vår arbetslinje är så central. Glömmer man det,
              om man inte ser arbetslinjens och kunskapens betydelse, glömmer
              man att vi i Sverige har byggt utanförskap genom fattigdomsfällor.
              Då glömmer man att vi har låst in människor i en integrationspolitik
              som undergrävt hela välfärdstryggheten, att vi har haft ett skolsystem
              där kunskapen inte längre fungerar på det sätt som den ska.
            </seg>
            <seg n="8385d4c1">
              Här har vi en grundläggande skiljelinje i svensk politik. Vi
              från Alliansens sida tror på välfärdsstaten, vi tror på den trygga
              svenska modellen. Men vi tror att den trygga välfärdsstaten och
              den trygga svenska modellen måste grunda sig på arbete och full
              sysselsättning. Och den arbetslöshetspolitik som blivit kännetecknet
              för Socialdemokraterna kommer vi alltid att avvisa.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="8889e47c">
            11 § Svar på interpellation 2010/11:272 om uppdragsarkeologiska
            undersökningar
          </note>
          <note type="speaker" n="6593cdc0">
            Anf. 109 Kultur- och idrottsminister LENA ADELSOHN LILJEROTH
            (M):
          </note>
          <u who="lena_adelsohn_liljeroth_c63cef" xml:id="i-e854d01a4dae2570-39" n="ea09c02d">
            <seg n="8630016b">
              Herr talman! Bengt Berg har frågat mig om jag avser att ta initiativ
              till att en proposition läggs fram baserad på departementspromemorian
              Ökad konkurrens på det uppdragsarkeologiska området vissa ändringar
              i kulturminneslagen (Ds 2011:6).
            </seg>
            <seg n="f8a89e1b">
              Frågan om ansvaret i samband med ingrepp i en fast fornlämning
              och den enskildes kostnader i samband med en arkeologisk undersökning
              har varit aktuell under ett flertal år. Denna fråga berör en rad
              samhällsområden: kulturmiljön, forskningen, samhällsplaneringen
              och näringslivet samt även enskilda företagare. Regleringen om
              kostnadsansvar är tydlig ansvaret ligger på den som vill göra
              ett ingrepp i en fast fornlämning. Grunden till detta är det starka
              lagstadgade skydd för fornlämningar som vi har i Sverige.
            </seg>
            <seg n="7e12fb1f">
              I den kulturpolitiska propositionen Tid för kultur uppmärksammas
              vissa frågor på det uppdragsarkeologiska området (prop. 2009/10:3
              s. 77). Av propositionen framgår att regeringens utgångspunkt
              är att det på detta område ska råda effektiv konkurrens och finnas
              en mångfald aktörer. Vidare aviseras att det ska utredas om det
              finns förutsättningar för att ta bort undantaget från upphandlingslagstiftningen
              i kulturminneslagen. Mot denna bakgrund har nämnda departementspromemoria
              tagits fram.
            </seg>
            <seg n="c07a050c">
              En självklar utgångspunkt är att alla eventuella förändringar
              ska genomföras med höga krav på bibehållen vetenskaplig kvalitet
              och att kunskapen om de fornlämningar som grävts ut tas till vara
              och tillgängliggörs på bästa möjliga sätt.
            </seg>
            <seg n="3409cc61">
              Departementspromemorian har remitterats till 110 remissinstanser.
              Senast den 18 maj ska remissvaren skickas in till Kulturdepartementet.
              När remisstiden har gått ut kommer ärendet att på sedvanligt sätt
              beredas inom Regeringskansliet. Jag kan tyvärr därför inte föregripa
              regeringens kommande ställningstaganden i frågan.
            </seg>
          </u>
          <note type="speaker" n="600d4454">
            Anf. 110 BENGT BERG (V):
          </note>
          <u who="bengt_berg_48756a" xml:id="i-861b5005a06c90c9-0" n="d691f296">
            <seg n="0f0254f5">
              Herr talman! Kunskap om vår historia bidrar till förståelsen
              av vilka vi är i dag och hur vi kan forma vår framtid. De arkeologiska
              utgrävningarna vid markexploatering har genom åren gett många
              värdefulla upptäckter. Men regeringens blinda tro på att marknaden
              löser allt ser nu ut att drabba även vårt kulturarv och vår kunskap
              om historien.
            </seg>
            <seg n="759f0f58">
              När en myndighet eller ett företag vill exploatera ett större
              område för att till exempel bygga en väg riskerar det att förstöra
              fornlämningar, både kända och okända. Länsstyrelsen kan då besluta
              att en arkeologisk undersökning ska göras, och vanligen är det
              exploatören som får betala för denna. Det är även länsstyrelsen
              som väljer vem som ska utföra den arkeologiska undersökningen.
              Men enligt det nya förslaget ska nu exploatören själv välja vem
              som ska utföra detta grannlaga arbete, det vill säga att när det
              är en offentlig myndighet ska man använda lagen om offentlig upphandling,
              men i de fall det handlar om ett privat företag får exploatören
              själv välja vem som ska genomföra den arkeologiska undersökningen.
            </seg>
            <seg n="9f80f038">
              En sådan modell skapar problem. Den som vill exploatera ett markområde
              har knappast intresse av att den arkeologiska undersökningen håller
              en så god kvalitet att det kostar väldigt mycket pengar. Dessutom:
              En fungerande certifiering på det här området skulle enligt departementspromemorian
              bli alltför komplicerad att utforma. Det verkar vara en rimlig
              bedömning, och slutsatsen borde förstås vara, att man inte bör
              låta exploatören välja utförare.
            </seg>
            <seg n="8c18d6aa">
              Herr talman! Ibland leder detta till att byggplaner måste ändras,
              andra gånger att man kan bygga som planerat, efter att forskare
              har dokumenterat fynden, för att kunna föra vidare kunskapen till
              forskarsamhället och allmänheten.
            </seg>
            <seg n="7deadac3">
              Att bevara fornlämningar från tidigare generationer är ett ansvar
              som vi nu levande har gentemot kommande generationer. Själva ordet
              uppdragsarkeologi rymmer den komplikation som är upphovet till
              denna interpellation, å ena sidan arkeologi i betydelsen fornkunskap,
              kunskapen om människans förhistoria, å den andra uppdrag som man
              till och med skulle kunna kalla för ansvar ansvar inte bara för
              det förgångna utan också för det framtida. Men kulturministern
              tycks känna ett betydligt större ansvar gentemot de ekonomiska
              intressena som står beredda att gripa in.
            </seg>
            <seg n="a281f07e">
              Reaktionerna har varit starka mot denna föga genomtänkta promemoria.
              Ett blogginlägg av Fredrik Svanberg, som är Historiska museets
              forskningschef, lyder: Enligt min personliga mening kan en sådan
              ansvarsförskjutning bara leda till en avsevärt minskad arkeologisk
              kvalitet.
            </seg>
            <seg n="ae51d150">
              Herr talman! Uppdragsarkeologi handlar om att med arkeologiska
              metoder skapa ny kunskap om det förflutna.
            </seg>
            <seg n="44a1a47d">
              Jag skulle vilja fråga kulturministern: Har ni haft en givande
              och djuplodande dialog med kunskapsmänniskorna på det här området
              som heter arkeologi?
            </seg>
          </u>
          <note type="speaker" n="e25e0fbe">
            Anf. 111 Kultur- och idrottsminister LENA ADELSOHN LILJEROTH
            (M):
          </note>
          <u who="lena_adelsohn_liljeroth_c63cef" xml:id="i-e854d01a4dae2570-40" n="ea09c02d">
            <seg n="8a203230">
              Herr talman! Senast Bengt Berg och jag debatterade här i riksdagen
              lovade jag Bengt Berg att jag skulle inleda med en dikt. Jag har
              hittat en dikt som jag tycker stämmer väl med det tema vi har
              i dag, Heidenstams ur Ensamhetens tankar .
            </seg>
            <seg n="0c183dc2">
              Så till själva ämnet. Det här är ju en debatt som har förekommit
              under ganska lång tid. Jag tror att den proposition som den förrförra
              regeringen lade fram kom redan 2003 eller om det var en utredning
              Arkeologi i tiden .
            </seg>
            <seg n="86f35d0c">
              Det har funnits ett önskemål från alla parter om en bättre konkurrens
              på just arkeologins område, så den här departementspromemorian
              är resultatet av ett långt, långt arbete. Under förra mandatperioden
              hade jag ett antal frågor och minst två interpellationer från
              rödgrönt håll där man var otålig över att vi inte kommit längre
              och om hur vi skulle förhålla oss till hela detta fält. Då kunde
              jag svara att ett problem var bland annat lagen om offentlig upphandling.
              Det här är alltså ett arbete, som ett svar på en av Bengt Bergs
              frågor, som har pågått under lång tid och med många intressenter,
              och kunniga intressenter.
            </seg>
            <seg n="cae64b93">
              Vi har tagit fram ett förslag som nu är ute på remiss hos 110
              olika instanser. Jag är övertygad om att när vi väl får in svaren
              den 18 maj kommer vi att ha ett gott underlag för det förslag
              som vi sedan eventuellt kommer att kunna lägga fram.
            </seg>
            <seg n="86cf911e">
              Kulturminneslagen är stark. Den ska vara stark. Jag tror att
              vi båda värnar den, och det är inte den som påverkas i det här
              fallet.
            </seg>
            <seg n="6538420f">
              Bengt Berg nämnde certifieringen. Också jag kan se att det vore
              önskvärt om man kunde ha en certifiering. Men jag kan också, precis
              som många arkeologer, se problemen i detta.
            </seg>
            <seg n="7605ee84">
              Jag deltog i arkeologernas årsmöte 2008. Det finns också en antologi
              med olika tal där man inledningsvis säger att det är få människor
              som känner till att arkeologifältet är ett väldigt stort, och
              inte så lättfattligt, område. Det finns 115 olika arkeologier.
              Det handlar alltså inte om arkeologer utan arkeologier områden.
              Jag ska bara nämna dem som finns under bokstaven K. Det första
              kanske intresserar Bengt Berg. Det är kapitalismens arkeologi.
              Sedan kommer klassisk arkeologi, klosterarkeologi, kognitiv arkeologi,
              komplexitetsarkeologi, konfliktarkeologi, kontextuell arkeologi,
              kristendomens arkeologi, kulturhistorisk arkeologi, kvinnoarkeologi
              och kyrkoarkeologi och detta bara under bokstaven K! Det är ett
              skäl till att det inte är helt enkelt att hitta en certifiering
              för just arkeologer, även om jag med all respekt för detta tycker
              att det skulle kunna vara bra.
            </seg>
            <seg n="e1880d3c">
              Tyvärr kan jag inte ge mig in i denna diskussion. Jag hoppas
              att debatten även under remisstiden ska vara aktiv. Också jag
              har varit ute på nätet, och jag har hittat en del andra synpunkter
              än dem som Bengt Berg har framfört. Det finns många som också
              välkomnar förslagen i promemorian.
            </seg>
          </u>
          <note type="speaker" n="886f3839">
            Anf. 112 BENGT BERG (V):
          </note>
          <u who="bengt_berg_48756a" xml:id="i-861b5005a06c90c9-1" n="d691f296">
            <seg n="5ba84087">
              Herr talman! Jag tackar kulturministern för Heidenstamdikten.
            </seg>
            <seg n="cc4e689b">
              Jag skulle kunna bidra med ett K-ord i arkeologikalendern, nämligen
              krämararkeologi. Det är det som vi ser som en risk med den utveckling
              som sker. Vår historia uppfattas inte längre som ett arv utan
              som en vara som ska ut på en marknad. Förslaget kommer att innebära
              att våra fornlämningar säljs ut till lägsta bud om det vill sig
              riktigt illa.
            </seg>
            <seg n="38d0531f">
              Problemet med promemorian är att ordet kunskap inte diskuteras,
              alltså återkopplingen av vunnen och utvecklad kunskap om fornlämningsmiljöer
              med den långa historien om svunna samhällen fram till dagens samhälle.
              Det finns ingen konsekvensanalys gjord om hur kunskap ska förvaltas
              och återanvändas i dagens samhällsutveckling.
            </seg>
            <seg n="ac31a84a">
              För att systemet ska fungera krävs att företagen skaffar sig
              tillgång till egen vetenskaplig expertis. Frågan är dock vad företagaren
              tjänar på att skaffa sig denna tillgång på expertis. Det enda
              kriteriet i detta val blir alltför lätt prislappen.
            </seg>
            <seg n="3ca86000">
              Man kan ifrågasätta om resultaten av framtida arkeologiska undersökningar
              kommer att hålla en hög vetenskaplig kvalitet och om de kan användas
              av myndigheter, forskare och allmänhet. Exempel från England visar
              på undermåliga rapporter till ingens glädje. Sådana rapporter
              hamnar lätt i papperskorgen och inte i ett arkeologiskt sammanhang.
            </seg>
            <seg n="ff561071">
              De fulla konsekvenserna av förslaget att valet av utförare inte
              kan överklagas av antikvarisk myndighet analyseras inte heller.
              En dålig arkeologisk undersökning kan aldrig göras om. Om en sådan
              sker är en del av vårt gemensamma kulturarv och en vetenskaplig
              källa till kunskap borta för alltid.
            </seg>
            <seg n="da1ccc82">
              Herr talman! Det är lätt att räkna på vad saker och ting kostar.
              Det är svårare att beräkna deras värde.
            </seg>
            <seg n="65754e95">
              Är inte kulturministern oroad över arkeologins framtid och vår
              allmänna fördjupning i historiens mylla när hela havet stormar?
            </seg>
          </u>
          <note type="speaker" n="bc396e67">
            Anf. 113 Kultur- och idrottsminister LENA ADELSOHN LILJEROTH
            (M):
          </note>
          <u who="lena_adelsohn_liljeroth_c63cef" xml:id="i-e854d01a4dae2570-41" n="ea09c02d">
            <seg n="d28558ca">
              Herr talman! Jag tycker ändå att Bengt Berg nedvärderar arkeologerna
              när han talar om krämararkeologi. Arkeologerna är en yrkesgrupp
              med stark integritet och mycket kunskap; det vill jag gärna framhålla.
            </seg>
            <seg n="150cabf6">
              Detta är som sagt en komplicerad fråga. Det är också därför vi
              har en lång remisstid och många remissinstanser. Syftet med det
              hela är att det ska leda till en bättre konkurrens, vilket har
              efterfrågats under många år på arkeologiområdet. Roll- och ansvarsfördelningen
              ska bli tydligare än vad den har varit. Man ska kunna se vad följden
              blir av att ta bort undantagslagen i kulturminneslagen. Kulturminneslagen
              är fortsatt stark.
            </seg>
            <seg n="5de61378">
              Det finns en man som heter Ola Wetterberg som är professor vid
              institutionen för kulturvård vid Göteborgs universitet. Också
              han har lagt fram en rapport på området. Eftersom Bengt Berg nämnde
              England kan jag kort återge vad Ola Wetterberg skriver i sin rapport:
              Diskussionen om kvalitet i uppdragsarkeologin är inte unik för
              Sverige. I så gott som alla länder som har någon form av uppdragsarkeologi
              finns ett behov av att säkerställa att de arkeologiska undersökningarna
              utförs med tillräckligt god kvalitet. Han skriver också att i
              såväl Holland som England är uppdragsarkeologin konkurrensutsatt.
              I båda länderna har de arkeologiska aktörerna enats om detaljerade
              anvisningar för hur olika arkeologiska uppdrag ska utföras, och
              de är väldigt detaljerade.
            </seg>
            <seg n="f25aa42c">
              Det finns tydliga krav på att länsstyrelsen ska finnas med som
              en aktiv part. Länsstyrelsen bör få större möjligheter att se
              till att man följer kulturminneslagen på det område som ska grävas
              ut, vilket inte är minst viktigt i sammanhanget.
            </seg>
          </u>
          <note type="speaker" n="834e850f">
            Anf. 114 BENGT BERG (V):
          </note>
          <u who="bengt_berg_48756a" xml:id="i-861b5005a06c90c9-2" n="d691f296">
            <seg n="e924e839">
              Herr talman! Jag vill på intet sätt förringa arkeologernas status.
              I dessa sammanhang, när det handlar om pengar och köpenskap, ställer
              jag snarare arkeologerna mot krämarna.
            </seg>
            <seg n="439e6ecb">
              Jag tycker att det är märkligt att forskning endast nämns tre
              gånger i promemorian. Kunskap nämns på 13 ställen medan konkurrens
              nämns på 53 ställen och kostnad på 83 ställen i dokumentet. Jag
              menar att det är en viss tyngd på det som handlar om siffror och
              mindre på kunskapen.
            </seg>
            <seg n="1a09a5ed">
              Ett problem är också synen på den arkeologiska verksamheten.
              Dagens arkeologi är problemorienterad och driven av specifika
              frågeställningar förankrade i olika forskningsprogram. Den arkeologi
              som beskrivs i propositionen är, enligt en arkeolog som jag har
              blivit kontaktad av, 70-talsföråldrad. Den är präglad av ett förment
              objektivt dokumenterande av vissa parametrar i syfte att frambringa
              ett material som forskarsamhället ska ta hand om och beforska.
              Regeringen föreslår således att svensk forskning ska återgå till
              ett tillstånd som rådde för 40 år sedan.
            </seg>
            <seg n="24d3ac2c">
              Arkeologi som inte genererar ny kunskap utan bara utför standardiserad
              dokumentation av det som förstörs är näst intill meningslös, och
              det är bortkastade pengar.
            </seg>
            <seg n="6f057a5c">
              Detta var vad jag hade på hjärtat.
            </seg>
          </u>
          <note type="speaker" n="d373ff12">
            Anf. 115 Kultur- och idrottsminister LENA ADELSOHN LILJEROTH
            (M):
          </note>
          <u who="lena_adelsohn_liljeroth_c63cef" xml:id="i-e854d01a4dae2570-42" n="ea09c02d">
            <seg n="9ff355d9">
              Herr talman! Jag tror att både Bengt Berg och jag får avvakta
              resultatet av remissomgången. Men jag vill vara tydlig med att
              det inte är upp till företagaren eller undersökaren att bestämma
              omfattningen av eller ens ambitionsnivån på undersökningen. Detta
              kommer att ligga kvar på länsstyrelsen. Det är kulturminneslagen
              som är styrande. Denna kompetens finns på länsstyrelserna; det
              är jag trygg med.
            </seg>
            <seg n="fe53646d">
              Jag vill inte föregripa arbetet. Vi har lagt fram en departementspromemoria.
              Nu får vi se vad de olika intressenterna framför. Det kommer säkert
              att bli både argument för och argument mot. Sedan får vi väga
              samman detta.
            </seg>
            <seg n="d7d09a64">
              Jag vill betona att det som är viktigt i grunden är vården av
              kulturarvet. Det ska värnas, det ska vårdas och man ska kunna
              forska på det. Det är ett gemensamt intresse. Men vi ser också
              att det kan vara en fördel om det blir en god konkurrens på arkeologiområdet.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="2cdff5cd">
            12 § Svar på interpellation 2010/11:287 om nationell samordning
          </note>
          <note type="speaker" n="740c8481">
            Anf. 116 Kultur- och idrottsminister LENA ADELSOHN LILJEROTH
            (M):
          </note>
          <u who="lena_adelsohn_liljeroth_c63cef" xml:id="i-364c3e88b24d4f8e-1" n="ea09c02d" next="i-64057d4fa724210e-1">
            <seg n="886ded7c">
              Herr talman! Torbjörn Björlund har frågat mig vad jag tänker
              göra för att tillgodose det sedan länge identifierade behovet
              av en nationell samordnare för att stävja ordningsstörningar i
              samband med idrottsevenemang samt vilka andra initiativ jag tänker
              ta för att öka samverkan med alla goda krafter.
            </seg>
          </u>
          <note n="eecb3883">
            För att förstärka skyddet mot brottslighet inne på och utanför
            idrottsarenor infördes den 1 juli 2005 lagen om tillträdesförbud
            vid idrottsarrangemang. Den 1 april 2009 gjordes en ändring i
            lagen som bland annat innebär att även polismyndighet har rätt
            att ta initiativ till en fråga om tillträdesförbud. Samtidigt
            infördes i ordningslagen straffsanktionerade förbud mot att inneha
            eller använda pyrotekniska varor, att obehörigen beträda en spelplan
            och att kasta in föremål på en spelplan.
          </note>
          <u who="lena_adelsohn_liljeroth_c63cef" xml:id="i-64057d4fa724210e-1" n="ea09c02d" prev="i-364c3e88b24d4f8e-1">
            <seg n="375f0308">
              Trots den skärpta lagstiftningen begås alltjämt brott i samband
              med idrottsarrangemang, främst inom fotboll och ishockey. Det
              kan röra sig om slagsmål inne på arenan, ordningsstörningar runt
              arenan eller skadegörelse på transportmedel, närliggande restauranger
              och butiker. Idrottsrelaterad brottslighet sker också vid andra
              tidpunkter och på andra platser än i anslutning till själva idrottsarrangemangen.
              Bruk av alkohol, narkotika och dopningsmedel är en bidragande
              orsak till att till exempel oplanerat våld kan uppstå.
            </seg>
            <seg n="ed7f5395">
              Till detta kommer de hot som riktas mot till exempel spelare,
              domare och andra funktionärer samt representanter för klubbarna,
              till exempel styrelseledamöter. Berörda myndigheter och organisationer
              samverkar därför i dag centralt, regionalt och lokalt i olika
              arbetsgrupper och har även bjudits in till möten i Regeringskansliet
              för att gemensamt diskutera vilka insatser som görs och bör göras
              för att motverka brottslighet i samband med idrottsarrangemang.
            </seg>
            <seg n="212e2ca3">
              Frågan om nationell samordning för att motverka brottslighet
              i samband med idrottsarrangemang har beretts inom Regeringskansliet.
              Regeringen har den 24 mars i år till följd av detta beslutat att
              en nationell samordnare löpande ska lämna förslag till hur brottslighet
              i samband med idrottsarrangemang kan motverkas. Samordnaren ska
              också medverka till en förbättrad samverkan mellan berörda myndigheter
              och organisationer på central, regional och lokal nivå.
            </seg>
            <seg n="03e6c670">
              Arbetet ska bland annat baseras på erfarenheter från utarbetandet
              av den strategi mot våld inom fotboll och ishockey som tagits
              fram under ledning av landshövdingen i Helsingforss län. Samordnaren
              ska bland annat medverka till att ansvarsfördelningen mellan berörda
              parter klarläggs och att samverkan och uppföljning av de insatser
              som görs nationellt, regionalt och lokalt förbättras samt verka
              för en likformig modell för informationsutbyte.
            </seg>
            <seg n="63c69b67">
              Samordnaren ska vidare analysera och vid behov lämna förslag
              till vad som krävs för att idrottsarrangemang ska kunna genomföras
              på ett tryggt och trivsamt sätt. Genom detta arbete kommer goda
              möjligheter att skapas för alla berörda aktörer att förbättra
              samverkan för att motverka och förebygga brottslighet i samband
              med idrottsarrangemang.
            </seg>
          </u>
          <note type="speaker" n="5be2ffec">
            Anf. 117 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-5307a93a79e5b09c-0" n="130876d6">
            <seg n="ba0086c2">
              Herr talman! Jag ska börja med att tacka för svaret. Jag måste
              säga att det var en väldigt snabb respons på min interpellation.
              Det tog några dagar, och sedan var det klart med en samordnare.
              Det tror jag är första gången regeringen har lyssnat på Vänsterpartiet
              så snabbt. Hoppas det kommer fler tillfällen!
            </seg>
            <seg n="24b97eed">
              Jag har några frågor i alla fall. I dag och just nu är vi inne
              i en EM-kvalmatch. Det kanske är därför det är så tomt här och
              inte så många som vill lyssna.
            </seg>
            <seg n="1f00c933">
              Det finns några saker som jag tycker kan lyftas upp i svaret.
              Naturligtvis är det jättebra att det här är klart och att det
              blir en samordnare, men i svaret finns det några saker som kanske
              är frågetecken fortfarande. Lagstiftningen nämns och exempel på
              vad som har gjorts. Frågan är om den nuvarande lagstiftningen
              är tillräcklig. Det kan man fundera på. Det har diskuterats en
              hel del hur man ska förhindra och blockera ut saker som händer
              runt och på idrottsarenorna.
            </seg>
            <seg n="7b7467e1">
              Den andra frågan som jag egentligen inte får något svar på är
              hur man arbetar förebyggande på ett bra sätt, för det är egentligen
              där vi måste sätta in åtgärderna. Samordnaren måste på något sätt
              också i sådana fall ha klart för sig att man måste lägga tyngdpunkten
              där för att få resultat framöver. Det är klart att man måste ha
              en organisation och en verksamhet som på olika sätt hindrar det
              som fortfarande händer på vissa arenor och matcher.
            </seg>
            <seg n="c43b44ac">
              Klart är att det här med våld runt idrott och det som kallas
              huliganism egentligen inte bara är ett idrottsproblem. Det är
              mycket större än så; det är ett samhällsproblem, just utifrån
              att det skapas kulturer och något slags rekrytering till de här
              grupperna och verksamheterna på andra ställen. Det är inte idrotten
              som lyfter upp det, utan det är på andra ställen som rekryteringen
              sker.
            </seg>
            <seg n="fb614a6a">
              Det innebär att detta inte bara är ett idrottsansvar, utan det
              är ett stort samhällsansvar som vi på något sätt måste lyfta upp.
              Det är det som är frågan. Hur gör man för att en samordnare på
              något sätt ska se det här och framför allt, hur bygger man i så
              fall de här nätverken? Ska man till exempel inkludera skolor,
              samhällstjänst och socialtjänst så att de på något sätt finns
              med? Hur hanterar man alkoholfrågorna för att samordnaren ska
              få förutsättningar att reda ut det här? Det måste alltså tas in
              en massa saker. Hur gör man för att jobba med detta inne på arenorna
              och i idrottsföreningarna?
            </seg>
            <seg n="710cb5aa">
              Jag såg också att förslaget är att Per Unckel tar uppdraget.
              Han är i dag landshövding i Helsingforss län. Han är i och för
              sig gammal östgöte så det kanske finns något i det, men samtidigt
              är han borgerlig så det är svårt att väga för och emot. Han kanske
              kan bilda ett nätverk. Man kanske kan tänka sig att fler, kanske
              alla, landshövdingar går in i nätverket så att man får något slags
              rikstäckande nätverk runt de statliga uppdragstagarna där ute.
              Det finns faktiskt väldigt många över hela landet som kallar sig
              elitklubbar och som kanske också är det som har problem, så det
              kan finnas en tanke bakom det.
            </seg>
            <seg n="529c134d">
              Dessa frågor vill jag ha svar på.
            </seg>
          </u>
          <note type="speaker" n="2212bce2">
            Anf. 118 Kultur- och idrottsminister LENA ADELSOHN LILJEROTH
            (M):
          </note>
          <u who="lena_adelsohn_liljeroth_c63cef" xml:id="i-e854d01a4dae2570-43" n="ea09c02d">
            <seg n="4d5f4f7e">
              Herr talman! Vi arbetar snabbt i regeringen men kanske inte riktigt
              så snabbt att det tar tre dagar att få fram en nationell samordnare.
              Jag vet inte om Torbjörn Björlund blir glad eller ledsen över
              att höra att det här arbetet har pågått under lång tid. Det är
              också ett önskemål bland flera önskemål som har funnits från parterna
              som vi har samlat på Regeringskansliet. Jag tror att jag hade
              det första mötet tillsammans med justitieminister Beatrice Ask
              2007. Sedan har vi haft årliga avstämningar. Det första mötet
              resulterade bland annat i skärpningen av den här lagen som också
              ska tillämpas fullt ut. Det finns fortfarande en del kvar att
              göra på det området.
            </seg>
            <seg n="9ea89a77">
              Under senare år har det också kommit fram önskemål om forskning,
              kanske inte så mycket ny forskning som att man sammanställer den
              forskning som finns, men också behovet av en nationell samordnare.
            </seg>
            <seg n="bc3c1349">
              Vi var därför glada åt att Per Unckel på eget initiativ för ett
              drygt år sedan beslöt sig för att bli den regionala samordnare
              som behövs framför allt i Helsingfors. Han har också haft ett
              stort antal möten med, tror jag, 13 olika parter som gemensamt
              har undertecknat ett dokument där alla förbinder sig att på olika
              sätt bidra till att det ska bli så mycket lugn och ro och trevliga
              matcher som över huvud taget är möjligt.
            </seg>
            <seg n="3e4dd809">
              Sedan inträffade också detta att det blev derby inte bara inom
              fotbollen utan också inom hockeyn, vilket gjorde att vi fick en
              delvis ny situation här i Helsingfors. Detta gjorde att man nu
              har haft nya möten och inkluderar även ishockeyn i arbetet, och
              det är väldigt bra.
            </seg>
            <seg n="e7480d21">
              Som Torbjörn Björlund säger har jag varit på matchen. Jag hann
              inte se mycket mer än tio minuter av första halvlek, och då var
              det fortfarande 00. Jag hann tyvärr inte se det första målet,
              men det var en god stämning och det var ganska lugnt. Vi får se
              om det blir likadant när allsvenskan drar i gång och vi har derby
              den 4 april mellan AIK och Djurgården här i Helsingfors.
            </seg>
            <seg n="1c0e08a6">
              Jag ska återkomma i övriga inlägg till vad man kan göra mer förebyggande,
              för det här är ett intresse som jag själv har på många olika sätt.
              Men jag kan bekräfta det som Torbjörn Björlund var inne på, om
              landshövdingen i Helsingfors, det vill säga Per Unckel, som nu
              har fått regeringens uppdrag att vara nationell samordnare, har
              tagit egna initiativ också vad gäller andra delar av landet. Då
              kan jag berätta att det har han gjort.
            </seg>
            <seg n="fc370201">
              Det har bland annat fått till följd att landshövdingarna, såvitt
              jag vet, i både Örebro och Östergötland själva har haft möten
              om läktarkultur. Man har samlat inte bara klubbarna och supportrarna,
              vilket är viktigt nog, utan också delar av den sociala sektorn
              samt polis och åklagare. Arbetet är i gång på flera håll.
            </seg>
            <seg n="5b567031">
              Sedan kommer Per Unckel under de två år som det här arbetet ska
              pågå att kunna lämna förslag fortlöpande om vad man bör kunna
              göra.
            </seg>
            <seg n="30027644">
              Det är, ska jag säga, väldigt glädjande att man nu för första
              gången har samlats och inte längre kan använda sig av det som
              brukar kallas för svartepetter, att skicka skulden på någon annan.
              Nu har man gemensamt undertecknat det här. Det blir naturligtvis
              en stor förväntan på att mycket av det som nu har skett och som
              har diskuterats under hösten också bli verklighet när allsvenskan
              sparkar i gång den 2 april.
            </seg>
          </u>
          <note type="speaker" n="4ab2d386">
            Anf. 119 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-5307a93a79e5b09c-1" n="130876d6">
            <seg n="e6201054">
              Herr talman! Långbänk har vi ju haft. Det var lite grann en orsak
              till att jag skrev interpellationen. Vi har ju väntat länge på
              att någonting ska hända. Just önskemålet från föreningarna om
              en samordning och en nationell samordnare har funnits med länge.
              Det var kanske därför jag skrev just den här interpellationen.
            </seg>
            <seg n="bac6a39f">
              Vi har haft en dialog med föreningarna. Vi i Vänsterpartiet har
              bjudit in föreningarna framför allt från Helsingfors för att ha
              en dialog om just ordningsproblematiken. Det har vi haft förut
              också och diskuterat olika sätt att hantera det här, bland annat
              föreningarnas eget ansvar och det de gör. De gör många bra saker,
              och de erfarenheterna behöver alltså spridas för att vi ska hitta
              lösningar. Det tycker jag naturligtvis är en resurs som man kan
              använda. Jag förutsätter att man gör det på något sätt.
            </seg>
            <seg n="a830cce5">
              Det andra är nämligen, just utifrån föreningarnas ansvar, att
              det finns kontaktnät när det gäller det förebyggande arbetet.
              Det skulle jag vilja ha en dialog om, så småningom i alla fall.
            </seg>
            <seg n="341bc96d">
              Det finns många sätt man kan förebygga på. Man kan som man gör
              i dag jobba via skolor och via socialtjänsten, men också hitta
              de miljöer där våld frodas. Framför allt måste vi inse att i och
              med att det är ett samhällsproblem är det många saker som vävs
              in. Att man slåss, att man så att säga har våld i samhället finns
              ju där. Det är inte bara på idrottsevenemang. Man väljer kanske
              idrottsarenorna därför att det uppmärksammas. Det finns naturligtvis
              ett antal olika saker som påverkar.
            </seg>
            <seg n="4c4a558c">
              En annan sak, som kan vara lite svårare, är frågan hur man för
              ut erfarenheterna, för det finns ändå en viss skillnad mellan
              Helsingfors och övriga delar av landet. Det finns likheter också,
              men det finns också vissa skillnader. Där kan det vara intressant
              för oss som finns vid sidan om, som tittar på och gärna vill vara
              med, att få höra hur tankarna går runt detta.
            </seg>
            <seg n="43583692">
              Här gäller det både den förebyggande och den rent aktiva verksamheten
              att blockera. Kan man till exempel ha olika regler eller ska man
              ha samma regler för att blockera ut, alltså hindra vissa supportrar
              att komma närmare än 300 meter från arenorna och så vidare? Ska
              det vara skillnader eller ska man ha samma regler?
            </seg>
            <seg n="912567cb">
              Någonstans där måste man hitta samhörigheten mellan olika föreningar
              och framför allt väva in det som finns av förebyggande arbete
              i de olika delarna av landet, inte bara skolor och socialtjänst
              utan även andra. Det finns ju andra verksamheter, ideella föreningar
              och sådant. Vi har Nonviolence och så vidare. De finns med och
              kan tas in beroende på vad det finns för förutsättningar lokalt.
              Det skulle också vara intressant att höra hur det ser ut när det
              gäller de bitarna.
            </seg>
          </u>
          <note type="speaker" n="d28aacf7">
            Anf. 120 Kultur- och idrottsminister LENA ADELSOHN LILJEROTH
            (M):
          </note>
          <u who="lena_adelsohn_liljeroth_c63cef" xml:id="i-e854d01a4dae2570-44" n="ea09c02d">
            <seg n="d25e2c45">
              Herr talman! Vi har väntat länge, säger Torbjörn Björlund. Det
              var väl bra att det kom en alliansregering så att det började
              hända lite grann på det här området också.
            </seg>
            <seg n="ddb9be15">
              Jag har framför mig, jag hoppas att Torbjörn Björlund har sett
              det också, det program som har tagits fram i Helsingfors, men
              också de aktiviteter som är planerade. Det är en del av de svar
              som Torbjörn Björlund efterlyste. Det diskuterar jag gärna, bland
              annat skolorna. Att i fallet Helsingfors exempelvis Solna, som
              är närmast berörd när det gäller Råsunda, också upplåter tid i
              skolorna så att representanter för klubbarna kan komma dit tillsammans
              och berätta att man faktiskt kan vara vänner och ha trevligt.
              Man behöver inte slåss, varken på plan eller någon annanstans,
              vilket är viktiga signaler i sig.
            </seg>
            <seg n="2ead1a88">
              Jag tror inte heller, utifrån min bakgrund som ordförande på
              Fryshuset, på bara repressivitet, utan jag tror att dialog är
              viktigt. Det sker ett förebyggande arbete med Fotbollsalliansen
              och med Huliganpäron. Det är ett lite märkligt namn som kanske
              kan tarva en förklaring. Det är alltså de föräldrar som har barn
              som rör sig i riskmiljö. Det är föräldrar som är aktiva och som
              vill ha och behöver stöd. Huliganpäron ska vara delaktiga på matcherna,
              ha kontakt med polisen, men också med klubbarna och delta som
              en viktig part i det här samarbetet i Helsingforss stad. Det är
              betydelsefullt det också.
            </seg>
            <seg n="07becfd3">
              Ett problem som inte är så enkelt att komma åt är de droger som
              också finns i de här grupperna. Det är oerhört viktigt att man
              hejdar nyrekryteringen av unga människor som annars också kommer
              in inte bara i en våldsam supporterkultur utan också löper risk
              för drogberoende.
            </seg>
            <seg n="934211d6">
              Servering, droger, vilken visitering man kan göra, om vi kan
              hitta en lösning som att högriskmatcher läggs på dagtid, vilket
              man har gjort och ska utvärdera, att människor kan komma tidigare
              till matcherna så att det inte blir stökigt, och typ av visering
              är också viktiga delar som har tagits fram.
            </seg>
            <seg n="70f1350d">
              Man har talat om möjligheten att tryggt ta sig till matcherna,
              att det sätts in extra trafik. I Helsingfors faller den uppgiften
              på SL. Det finns en lång rad med förslag och också olika aktiviteter
              som man har satt i gång för att se till att det ska vara som vi
              vill, kul, roligt och spännande att gå på hockey, att gå på fotboll.
            </seg>
            <seg n="25a2e208">
              Det förs också diskussioner med andra lagsporter, för det är
              ju framför allt inom lagsporterna det här riskerar att bli ett
              problem, inte bara i Helsingfors, Göteborg och Malmö utan kanske
              också på en del andra orter.
            </seg>
            <seg n="0a4c72c2">
              Som ett svar också på frågan om lika regler vill jag säga att
              i begreppet samordning ligger att man ska försöka ha så likartade
              regler som möjligt, inte bara därför att klubbarna ska veta vad
              som gäller och supportrarna ska veta vad som gäller utan också
              för att de bussföretag som kör dit samt polis och åklagare också
              ska arbeta enligt samma modell. Det här är ett gemensamt problem.
              Ett bekymmer har ju också varit att man har tolkat den här lagen
              olika i olika delar av landet.
            </seg>
          </u>
          <note type="speaker" n="9e0f6f0c">
            Anf. 121 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-5307a93a79e5b09c-2" n="130876d6">
            <seg n="5d3bbb00">
              Herr talman! Jag är övertygad om att det här är ett problem som
              vi kommer att kunna lösa, mycket utifrån de erfarenheter vi har
              från den samordning som finns i Helsingfors och det som kommer
              att komma fram från den nationella samordningen. Frågetecken kommer
              kanske att finnas kvar, men det kommer vi naturligtvis att jobba
              med på ett bra sätt, tror jag.
            </seg>
            <seg n="0128b6bd">
              Det som kan vara problematiskt är just det som ministern lyfte
              upp, droger. En problematik kan ju finnas kring till exempel alkoholservering
              på arenorna, inte för att det på något sätt är svårare att hantera,
              men det finns ändå som en problematik. Vi vet hur det är med alkoholpåverkan
              när det bär i väg inne på arenorna. Det är naturligtvis en föreningssak
              men också en sak som har med serveringstillstånd att göra. Det
              kan vara en sådan sak som man kan lyfta upp och som jag tror också
              kan vara en av de svåra sakerna att hantera. Det finns naturligtvis
              ett kommersiellt intresse i det här och det är svårt att hantera
              den balansgången.
            </seg>
            <seg n="66dcc77c">
              Jag är övertygad om att det här kommer att bli jättebra. Vi kommer
              att ställa upp på de här sakerna och jobba med dem i Vänsterpartiet
              också. Vi ser fram emot att det kanske blir en bra verksamhet
              av det här så småningom, att vi får en bra elitidrott, framför
              allt när det gäller hockey och fotboll, att gå och titta på även
              för familjerna. Ministern är naturligtvis välkommen till Norrköping
              för att titta på det nya allsvenska laget från Norrköping. Det
              blir jättebra matcher utan någon slags huliganism. Sedan hoppas
              jag att vi kan se sista kvarten på matchen också.
            </seg>
          </u>
          <note type="speaker" n="325ad439">
            Anf. 122 Kultur- och idrottsminister LENA ADELSOHN LILJEROTH
            (M):
          </note>
          <u who="lena_adelsohn_liljeroth_c63cef" xml:id="i-e854d01a4dae2570-45" n="ea09c02d">
            <seg n="cc47dd67">
              Herr talman! Jag kommer gärna till Norrköping. Det finns ju en
              ny arena där också.
            </seg>
            <seg n="66d27f40">
              Alkoholfrågan har länsstyrelsen i Helsingfors också slagit ned
              på och noterat att det inte alltid har fungerat enligt de regler
              som gäller. Det kan handla om både hockeyn och fotbollen. Det
              har man ögonen på.
            </seg>
            <seg n="4038271b">
              Jag är precis som Torbjörn Björlund mycket glad över att arbetet
              nu fortsätter, inte bara i lugn takt utan i en accelererad takt,
              att vi får mer kunskap, att Per Unckel också var villig att ta
              på sig det här uppdraget och sprida de kunskaper som har gjorts
              i Helsingfors över hela landet. Det är också en viktig sak, tror
              jag, att kanske samtliga landshövdingar blir involverade i det
              här arbetet. Länsstyrelsen är en bra samordnare på många olika
              sätt just när det handlar om säkerhetsfrågor, när det handlar
              om utskänkningstillstånd och när det handlar om sociala frågor
              och kontakt med polis och åklagare.
            </seg>
            <seg n="0206a328">
              Min förhoppning är att vi kommer att se en lugnare säsong än
              på många år och att vi kommer åt många av de problem som finns
              i anslutning till idrotterna. Det kan vara det som sker kanske
              inte på matchdag eller ens när det är säsong men som ändå har
              betydelse för att matcherna så småningom ska bli bra. Förhoppningsvis
              kommer vi nästa gång vi kommer att diskutera frågan att kunna
              enas om att det har hänt mycket positivt.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="58295445">
            13 § Svar på interpellation 2010/11:263 om olika regeringsbesked
            om åtgärder mot bostadsbristen
          </note>
          <note type="speaker" n="cbc6f547">
            Anf. 123 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-888b247a3cd54443-0" n="8f95b9d4">
            <seg n="de67ccb9">
              Herr talman! Monica Green har frågat statsministern vad han avser
              att göra för att regeringen ska ta ett kollektivt ansvar för att
              unga människor ska få möjlighet till egen bostad.
            </seg>
            <seg n="caf3f632">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="04ca9d9a">
              Inom regeringen är vi eniga i synen på hur vi ska bedriva bostadspolitiken.
              Förutom betydelsen av att ha en egen bostad är väl fungerande
              bostads- och hyresmarknader också en förutsättning för regeringens
              politik för jobb och tillväxt. Vår strategi är att uppnå detta
              genom långsiktigt stabila spelregler på bostadsmarknaden. Att
              stimulera bostadsbyggandet genom statliga subventioner anser vi
              är en kortsiktig och skadlig strategi. Under förra mandatperioden
              inledde vi därför arbetet med att avveckla de statliga subventionerna
              för bostadsbyggandet. Ett viktigt steg togs vid det gångna årsskiftet
              när de nya villkoren på hyresmarknaden trädde i kraft. Det nya
              hyressättningssystemet har tagits fram i bred enighet mellan regeringen
              och parterna på bostadsmarknaden. Den 2 maj träder den nya plan-
              och bygglagen i kraft. Med den nya lagen ges förutsättningar för
              en effektivare plan- och byggprocess.
            </seg>
            <seg n="c881cb36">
              Regeringen kommer i ett nästa steg att se över möjligheterna
              att stärka hyresrättens ställning på den svenska bostadsmarknaden.
              I det sammanhanget kan de förslag som bostadsmarknadens parter
              framfört till regeringen prövas. Det måste bli mer attraktivt
              att bygga, äga och förvalta hyresrätter.
            </seg>
            <seg n="dee7e303">
              Det tar tid att skapa långsiktiga villkor, men vi har kommit
              en god bit på väg. Bostadsbyggandet ökar nu, och det visar att
              vår strategi börjar ge resultat. Fortfarande är det dock långa
              ledtider i bostadsbyggandet. I väntan på att våra åtgärder ska
              få full effekt på ledtiderna måste det befintliga bostadsbeståndet
              utnyttjas bättre. Regeringen har underlättat detta genom att införa
              generösare avdrag vid uthyrning av privatbostäder.
            </seg>
            <seg n="13cb9751">
              Vår strategi för bostadsbyggande kommer på sikt att gynna alla
              grupper på bostadsmarknaden, däribland de unga, betydligt mer
              än vad kortsiktiga stimulanser i form av subventioner skulle göra.
            </seg>
          </u>
          <note type="speaker" n="d5d005c5">
            Anf. 124 MONICA GREEN (S):
          </note>
          <u who="monica_green_650948" xml:id="i-b816e6c8ec50d3d6-0" n="3f63fa35">
            <seg n="ff275207">
              Herr talman! Tack för svaret!
            </seg>
            <seg n="305be128">
              Jag ställde interpellationen till statsministern eftersom vi
              i finansutskottet hade en utfrågning av Anders Borg för tre till
              fyra veckor sedan. Det tar lite tid innan vi får svar på interpellationerna.
              Vi hade ett flertal utfrågningar en och samma vecka där vi bland
              annat inte enbart kom in på den eventuella bostadsbubblan, den
              eventuella överhettningen av ekonomin som bubblan kan innebära
              och de åtgärder som Anders Borg såg framför sig. Hans besked var
              att det inte går att stimulera byggandet mer nu eftersom regeringen
              har satsat på ROT. De som äger något, de som har fina hus, ska
              få ännu finare hus, och de som inte äger något ska inte få någon
              chans att bo någonstans över huvud taget. Regeringen har valt
              väg, det vill säga att satsa på dem som redan har. Det var Anders
              Borg tydlig med i de svar vi fick i finansutskottet.
            </seg>
            <seg n="a5e9ba61">
              Samma vecka var det frågestund i kammaren där Stefan Attefall
              var med. Han gav mig ett annat svar, nämligen att det var viktigt
              att satsa på byggnation och att man skulle se till att även hyresrätter
              skulle byggas. Av det skälet skrev jag interpellationen till statsministern.
              Jag tycker då att det har kommit olika besked från regeringen
              om vad som gäller egentligen. Är det som vanligt Anders Borg som
              bestämmer? Vi vet att Moderaterna bestämmer över de små partierna
              i regeringen. Jag bedömer att det här är ett Anders Borg-svar.
              Ni har frågat finansministern om det går bra att stimulera byggandet
              och fått svaret att det inte går. Därför svarar Attefall på det
              här sättet.
            </seg>
            <seg n="b49aa600">
              Det är tragiskt att det blir så här. Det är de utan bostad som
              lider. Det är de som får fortsatt vara utan bostad, och de ser
              ingen ljusning. I takt med detta ser vi den oro som också finansministern
              har visat, nämligen att det kan bli en bostadsbubbla framöver
              och en brist på byggnadsarbetare framöver. Det är för att ni har
              valt den vägen att satsa på att de som redan har ska ha mer. De
              som redan har villor, som äger någonting, ska få bygga om sina
              hus och göra det tjusigt och ännu finare för varje år. Det är
              den väg ni har valt.
            </seg>
            <seg n="14b3979b">
              Eftersom Attefall svarar i stället för statsministern kan jag
              fråga om Attefall tycker att det är en bra väg att den som har
              ska ha ännu mer och de som är bostadslösa ska vara fortsatt bostadslösa.
            </seg>
            <seg n="8472e0d9">
              Det är inte som Attefall säger, att ni ska komma i gång med byggandet,
              att ni har avreglerat marknaden, och nu kommer det att byggas
              automatiskt. Ja, det byggs, men från en låg nivå. Det blev totalt
              byggstopp när ni tog bort subventionerna. Det tvärnitade. När
              det har varit tvärnit under flera år är det klart att det sedan
              byggs eftersom det finns en efterfrågan. Men det blir så dyra
              hyror att ungdomar inte har råd att skaffa sig en nyproducerad
              lägenhet. Det blir inte särskilt stor rotation på bostadsmarknaden
              eftersom de dyra lägenheterna inte kan hyras av särskilt många.
              Jag känner till strategin att det ska vara en rotation så att
              de rika ska flytta in i de nya lägenheterna och de fattiga i de
              gamla lägenheterna. Men inte ens det gäller i er strategi.
            </seg>
          </u>
          <note type="speaker" n="a0a784c1">
            Anf. 125 SARA KARLSSON (S):
          </note>
          <u who="sara_karlsson_6c50ab" xml:id="i-9085609a26899f5d-3" n="c41f6add">
            <seg n="71516f53">
              Herr talman! Ord och begrepp är viktiga och avslöjande. Jag har
              noterat att regeringen i stället för att prata om bostäder ofta
              pratar om bostadstillfällen. Det är en viktig skillnad. Därmed
              aviserar man att man har lämnat uppfattningen om bostaden som
              en social rättighet. Så har det varit tidigare. Det har varit
              en grundläggande tanke i det svenska välfärdssamhället.
            </seg>
            <seg n="737c9930">
              Det här handlar från regeringens sida om att göra det mer gynnsamt,
              öka incitamenten, för folk att hyra ut ett rum, en källare, en
              del av huset eller lägenheten. Vi har också tidigare hört förslag
              om att unga borde hyra in sig i vindsförråd.
            </seg>
            <seg n="aac8df4e">
              Aldrig handlar regeringens bostadspolitik om att bostäder ska
              byggas. Det är något som vi fokuserar på från oppositionens sida
              när vi försöker bedriva bostadspolitik. De som inte har möjlighet
              att köpa eller hyra sin bostad av olika skäl ska hyra in sig hos
              en trevlig tant eller ett par med utflugna barn.
            </seg>
            <seg n="3c8c98f6">
              Om bostadsbristen fortsätter att öka och om fattigdomen fortsätter
              att breda ut sig det finns goda förutsättningar för det när man
              förstör i trygghetssystemen och underlåter att stimulera bostadsbyggandet
              ska bostadstillfällen utökas till fler grupper? Ska fattigpensionärer
              och ensamstående föräldrar också överlämnas till att hyra ett
              rum hos någon? Ska de fortfarande anses ha rätt till bostad? Är
              det bara ungdomar som inte anses ha rätt till en bostad? Kommer
              det också att gälla fler grupper om problemen breder ut sig? Det
              vill jag ha svar på.
            </seg>
          </u>
          <note type="speaker" n="0621dd28">
            Anf. 126 KATARINA KÖHLER (S):
          </note>
          <u who="katarina_kohler_c6b83a" xml:id="i-ead0db7aa50a1bd6-0" n="f0246f62" next="i-4a74b41d31fbbb2d-0">
            <seg n="40665ef5">
              Herr talman! Det här är fjärde gången jag har nöjet att få lyssna
              på bostadsministern i dessa frågor. Varje gång har han i interpellationssvar
              eller i debatter sagt att vi absolut inte ska tillbaka till den
              socialdemokratiska regeringens subventionspolitik och att den
              inte är lösningen.
            </seg>
            <seg n="43d01ba3">
              Jag har alla de fyra gångerna upplevt att särskilt ett argument
              som bostadsministern använt har känts viktigt. Det är argumentet
              inget annat nordiskt land har några statliga subventioner för
              byggande eller renovering. Jag funderade lite på det. Det låter
              lite konstigt att det inte finns någonting.
            </seg>
            <seg n="9b4154e9">
              Jag gick in och sökte på nätet och blev ganska förvånad när jag
              hittade en uppsjö av statliga stöd i samtliga nordiska länder.
              Jag kan börja med Färöarna, som har ett generellt statligt stöd
              för isolering av privata hus. Det är en liten subvention kan man
              tänka.
            </seg>
            <seg n="51aec07d">
              Så hittade jag en dokumentation från Nordiska bostadsmötet hösten
              2009. I dokumentationen har man försökt göra jämförelser bland
              de nordiska länderna om hur de statliga stöden ser ut. Jag kan
              konstatera utifrån dokumentationen att Norge och Finland är de
              länder i Norden som har flest statliga subventioner både till
              byggande av hyreshus, byggande av enskilda småhus, byggande av
              särskilt boende och också till renoveringar. Danmark har också
              ett generellt stöd, men det handlar mest om energibesparande åtgärder.
            </seg>
            <seg n="dab1664b">
              Det gjorde mig lite förvånad. Jag blev kanske mest förvånad över
              att ministern så ihärdigt har hävdat att inget annat nordiskt
              land har de subventionerna. Jag började fundera. Om det nu var
              ett så viktigt argument som jag uppfattade att ministern tyckte
              undrar jag om den här informationen kan innebära att ministern
              kan tänka om och ändra sig och kanske rentav titta efter och lära
              lite mer av de andra nordiska länderna.
            </seg>
          </u>
          <note n="5d7dbbfb">
            Anf. 127 ANDREAS NORLÉN (M):
          </note>
          <u who="katarina_kohler_c6b83a" xml:id="i-4a74b41d31fbbb2d-0" n="f0246f62" prev="i-ead0db7aa50a1bd6-0">
            <seg n="31fe41b6">
              Herr talman! Politiken bör utgå från verkliga samhällsproblem.
              Det tror jag att de flesta av oss tycker. Det är ett samhällsproblem
              att det finns en brist på bostäder. Det skulle behöva byggas fler
              bostäder i Sverige.
            </seg>
            <seg n="2d9284c4">
              För att lösa ett problem måste man fundera på vad som har orsakat
              problemet. Min analys är att bristen på bostadsbyggande, som vi
              nu dock ser öka kraftigt, beror på höga byggkostnader som orsakats
              av brist på konkurrens inom byggsektorn. Vi har haft ett problem
              med långa planprocesser och därav i vissa kommuner följande brist
              på tillgång till byggklara tomter.
            </seg>
            <seg n="8906a74b">
              Om vi talar om brist på hyresrätter har vi också sett att det
              varit mer lönsamt att bygga villor och bostadsrätter på grund
              av att det har varit en kraftig prisstegring på villor och bostadsrätter
              som har gjort att det varit mer intressant att bygga den typen
              av bostäder.
            </seg>
            <seg n="5e4c27ab">
              Vad är då lösningarna för att komma till rätta med de problemen?
              Som jag ser det är en viktig sak att verka för ökad konkurrens
              inom bygg- och bostadssektorn och snabba på planprocesserna. Därför
              ser vi nu en ny plan- och bygglag på väg fram.
            </seg>
            <seg n="ebc17059">
              Det behövs ett bättre hyressättningssystem som gör det mer intressant
              att bygga hyresrätter. Inom ramen för ett bruksvärdessystem får
              man bättre genomslag för hyresgästernas preferenser.
            </seg>
            <seg n="9ebe312c">
              Man kan fundera på om det å andra sidan är ett samhällsproblem
              om bostads- och byggföretagens vinster är för låga. Nej, jag tror
              inte att det är ett samhällsproblem att byggföretagen gör för
              låga vinster. Tvärtom ser vi en mycket god lönsamhet hos många
              byggföretag och inte minst de riktigt stora.
            </seg>
            <seg n="1c0b4420">
              Det är i ljuset av det som jag ställer mig frågande till de socialdemokratiska
              inläggen här där man pläderar för mer av subventionspolitik. Jag
              vill påstå att det finns ganska gott belägg för att ökade statliga
              byggsubventioner skulle leda till ökade vinster för byggföretagen
              snarare än någonting annat.
            </seg>
            <seg n="d369bcf2">
              Varför skulle man i en marknad som visar tecken på överhettning
              sänka priser eller vidta andra liknande åtgärder när man får subventioner?
              Det är väl ganska självklart att den typen av åtgärder skulle
              landa rakt ned i byggföretagens vinstmarginaler.
            </seg>
            <seg n="af6d8ae2">
              Jag funderar också på Monica Greens inlägg här. Det låter som
              att Monica Green är emot ROT-avdraget. Det blir lite konstigt.
              De rödgröna gick till val på att behålla ROT-avdraget i vart fall
              under denna mandatperiod. Frågan är om Monica Green inte står
              bakom den delen av den rödgröna valplattformen.
            </seg>
            <seg n="70c520a4">
              Herr talman! Jag vill framhålla att ROT- och RUT-avdragen handlar
              mycket mer om jobb än om byggande respektive hushållsnära tjänster.
              I Sverige har vi höga skatter på arbete. Det gör att det blir
              dyrt med tjänster som kräver mycket personal. Det innebär att
              de skattekilarna tränger undan många jobb.
            </seg>
            <seg n="13b048f0">
              Det är särskilt markant när det gäller RUT- och ROT-tjänster.
              Det är skälet till att regeringen och den dåvarande alliansmajoriteten
              i riksdagen genomförde RUT- och ROT-avdragen som en riktad skattelättnad
              just på sådana tjänster där skattekilarna slår undan särskilt
              många jobb.
            </seg>
            <seg n="f042959b">
              När det gäller RUT- och ROT-tjänster är det så att om priset
              är för högt gör människor de jobben själva, köper dem svart eller
              så blir de inte gjorda alls. Det innebär att RUT och ROT är mycket
              effektiv jobbpolitik. Det handlar inte om bostadspolitik.
            </seg>
          </u>
          <note type="speaker" n="6d293feb">
            Anf. 128 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-888b247a3cd54443-1" n="8f95b9d4">
            <seg n="53d73878">
              Herr talman! Först talade Sara Karlsson om begreppet bostadstillfällen
              som hon tyckte vi använde för mycket. Jag vet inte vad det kommer
              ifrån. I mitt svar fanns de orden inte alls med.
            </seg>
            <seg n="e7378f73">
              Monica Green är orolig för att vi inte talar med en tunga från
              regeringens sida. Jag kan förklara att det svar vi har här är
              samordnat inom Regeringskansliet som alla svar är. Hela regeringen
              står bakom svaret och därmed också den politik som jag redovisar
              här.
            </seg>
            <seg n="a5828054">
              Kanske är problemet att Monica Green har svårt att skilja på
              ordet stimulera i olika sammanhang. Om man talar om stimulera
              i meningen korta ledtider, förenkla regler och att göra det enklare
              att bygga vill regeringen stimulera bostadsbyggandet. Men menar
              man stimulera i meningen att hälla ekonomiska subventioner som
              hamnar i byggföretagens fickor som Andreas Norlén påpekade är
              det någonting som vi inte vill göra.
            </seg>
            <seg n="913e47bb">
              Vi har under lång tid byggt för lite bostäder i Sverige. Sedan
              1993 har vi byggt ungefär hälften så mycket som våra nordiska
              grannländer. Vi har följt kurvan ganska väl med de andra nordiska
              grannländerna. Det var en uppgång i mitten av 2000-talet på bostadsbyggande,
              och så dök det nedåt 2007, 2008 och blev lågt under finanskrisen.
            </seg>
            <seg n="0049e652">
              Det intressanta är att Sverige avvecklade subventionerna. Men
              det märktes inte. Vi följde de nordiska grannländerna exakt samtidigt,
              och det var ingen större skillnad. Det var konjunkturen i allmänhet
              som förklarade bostadsbyggandet och inte de subventioner vi avvecklade.
            </seg>
            <seg n="9fb8076e">
              Tittar vi under längre tid på hur mycket Sverige investerade
              i bostadssektorn jämfört med OECD-länder och europeiska länder
              investerade vi under lång tid alldeles för lite i bostadssektorn.
              Vi ligger under hälften av OECD-ländernas genomsnitt vad gäller
              hur stor andel av vår bnp vi investerar i bostadssektorn. Här
              ligger systemfelet, trots de subventioner som Monica Green, Katarina
              Köhler och Sara Karlsson pläderar för som så effektiva och bra.
            </seg>
            <seg n="b5ed8b1a">
              Jag tror tvärtom att de ekonomiska subventioner vi använt oss
              av snarare har förstört marknaden. De har gjort att byggföretagen
              mer anpassat sig till regelverk och subventioner än att jobba
              långsiktigt. En väl fungerande bostadsmarknad med långsiktiga
              spelregler är vad vi ska ha. Vi ska jobba med att korta ledtider,
              underlätta planprocesser och se till att regeltillämpningar och
              regelverken är sådana att de uppmuntrar till bostadsbyggande.
            </seg>
            <seg n="07fdfc0c">
              Notera att bostadsbyggande nu ökar kraftigt. I dag bygger vi
              lika många bostäder som 2004 trots att vi har avskaffat de subventioner
              som fanns. Då var det 2,7 miljarder i bostadssubventioner, och
              i dag är det noll kronor. Det innebär ändå att vi bygger lika
              mycket. Nu är det en kraftig uppgång på alla kurvor för bostadsbyggandet.
            </seg>
            <seg n="76feb7d5">
              Min ambition är att nu se till att den uppåtgående kurvan fortsätter
              uppåt och ligger kvar på hög nivå under längre tid. Det är det
              jag vill arbeta för.
            </seg>
            <seg n="fb99d0e8">
              Men vad händer om man inför sådana subventioner som Socialdemokraterna
              har pläderat för? Ja, först och främst kommer marknaden att stanna
              av. Man vill då vänta och se hur regelverken ska se ut under den
              tid vi ska pröva detta i EU-kommissionen, för att det ska uppfylla
              de regelverk som finns där. Bostadsproduktionen kommer att stanna
              av, inte minst för hyresrätter, som ni framför allt vill subventionera,
              och så kommer vi återigen att få osäkerhet på marknaden och därmed
              sämre spelregler.
            </seg>
            <seg n="e876acac">
              Nej, tvärtom handlar det nu om att fortsätta på den långsiktiga
              strategin och att jobba med bättre planprocesser, med bättre regelverk
              och därmed också se till att vi skapar goda möjligheter för bostadsbyggarna
              att bygga bostäder men också för kommunerna att ta fram detaljplanelagd
              mark och också se till att det hyressättningssystem som vi i bred
              enighet har satt på plats fungerar långsiktigt.
            </seg>
          </u>
          <note type="speaker" n="93bab01c">
            Anf. 129 MONICA GREEN (S):
          </note>
          <u who="monica_green_650948" xml:id="i-b816e6c8ec50d3d6-1" n="3f63fa35">
            <seg n="04ecf073">
              Herr talman! Det är en märklig syn, men jag är inte förvånad,
              eftersom den här regeringen har den synen.
            </seg>
            <seg n="ae7fea60">
              När det handlar om att stimulera eller använda skattebetalarnas
              pengar för att subventionera dem som äger hus, villor och annat,
              då spelar det ingen roll. Det har tydligen ingen påverkan, då
              överhettas inte ekonomin, då använder man pengarna på rätt sätt
              och så vidare. Då är det väldigt bra om man ger pengarna till
              de rika.
            </seg>
            <seg n="1be395bb">
              Men vi socialdemokrater har föreslagit att man ska utöka ROT
              till att gälla också hyresrätter, att man ska bygga om hyresrätterna
              och kunna bygga miljösmarta hyresrätter, så att vi sedan står
              rustade, eftersom vi behöver ställa om inför klimathotet, som
              blivit ännu mer aktuellt när vi vet att vi kanske måste avveckla
              kärnkraften snabbare än vi hade tänkt tidigare.
            </seg>
            <seg n="87c8c92a">
              Vi behöver på många olika sätt se till att vi bygger om hela
              miljonprogrammen till att bli klimatsmarta och väl rustade. Men
              det är regeringen fullständigt emot, för där bor det människor
              som inte äger någonting. Däremot kan man subventionera dem som
              äger.
            </seg>
            <seg n="b5087d1f">
              Jag är inte emot ROT jag fick en fråga om det. Däremot tycker
              jag att ROT ska användas som det var tänkt från början, när vi
              införde det, för det var ju vi som införde det. Vi ville använda
              det som en stimulans i lågkonjunkturer.
            </seg>
            <seg n="c14df388">
              Vi ville använda det instrumentet när det behövs inte så att
              det ska bli överhettning när det är högkonjunktur. Då är det ett
              mycket bra instrument för just arbetstillfällen men också för
              att kunna bygga om på ett smart sätt. Det hade vi velat göra,
              och vi gick också till val på att vi skulle använda ROT under
              den här mandatperioden och även utvidga det till hyresrätter.
            </seg>
            <seg n="53e48431">
              Men jag märker att regeringen har en annan syn: Man vill satsa
              på dem som redan har. Det är jag inte förvånad över.
            </seg>
            <seg n="417d8c2c">
              Det behövs fler bostäder. Stefan Attefall verkar vara nöjd och
              säger att det byggs så mycket nu. Ja, det är inte så konstigt,
              för det stod ju still helt och hållet förut. Det rasade fullständigt
              egentligen från det att ni tog över. Det blev fullständigt stopp
              på byggandet över huvud taget.
            </seg>
            <seg n="28736e6a">
              När byggnationen har stoppats så är det klart att det nu finns
              en efterfrågan. Därför har byggnationen kommit i gång igen. Vi
              har också kommit ur lågkonjunkturen.
            </seg>
            <seg n="b704682f">
              Stefan Attefall säger att vi ungefär följer de nordiska länderna.
              Men jag har SCB:s siffror här, och de säger att Sverige tappade
              mest i jämförelse med de övriga nordiska länderna, så vi har inte
              alls följt de nordiska länderna, som Stefan Attefall påstår.
            </seg>
            <seg n="302db42d">
              Det behövs fler bostäder. De bostadslösa blir inte hjälpta av
              att de rika får det ännu bättre, utan de behöver någonstans att
              bo, och det behöver byggas i hela landet. Jag är inte nöjd med
              vad regeringen har åstadkommit hittills.
            </seg>
          </u>
          <note type="speaker" n="5b259d84">
            Anf. 130 SARA KARLSSON (S):
          </note>
          <u who="sara_karlsson_6c50ab" xml:id="i-9085609a26899f5d-4" n="c41f6add">
            <seg n="0b1e6750">
              Herr talman! Jag måste börja med att kommentera det Andreas Norlén
              tog upp om varför det fanns dålig tillgång på hyresrätter och
              att det inte var lönsamt att bygga. Det är klart att det till
              viss del stämmer. Det är därför byggnationen har avstannat.
            </seg>
            <seg n="c80a44ce">
              Men man kan också konstatera att i de städer där bostadsbristen
              är som värst har det skett en omfattande utförsäljning av allmännyttan,
              driven av Andreas Norléns eget parti. Det kanske han borde fundera
              lite över.
            </seg>
            <seg n="d4437610">
              Jag noterar så klart också att Stefan Attefall inte svarar på
              min fråga gällande bostadstillfällen, eftersom det inte stod med
              i interpellationen. Så kan han välja att göra, men jag skulle
              ändå tycka att det var klädsamt om han vågade svara på den frågan.
            </seg>
          </u>
          <note type="speaker" n="96e20639">
            Anf. 131 KATARINA KÖHLER (S):
          </note>
          <u who="katarina_kohler_c6b83a" xml:id="i-ead0db7aa50a1bd6-1" n="f0246f62" next="i-4a74b41d31fbbb2d-1">
            <seg n="aba50f8d">
              Herr talman! Jag konstaterar att bostadsministern inte svarar
              någonting på mina funderingar om det stöd som finns i de andra
              nordiska länderna. Vi lär återkomma till det, så jag ska inte
              stanna vid det.
            </seg>
            <seg n="54d91efa">
              I går kväll var jag inbjuden till ett stort möte här i Helsingfors
              där hyresgäster ville prata om vad de är rädda för ska hända efter
              den nya lagen om hyressättning. Människor här i staden, liksom
              på andra håll i landet, är livrädda och klarar inte av de hyreshöjningar
              som sker framför allt efter renoveringar och ombyggnader. De har
              ingenstans att ta vägen. Ska de lämna sin dyra hyresrätt finns
              det inga lediga bostäder att få, och de är snart desperata.
            </seg>
            <seg n="772b00c2">
              I nya lagen, som flera av er pratar väl om, har ni de facto tagit
              bort skyddsregeln när det gäller renoveringar och ombyggnationer,
              så att det faktiskt är fritt fram för fastighetsägarna att höja
              hyran i princip hur mycket som helst efter en renovering.
            </seg>
            <seg n="b9047341">
              Jag träffade i går människor som hade hyresökningar på 5565 procent
              efter renoveringar och som måste lämna sina lägenheter eftersom
              de inte har pengar nog för att betala hyran. Men de har ingenstans
              att ta vägen.
            </seg>
            <seg n="bb671ed5">
              Det är i dag några hundra, kanske några tusen. Men hur många
              är det om ett år eller om två år? Det är ett mycket allvarligt
              problem, och tyvärr, bostadsministern, köper jag inte de argument
              som du använder i ditt sätt att se på den långa, stadiga byggpolitik
              som ni har tvärtom!
            </seg>
          </u>
          <note n="65a2fb97">
            Anf. 132 ANDREAS NORLÉN (M):
          </note>
          <u who="katarina_kohler_c6b83a" xml:id="i-4a74b41d31fbbb2d-1" n="f0246f62" prev="i-ead0db7aa50a1bd6-1">
            <seg n="57f45a2c">
              Herr talman! Monica Green menar att ROT-avdraget innebär att
              man ger pengar till de rika. Det är ett intressant påstående som
              dock är fel på inte bara ett utan flera sätt.
            </seg>
            <seg n="390c84c0">
              Först och främst innebär talet om de rika att Monica Green har
              utnämnt varje innehavare av en villa eller bostadsrätt i Sverige
              till en rik person. Men jag är inte säker på att de hundratusentals
              svenskar som bor runt om i landet i villor och bostadsrätter tycker
              att de är rika och därmed förtjänar det omdöme som Monica Green
              har gett dem.
            </seg>
            <seg n="ea782cb3">
              Tvärtom har ROT-avdraget gett hundratusentals människor möjlighet
              att renovera sina bostäder genom att köpa vita tjänster på ett
              sätt som inte har varit möjligt tidigare.
            </seg>
            <seg n="1e2e32cb">
              Det är fel också på det sättet att Monica Green använder uttrycket
              att man ger pengar till de rika. Det är ganska mycket som talar
              för att ROT- och RUT-avdraget gemensamt i princip är neutralt
              för statskassan, det vill säga att de många jobb som genereras
              ger så pass mycket i form av moms, löneskatter, arbetsgivaravgifter,
              inkomstskatter och minskade a-kasseutgifter att de faktiskt inte
              innebär någon nettokostnad alls för statskassan. Det kan vara
              lite svårt att beräkna, men det finns mycket som talar för att
              det förhåller sig så. Det handlar alltså i första hand om en mycket
              effektiv jobbpolitik.
            </seg>
            <seg n="9ca70fc6">
              Det är riktigt som Monica Green säger att det inte enbart handlar
              om stimulanspolitik i lågkonjunktur, utan det handlar också om
              att göra svarta jobb vita. Det är en effekt som vi har sett mycket
              tydligt i både ROT- och RUT-sektorerna. Tusentals svarta jobb
              har omvandlats till vita jobb och därmed gett tusentals människor
              en anställningstrygghet och en vit, pensionsgrundande inkomst
              som de inte har haft tidigare.
            </seg>
            <seg n="f2fa2b17">
              Det handlar mycket mer om jobbpolitik än om bostadspolitik, och
              det är en väldigt bra jobbpolitik.
            </seg>
          </u>
          <note type="speaker" n="47ff4640">
            Anf. 133 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-888b247a3cd54443-2" n="8f95b9d4">
            <seg n="b9af8da1">
              Herr talman! Självklart, Sara Karlsson, ska alla människor ha
              rätt till en bostad. Varje gång en människa inte upplever att
              man har en egen bostad som man kan bo i långsiktigt i eller äga
              själv, så är det ett misslyckande. Därför måste vi bygga mer men
              också använda befintligt bestånd på ett effektivare sätt. Vi måste
              arbeta med ett brett spektrum av åtgärder för att underlätta detta.
            </seg>
            <seg n="41679fbb">
              Jag uppmanar Katarina Köhler att läsa den Ds från 2005 som den
              socialdemokratiska regeringen tog fram. I den gicks det noga igenom
              de subventioner som fanns i nordiska grannländer och liknande
              saker. Där konstaterade man att de generella subventioner som
              Socialdemokraterna prövat inte användes. Jag har också talat om
              problematiken med 18 år av alldeles för lågt bostadsbyggande i
              Sverige.
            </seg>
            <seg n="4f9f0a9f">
              Jag vill påstå att det i det nya hyressättningssystemet snarare
              finns ett starkare skydd mot felaktiga hyror som inte uppfyller
              bruksvärdesprincipen. Men visst är det ett problem när man totalrenoverar
              fastigheter och hyror stiger. Det är ett dilemma som många kämpar
              med i dag. Det kommer att bli ett problem som växer i och med
              att vi har ett stort bestånd av miljonprogramslägenheter som kommer
              att genomgå renoveringar de närmaste åren.
            </seg>
            <seg n="a44f6903">
              Här måste Hyresgästföreningen i förhandlingar med fastighetsägarna
              jobba för att det blir rimliga hyresavvägningar. Här måste man
              hitta konstruktiva idéer för infasning, avtrappning och upptrappning
              för att skapa goda förutsättningar för människor att klara de
              nya hyrorna. Vi har också hyresnämnderna som ska kunna bedöma
              om det uppfyller lagens krav på bruksvärde. Det finns också tydliga
              skyddsregler i den nya lagstiftningen.
            </seg>
            <seg n="b835f4fb">
              Andreas Norlén svarade bra när det gällde ROT-avdraget. Ni socialdemokrater
              är också för det och är i så fall lika mycket för de rika som
              vi. Skillnaden är att ni vill avskaffa det med tiden. Tydligen
              anser ni dock inte att det råder högkonjunktur, för ni vill inte
              avskaffa det än och ni har inte sagt när ni vill avskaffa det.
              Just nu står vi alltså för samma politik och är lika goda kålsupare.
            </seg>
            <seg n="afc959fc">
              Men som sagt, glöm inte alla svarta jobb som blir vita och som
              åter kommer att bli svarta den dag Monica Green avskaffar ROT-avdraget!
            </seg>
            <seg n="4a738927">
              Det är intressant att höra Socialdemokraterna. Det är klagosång
              och gnäll på vad regeringen inte gör, och man talar sig varm för
              subventioner. Ska man försöka förstå bostadsmarknaden och hur
              bostadspolitik fungerar måste man lära sig systemet.
            </seg>
            <seg n="0fcdbdea">
              Vad händer om man gör som Socialdemokraterna föreslår och inför
              en subvention på 500 miljoner kronor? Använder man det system
              ni använt förut med 120 000 i maximal subvention till nya hyreslägenheter
              i Helsingfors kommer det att räcka till ungefär hälften av de
              hyreslägenheter som ska byggas under 2011. Hur blir det med den
              andra hälften? Eller ska ni halvera subventionen? Vad händer under
              de åtta månader det tar att få EU att godkänna att stödet uppfyller
              regelverket? Det blir tvärstopp på bostadsmarknaden.
            </seg>
            <seg n="51679860">
              Svara på hur ni får det att fungera i praktiken! Detta är ert
              dilemma. Ni talar väl om subventioner men ur offentligfinansiell
              synpunkt går det inte att plocka fram de stora pengar det skulle
              kräva för att det ska bli en märkbar effekt. I stället blir det
              subventioner som förstör marknaden, och vi får en situation som
              blir värre.
            </seg>
            <seg n="37e13b6c">
              I Håkan Juholts vackra installationstal som ny partiordförande
              fanns inte ett enda förslag på bostadspolitikens område. Han talade
              knappt om bostadspolitik. Han använde uttrycket ett fåtal gånger
              men i andra sammanhang. Han gav inga svar på frågorna om bostadspolitiken.
              Det är ett idéfattigt socialdemokratiskt parti vi har, och de
              få saker ni talar om fungerar inte i praktiken. Ert dilemma är
              att ni inte har någon politik; ni är tomhänta.
            </seg>
          </u>
          <note type="speaker" n="3a014f7f">
            Anf. 134 MONICA GREEN (S):
          </note>
          <u who="monica_green_650948" xml:id="i-b816e6c8ec50d3d6-2" n="3f63fa35">
            <seg n="05ac8e22">
              Herr talman! Det verkar som att Stefan Attefall börjar bli lite
              rädd för Socialdemokraterna. Anfall tycks vara bästa försvar.
            </seg>
            <seg n="86059862">
              Ni brukar skylla på sossarna för det mesta, men det är faktiskt
              ni som styr. Det är ni som ska se till att det finns bostäder
              till alla, och det finns det inte. Det råder stor bostadsbrist,
              och det finns människor som lider varje dag för att de inte har
              en bostad. Det är Stefan Attefalls ansvar.
            </seg>
            <seg n="b9a1d047">
              Han kan försöka gömma sig bakom Håkan Juholt eller att vi ska
              rädda honom igen, men nu måste han försöka leverera själv och
              inte bara skylla på sossarna. Ni har styrt i fem år, och det saknas
              tusentals och åter tusentals bostäder. Byggandet har stått still.
            </seg>
            <seg n="9c9ffd73">
              Stefan Attefall påstår att vi har samma ROT-förslag som Alliansen.
              Det är milsvid skillnad. Vi vill satsa även på dem som inte äger
              sina bostäder. Vi vill att även hyresrätter ska kunna byggas om
              till miljösmarta och klimatanpassade bostäder och att allmännyttan
              blir miljöanpassad. Det är som natt och dag.
            </seg>
            <seg n="9f9c9300">
              Ni säger att ni har ROT bara till dem som äger för att det ger
              så mycket arbetstillfällen. Men ni har ju misslyckats även med
              jobben. Det är 8 procents arbetslöshet, och ni kallade det massarbetslöshet
              2006 när arbetslösheten var 6 procent.
            </seg>
            <seg n="053a6aa8">
              Vi har haft en kris, och den var inte ert fel, så vi kan inte
              skylla på er. Men vi har fortfarande skyhög arbetslöshet trots
              att det nu går bra för Sverige.
            </seg>
            <seg n="0365f31e">
              Vi har både hög arbetslöshet och saknar bostäder, men ni tänker
              inte göra något åt det. Ni nöjer er med att marknaden ska fixa
              detta. Det duger inte, Attefall!
            </seg>
          </u>
          <note type="speaker" n="a84e8c3a">
            Anf. 135 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-888b247a3cd54443-3" n="8f95b9d4">
            <seg n="7fc22078">
              Herr talman! Det är sant att det är vi som styr, och det är vi
              tacksamma för. Men det är intressant att diskutera alternativen
              i svensk politik, och problemet är att oppositionen inte har några
              alternativ.
            </seg>
            <seg n="1dea6696">
              Bostadsbyggandet ökar kraftigt. Antalet bygglov ökade senaste
              mätmånaden med 53 procent enligt Sveriges Byggindustrier. Antalet
              påbörjade lägenheter har den senaste mätmånaden ökat med 67 procent,
              och antalet arbetade timmar ökar kraftigt. Alla indikatorer pekar
              på att kurvan går rakt uppåt.
            </seg>
            <seg n="5a1efcff">
              Socialdemokraterna säger att man vill ha ROT för hyreslägenheter
              också. Vad kostar det att renovera en hyreslägenhet? Någonstans
              mellan 6 000 och 12 000 kronor enligt Sabo. Hur långt räcker Socialdemokraternas
              ROT-bidrag på 700 kronor per lägenhet?
            </seg>
            <seg n="fde87bc3">
              Återigen: Ni förstår inte hur bostadsmarknaden fungerar. Ni har
              åtgärder som är bra på torgmöten, men de fungerar inte i praktiken.
              Då blir det den misslyckade bostadspolitik vi har haft i Sverige
              under lång tid. Den är också bakgrunden till den stora bostadsbrist
              vi har i dag.
            </seg>
            <seg n="5d5a674a">
              Vi måste jobba med långsiktiga tydliga spelregler och steg för
              steg se till att vi skapar bra spelregler för ett ökat bostadsbyggande
              och för att utnyttja befintligt bestånd på ett effektivt sätt.
              Det är enda chansen att lösa de stora problem vi brottas med.
              Dessa stora problem skapades inte i går eller i dag utan under
              de 18 år då Sverige byggde hälften så mycket bostäder som sina
              nordiska grannländer och mycket mindre än alla andra industrialiserade
              länder i Europa och världen.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="85d90c02">
            14 § Svar på interpellation 2010/11:265 om skillnader mellan
            män och kvinnor på arbetsmarknaden
          </note>
          <note type="speaker" n="decbe031">
            Anf. 136 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-cfec96b014fe73be-0" n="b6dea0f2">
            <seg n="29ba9204">
              Herr talman! Monica Green har ställt ett antal frågor till mig
              om skillnader mellan män och kvinnor på arbetsmarknaden.
            </seg>
            <seg n="95364406">
              Den första frågan lyder: Vad avser jag att göra för att komma
              till rätta med den höga arbetslösheten bland kvinnor? Jag är medveten
              om att arbetslösheten är fortsatt hög bland både kvinnor och män.
              Regeringen har vidtagit en rad åtgärder i samband med krisen för
              att förhindra att människor står utan arbete under lång tid. Åtgärderna
              syftar till att underlätta för alla som är eller riskerar att
              bli arbetslösa. Vi ser nu att arbetslösheten minskar bland såväl
              kvinnor som män.
            </seg>
            <seg n="3edf5296">
              Den andra frågan är vad jag avser att göra för att komma till
              rätta med bristande jämställdhet i arbetslivet. Jag är medveten
              om att det alltjämt råder skilda villkor för kvinnor och män på
              arbetsmarknaden. Jag instämmer i att löneskillnaderna mellan kvinnor
              och män är en utmaning. För att komma till rätta med löneskillnaderna
              och med de faktorer som motverkar en jämställd arbetsmarknad krävs
              därför flera samverkande och långsiktiga åtgärder.
            </seg>
            <seg n="588b4a90">
              Ett mångårigt arbete för att stärka förutsättningarna för jämställdhet
              på arbetsmarknaden mellan kvinnor och män har emellertid inneburit
              en positiv utveckling. I skrivelsen En jämställd arbetsmarknad
              regeringens strategi för jämställdhet på arbetsmarknaden och i
              näringslivet som lämnades till riksdagen i juni 2009 lyfte också
              regeringen särskilt fram behovet av fortsatta insatser för att
              främja jämställda villkor för entreprenörskap, ett jämställt deltagande
              i arbetslivet och jämställda arbetslivsvillkor.
            </seg>
            <seg n="c504a706">
              Den tredje frågan gäller vad jag avser att göra för att bryta
              den könsuppdelade arbetsmarknaden. Frågan har ett nära samband
              med Monica Greens andra fråga eftersom skillnader i lön mellan
              kvinnor och män främst förklaras av den könsuppdelade arbetsmarknaden,
              det vill säga att kvinnor och män arbetar i olika yrken.
            </seg>
            <seg n="2e8c1cc7">
              Regeringen genomför redan i dag en rad åtgärder för att bryta
              den könsuppdelade arbetsmarknaden. Bland annat bereds inom Regeringskansliet
              för närvarande förslag från de två delegationer som på regeringens
              uppdrag har analyserat behov av åtgärder inom skolan och högskolan
              för att bidra till att fler ungdomar ska våga välja utbildningar
              som leder till jobb inom områden som domineras av det andra könet.
            </seg>
            <seg n="4b908a78">
              Regeringen genomför också satsningar för att främja kvinnors
              företagande och för att få fler kvinnor i ledande befattningar.
              Genom att satsa på mångfald inom vård- och omsorgssektorn skapas
              fler arbetsgivare i en kvinnodominerad bransch samt nya karriärvägar
              inom denna bransch.
            </seg>
            <seg n="07ad9b31">
              Regeringens arbete med jämställdhetsfrågorna kommer att fortsätta.
            </seg>
          </u>
          <note type="speaker" n="71eaf376">
            Anf. 137 MONICA GREEN (S):
          </note>
          <u who="monica_green_650948" xml:id="i-b816e6c8ec50d3d6-3" n="3f63fa35">
            <seg n="61f41732">
              Herr talman! Tack, ministern, för svaret.
            </seg>
            <seg n="8a9b7307">
              Det är stora skillnader när det gäller mäns och kvinnors möjlighet
              till arbete, själva arbetet och lönerna. Kvinnors medelinkomst
              är ungefär 18 600 kronor. Mäns medelinkomst är 26 400 kronor.
              Det är en skillnad på 67 000 kronor om året. Det är matkostnaden
              för en tvåbarnsfamilj. På tio år är det 670 000 kronor. Det kanske
              är en del av en sommarstuga.
            </seg>
            <seg n="75a3d918">
              Männen drar ifrån på arbetsmarknaden. Skillnaden mellan män och
              kvinnor som jobbar är den största på 20 år. Även när det gäller
              sysselsättningsgraden är det stor skillnad. Männens sysselsättningsgrad
              är 76,3 procent medan kvinnornas sysselsättningsgrad är 71 procent.
              Det är 229 000 fler män än kvinnor som har jobb.
            </seg>
            <seg n="18932f2a">
              Jobben är nu på väg tillbaka i industrin. Det välkomnar vi alla.
              Det är fantastiskt bra. Vi kan i dag vara extra välkomnande när
              det gäller Volvo som i dag har gett besked om att ytterligare
              1 000 personer ska anställas på Volvo, antagligen i Göteborg.
              Eftersom jag är från Skövde hoppas jag att det blir något där
              också.
            </seg>
            <seg n="c48e699b">
              Det är inte alls samma utveckling i vår gemensamma sektor. Under
              er tid vid regeringsmakten har 33 000 jobb försvunnit inom välfärdssektorn.
              Det är en välfärdssektor som betalas med skattemedel, det vill
              säga både privat och offentlig vård, förskola och så vidare. Det
              är alltså 33 000 jobb som har försvunnit. Det ser inte ut som
              om kommuner och landsting och privata vårdgivare kommer att anställa
              fler. Det kan man beklaga eftersom det behövs en satsning på kvalitet
              i sjukvård, förskola och skola. Det behöver vi satsa på.
            </seg>
            <seg n="2926c8f8">
              Precis som Hillevi Engström var inne på behöver man också jobba
              för att bryta den könsuppdelade arbetsmarknaden. Här har vi det
              andra felet: Regeringen gör för lite. Om vi tittar på uppdelningen
              på arbetsmarknaden ser vi att inom vården är 83 procent kvinnor.
              Inom industrin är 77 procent män. Det är stor skillnad mellan
              män och kvinnor. Man jobbar inom de traditionella yrkena. Det
              behöver man göra något åt.
            </seg>
            <seg n="6a368f50">
              De som inte är fackligt organiserade klarar sig sämre på arbetsmarknaden.
              De får tidsbegränsade jobb, och de har inte samma löneutveckling.
              Den borgerliga regeringen har sett till att många människor har
              lämnat fackligt medlemskap. De unga går inte med för att det är
              för dyrt. Det gäller i alla fall för LO-yrkena. Ni har sett till
              att det är skillnad även där. De som har hög utbildning har låg
              avgift för a-kassan. För dem som jobbar inom ett LO-yrke, hotell
              och restaurang eller handel är det väldigt dyrt att vara med i
              a-kassan. Ni har gjort det svårare för dem som har det svårt att
              vara med i a-kassan och facket.
            </seg>
            <seg n="de4fd920">
              Regeringen har ökat på skillnaderna mellan män och kvinnor. Jag
              återkommer i nästa inlägg med fler problem.
            </seg>
          </u>
          <note type="speaker" n="b8eb0abd">
            Anf. 138 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-cfec96b014fe73be-1" n="b6dea0f2">
            <seg n="8295068e">
              Herr talman! Det är glädjande när man får besked om att Volvo
              ska nyanställa och att det kommer nya jobb. Det håller jag med
              om; det är väldigt roligt. Det går bra i arbetsmarknadspolitiken.
              Vi kan se att 121 000 fler är sysselsatta jämfört med februari
              för ett år sedan, och långtidsarbetslösheten sjunker. Det är särskilt
              glädjande att sysselsättningen ökar mest bland kvinnor. Det är
              68 000 fler kvinnor.
            </seg>
            <seg n="1883fe65">
              Glädjande för regeringen är också att sjukskrivningstalen sjunker.
              Sjukskrivningarna har halverats och den tid man är sjukskriven
              har minskat med hälften. Många kvinnor kommer nu tillbaka till
              arbetsmarknaden och får en chans att försörja sig själva. Det
              är en tydlig effekt av regeringens strategi.
            </seg>
            <seg n="9fcbebb2">
              Något som gläder mig som är intresserad av jämställdhet är att
              löneskillnaderna mellan kvinnor och män minskar. Det är inte som
              Monica Green skriver i sin interpellation att tjänstesektorn är
              mansdominerad. Det är en av de sektorer där fördelningen mellan
              kvinnor och män är ganska jämn. Det är 56 procent män och resten
              kvinnor. Det går åt rätt håll, men jag är långtifrån nöjd. Därför
              fortsätter vi med de reformer som har visat sig ge god effekt.
              Vi fortsätter med dem inte minst för att stärka kvinnors ställning
              på arbetsmarknaden. Det finns ingen quick fix på problemet. Men
              det går åt rätt håll arbetslösheten sjunker och fler är i arbete.
              Det är synnerligen uppmuntrande för mig som arbetsmarknadsminister.
            </seg>
          </u>
          <note type="speaker" n="9f91044d">
            Anf. 139 MONICA GREEN (S):
          </note>
          <u who="monica_green_650948" xml:id="i-b816e6c8ec50d3d6-4" n="3f63fa35">
            <seg n="2903c541">
              Herr talman! Det tar väl bara ett par år till innan ni är nere
              i siffrorna från 2006 då vi styrde. Ni prognostiserade att det
              skulle ta två tre år innan ni skulle vara nere på 6 procents arbetslöshet.
              Det kallade ni massarbetslöshet på den tiden då vi styrde. Nu
              är ni nöjda med ännu högre arbetslöshet än det som ni kallade
              massarbetslöshet då.
            </seg>
            <seg n="958fe3d9">
              Det har varit en kris, och det är inte ert fel, men man behöver
              ju inte öka på krisen genom att göra det ännu värre för dem som
              är sjuka och arbetslösa, som ni har gjort.
            </seg>
            <seg n="e2a23f65">
              Jag märker att arbetsmarknadsministern är nöjd. Hon säger att
              det går bra i arbetsmarknadspolitiken. Det vet jag inte om jag
              håller med om. Det går bra på arbetsmarknaden för att vi nu går
              in i en högkonjunktur och industrin återanställer, men det är
              knappast regeringens förtjänst. Ni har inte gjort någonting för
              att underlätta. Jag ser inga sådana åtgärder alls.
            </seg>
            <seg n="d2c631e0">
              Ni påstår att krisen inte är ert fel och att ni inte kan skyllas
              för den. När krisen går över och vi går från lågkonjunktur till
              högkonjunktur är det plötsligt regeringens förtjänst. Det får
              vara måtta på självgodheten.
            </seg>
            <seg n="8e690b1d">
              Vi återgår till att diskutera de stora skillnaderna mellan män
              och kvinnor. Hillevi Engström verkar nöjd med inriktningen. Men
              det finns fler stora skillnader där jag, om jag hade varit arbetsmarknadsminister,
              hade velat skynda på för att minska klyftorna mer. Kvinnor jobbar
              deltid och får inte möjlighet att jobba heltid eftersom de jobbar
              inom branscher där man bara erbjuds deltidsarbeten. De erbjuds
              också bara tillfälliga jobb. Det är ett stort problem.
            </seg>
            <seg n="282ec882">
              Jag sade inte att tjänstesektorn är ojämställd. Jag talade om
              skillnaden mellan vården och industrin; det var de siffrorna jag
              nämnde. Om det är mer jämställt inom tjänstesektorn är det välkommet.
            </seg>
            <seg n="59672b29">
              Under en period har 85 procent av kvinnorna haft vikariat, jämfört
              med 30 procent av männen. 60 procent av kvinnorna har haft en
              typ av tjänst som kallas vid behov, jämfört med bara 35 procent
              av männen. Som jag sade är löneskillnaderna stora. Det finns flera
              exempel på hur stora skillnaderna är.
            </seg>
            <seg n="1c04e343">
              Vad ska Hillevi Engström mer göra för att bryta den könsuppdelade
              arbetsmarknaden? Jag tror, precis som Hillevi Engström, att det
              är där man behöver ta till de stora greppen och verktygen för
              att kvinnor ska jobba i typiskt manliga yrken och män i typiskt
              kvinnliga yrken. Om männen kommer in mer i de traditionellt kvinnliga
              yrkena kommer lönerna att stiga där.
            </seg>
            <seg n="5d19dfe0">
              Tvärtom, tyvärr, är många inom de traditionellt manliga yrkena
              rädda för att få in för många kvinnor eftersom löneutvecklingen
              då stannar av där.
            </seg>
            <seg n="b0cf89e1">
              Men om det vore en relativt jämn fördelning på hela arbetsmarknaden
              borde löneutvecklingen också vara rättvis rakt över.
            </seg>
            <seg n="b5e4140e">
              Det är också så att kvinnor så att säga subventionerar genom
              att de ger sin arbetskraft till både den offentliga sektorn, till
              hotell och restaurang och till handeln.
            </seg>
          </u>
          <note type="speaker" n="bd5ac3d3">
            Anf. 140 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-cfec96b014fe73be-2" n="b6dea0f2">
            <seg n="28a397df">
              Herr talman! Det är intressant att Monica Green ändå uppehåller
              sig så mycket vid lönebildningen eftersom jag tror att vi där
              är ganska överens om att det är en fråga för parterna. Det är
              någonting som jag understryker vid så gott som alla tillfällen
              jag kan, inte minst i europeiska sammanhang, alltså vikten av
              att vi vidmakthåller den svenska modellen som är mycket framgångsrik.
              Där tycker jag att parterna har gjort för lite under årens lopp.
              Jag tycker inte att de har jobbat tillräckligt mycket och tillräckligt
              bra när det gäller att förhindra och eliminera osakliga löneskillnader.
              I dag är det 6 procents löneskillnad som inte går att förklara
              på grund av yrke eller erfarenhet. Det är en så stor oförklarad
              löneskillnad inom samma typ av jobb. I lönerörelsen 2010 var detta
              en viktig fråga. Flera avtalsområden har också tillsatt arbetsgrupper
              som ska jobba med jämställdhetsfrågor under denna avtalsperiod.
            </seg>
            <seg n="47c9809e">
              Men jag tror att man också måste komma ihåg att vi tack vare
              att vi har haft en ansvarsfull ekonomisk politik med goda statsfinanser
              också har kunnat rädda väldigt många jobb inom välfärden. Jämför
              man situationen i Sverige med den som vi kan se i till exempel
              Storbritannien, med våldsamma demonstrationer och där man stänger
              förskolor, vilket gör att föräldrar inte kan yrkesarbeta för att
              de inte har någon barnomsorg, och där man gör drastiska neddragningar
              i äldreomsorg och sjukvård, har vi klarat oss relativt sett bra.
            </seg>
            <seg n="03bb32f4">
              Men jag är långt ifrån nöjd. Vi behöver göra ännu mer, och vi
              behöver vässa de instrument som vi har. Det är en komplicerad
              situation.
            </seg>
            <seg n="0d7815e3">
              Det som jag framför allt är oroad över är alla de personer som
              har varit borta under så många år så att arbetsgivare har räknat
              ut dem fast jag vet att dessa personer både vill och kan ha kompetens
              för att komma tillbaka. Men arbetsgivare väljer ändå att inte
              anställa personer som har varit borta länge, inte minst sjukskrivna
              eller förtidspensionerade. Det är en stor utmaning som man inte
              löser lagstiftningsvägen, utan där tror jag att det måste till
              en opinionsbildning. Där tror jag att alla goda krafter måste
              hjälpa till, inte minst parterna på arbetsmarknaden, och välkomna
              personer som kanske inte är hundraprocentiga just nu. Det är inte
              säkert att vi själva heller kommer att vara det under hela vår
              yrkestid. Jag tror att den stora utmaningen är att de ska kunna
              komma in på arbetsmarknaden.
            </seg>
          </u>
          <note type="speaker" n="8ffda5c2">
            Anf. 141 MONICA GREEN (S):
          </note>
          <u who="monica_green_650948" xml:id="i-b816e6c8ec50d3d6-5" n="3f63fa35">
            <seg n="be8cef39">
              Herr talman! Jag delar uppfattningen att det är parterna som
              ska vara starka på arbetsmarknaden. Det är också parterna som
              ska klara lönebildningen. Men tyvärr avlövar regeringen en av
              parterna på arbetsmarknaden mer och mer. Er strategi är att försämra
              möjligheterna för fackföreningsrörelsen. Er strategi är att människor
              ska lämna facket. Och er strategi är att se till att facket blir
              mer och mer försvagat så att arbetsgivarnas villkor kommer att
              råda.
            </seg>
            <seg n="b3acab82">
              Det är väl därför som ni numera är nöjda med en så hög arbetslöshet
              som ni kallade för massarbetslöshet 2006. Ni är relativt nöjda
              med det och tror att det kommer att ta tre fyra år innan vi kommer
              ned till dessa siffror.
            </seg>
            <seg n="f37f738f">
              Ju högre arbetslöshet vi har, desto mer är det arbetsgivaren
              som styr på arbetsmarknaden, särskilt om människor har lämnat
              facket och särskilt om det finns krafter inom regeringen som inte
              ens tycker att det är bra med kollektivavtal. Det finns arbetsgivare
              som känner sig uppmuntrade att inte ens teckna kollektivavtal.
              Nu vill inte Moderaterna det. Moderaterna står fast vid det. Men
              det finns krafter inom regeringen som tyvärr går en helt annan
              väg. På det sättet får jag säga att det är tur att Moderaterna
              än så länge håller dem stången, åtminstone utåt sett. Men vi ser
              hur facket blir mer och mer avlövat i takt med att ni styr.
            </seg>
            <seg n="d6fe09c3">
              Jag ska också nämna att det är bra med goda finanser. Det är
              vi fullständigt överens om. Därför var det bra att Göran Persson
              överlämnade det som vi kallade en air bag med 100 miljarder i
              överskott och de stabila regler som gör att man inte kan hamna
              i ett annat läge.
            </seg>
            <seg n="b812ac68">
              33 000 arbetstillfällen har försvunnit från välfärdssektorn.
              Det är jag inte nöjd med. Det verkar Hillevi Engström vara nöjd
              med.
            </seg>
          </u>
          <note type="speaker" n="321ee931">
            Anf. 142 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-cfec96b014fe73be-3" n="b6dea0f2">
            <seg n="231fb0cd">
              Herr talman! Arbetsmarknadspolitiken är komplex. Det är jag den
              första att understryka. Jag har haft nöjet att kunna jobba med
              den under några år. Kanske är det så att Monica Green inte riktigt
              har satt sig in i hur den officiella arbetsmarknadsstatistiken
              som kom för några veckor sedan ser ut. Där kan man se resultatet
              bland annat av regeringens reformer.
            </seg>
            <seg n="9ca5e9f3">
              Jag tycker ändå att det är viktigt att poängtera den situation
              som vi har i Sverige i dag där vi har en jobbtillväxt, otroligt
              många jobbchanser och en arbetslöshet som sjunker.
            </seg>
            <seg n="b68e0720">
              Sedan refererar Monica Green till ett mått som man hade 2006.
              Nu har vi ändrat statistiken och gjort den mer transparent och
              jämförbar med övriga EU-länders statistik. Nu mäter vi arbetslösheten
              bland personer från 15 till 74 år och inte bland personer från
              16 till 64 år som det var under Socialdemokraternas tid. Det är
              också ett skäl till att arbetslösheten är någon procentsats högre.
            </seg>
            <seg n="442f8da4">
              Jag är långt ifrån nöjd. Det är därför som vi satsar 69 miljarder
              kronor på arbetsmarknadspolitiken, utöver de pengar som vi satsar
              på nystartsjobben som har lett till att 40 000 fler långtidsarbetslösa
              personer har kommit i jobb.
            </seg>
            <seg n="fc62bdd2">
              Kanske är det så att Monica Green också borde fundera mer över
              vad Socialdemokraterna vill och föreslår i stället för att lägga
              orden i munnen på alliansregeringen om vad den påstås tycka.
            </seg>
            <seg n="2065f91d">
              Jag känner inte till vilka krafter som skulle finnas som vill
              avlöva facket och minska graden av kollektivavtal. Tvärtom är
              den svenska modellen viktig att värna om. Att ha en stabil arbetsmarknad
              är grunden för att Sverige har gått så bra. Det hoppas jag att
              vi kan fortsätta vara överens om.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="181fb1e5">
            15 § Svar på interpellation 2010/11:269 om unga på arbetsmarknaden
          </note>
          <note type="speaker" n="e16813a8">
            Anf. 143 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-cfec96b014fe73be-4" n="b6dea0f2">
            <seg n="46af2e00">
              Herr talman! Sara Karlsson har frågat mig om jag avser att ta
              några initiativ för att förbättra situationen för unga på arbetsmarknaden.
            </seg>
            <seg n="63406ec4">
              Min utgångspunkt är, som jag också nyligen svarat i ett frågesvar
              till Maria Stenberg och i en interpellationsdebatt med Josefin
              Brink, att grunden för trygga levnadsförhållanden är att man har
              ett arbete. Det är därför glädjande att sysselsättningen nu ökar,
              såväl bland unga som på arbetsmarknaden i sin helhet. I februari
              var 461 000 unga sysselsatta, vilket är en ökning med 32 000 personer
              jämfört med samma månad förra året.
            </seg>
            <seg n="81c8777a">
              Som jag också i tidigare sammanhang har anfört har regeringen
              under föregående mandatperiod genomfört vissa förändringar i arbetsrätten
              för att öka flexibiliteten på arbetsmarknaden samtidigt som en
              god trygghet för den anställde upprätthålls.
            </seg>
            <seg n="d1455207">
              Regeringen ser inte skäl till några större förändringar av arbetsrätten.
              Vissa grupper, som unga och utrikes födda, kan dock till följd
              av utformningen av vissa delar av det arbetsrättsliga regelverket
              möta svårigheter att etablera sig på arbetsmarknaden. Det finns
              därför skäl att genomföra mindre justeringar av gällande regler
              för att minska dessa problem. Tillsvidareanställning ska dock
              även fortsättningsvis vara huvudregeln på arbetsmarknaden.
            </seg>
            <seg n="1f18fe6d">
              Som tidsbegränsat anställd är man inte utan skydd. Det finns
              i den arbetsrättsliga lagstiftningen olika regler som syftar till
              att skydda arbetstagarna, bland annat om automatisk övergång i
              tillsvidareanställning och företrädesrätt till återanställning.
              Reglerna är sanktionerade genom möjligheter för arbetstagaren
              att få skadestånd och en domstolsförklaring om att en lagstridig
              visstidsanställning ska gälla tills vidare.
            </seg>
            <seg n="313d98ca">
              När det gäller arbetstid, som Sara Karlsson särskilt tar upp
              i bakgrunden till sin interpellation, finns bestämmelser i arbetstidslagen
              om bland annat maximal veckoarbetstid och övertid samt om rätten
              till vila per dygn och vecka. Från lagen kan endast avvikas genom
              kollektivavtal. Dessa avtal måste hållas inom ramen för EU:s arbetstidsdirektiv.
            </seg>
            <seg n="e3e9c740">
              Löner är en fråga som hanteras av arbetsmarknadens parter, och
              det är naturligtvis viktigt att de också tar sitt ansvar. Även
              på detta område finns det dock skyddsregler. Det är enligt lag
              förbjudet att diskriminera deltidsarbetande arbetstagare och arbetstagare
              med tidsbegränsad anställning i förhållande till heltids- respektive
              tillsvidareanställda när det gäller löne- och andra anställningsvillkor.
              Lagen omfattar både direkt och indirekt diskriminering.
            </seg>
            <seg n="e6b3e8e4">
              Det finns således redan en mängd skyddsregler som gäller även
              för unga i arbetslivet.
            </seg>
          </u>
          <note type="speaker" n="985105b9">
            Anf. 144 SARA KARLSSON (S):
          </note>
          <u who="sara_karlsson_6c50ab" xml:id="i-9085609a26899f5d-5" n="c41f6add">
            <seg n="6f61fd02">
              Herr talman! Jag vill börja med att tacka ministern för svaret,
              även om det gör mig lite besviken. Jag är inte förvånad, men ändå
              lite besviken över den nonchalans jag tycker att ministern uppvisar.
            </seg>
            <seg n="336a0a99">
              I svaret beskriver Engström hur regelverket ser ut och konstaterar
              att det därmed inte finns några problem. Jag menar att det går
              att se problem om man läser lagstiftningen, men framför allt är
              problemen uppenbara om man ser till verkligheten. Man brukar lite
              skämtsamt säga att om kartan inte stämmer överens med verkligheten,
              följ kartan. Det verkar Hillevi Engström ha tagit fasta på.
            </seg>
            <seg n="c2d71fd4">
              Det är klart att man kan titta i regelboken och tycka att det
              ser bra ut, men uppgiften för oss som förtroendevalda borde kanske
              mer handla om att se hur det faktiskt fungerar utanför riksdagen
              eller Rosenbad. Gör man det ser man att situationen för unga på
              arbetsmarknaden har försämrats de senaste 20 åren. Genom försämringar
              i arbetsrätten, en hög arbetslöshet och framväxten av bemanningsföretag
              har unga blivit vår tids nya daglönare.
            </seg>
            <seg n="5ce3558b">
              Vem känner inte någon eller flera som har svårt att planera sitt
              liv därför att telefonen kanske kan ringa? Tackar man nej till
              att jobba ska man nämligen inte förvänta sig att bli uppringd
              igen. Därför väntar man, ständigt beredda att rycka in om så bara
              för en dag.
            </seg>
            <seg n="ad38a521">
              Herr talman! I Hillevi Engströms svar är det precis som att hon
              inte ser detta, eller inte förstår. Det känns lite märkligt att
              en person med facklig bakgrund inte förstår att det handlar om
              makt. Engström skriver lite snusförnuftigt ungefär att utnyttjande
              inte är tillåtet. Och visst, även om skyddet för den enskilde
              har försämrats finns det fortfarande ett visst skydd. Det hon
              dock bortser ifrån är att makten är extremt ojämnt fördelad mellan
              arbetsgivare och arbetstagare.
            </seg>
            <seg n="7f336597">
              För vad händer om man sätter ned foten och kräver betalt för
              de där timmarna man har jobbat övertid eller vägrar att stämpla
              ut i väntan på kunder? Jo, risken är ganska stor att man strax
              inte har något jobb alls. Det är inte särskilt svårt för arbetsgivare
              att göra sig av med folk i Sverige, vilket ofta påstås. Med en
              provanställning behöver man inte ens ange ett skäl. Den rätten
              för arbetsgivare vill regeringen utöka.
            </seg>
            <seg n="b1a5c4ba">
              Runt om på arbetsplatserna tystnar unga, för vem vågar framföra
              kritik när man vet att man kan få säga hej då på en gång, och
              när det finns en hel reservarmé med arbetslösa unga som inte vill
              något hellre än att få komma in och jobba? Ser inte Hillevi Engström
              detta, eller struntar hon bara i det?
            </seg>
            <seg n="fafa8e11">
              Herr talman! I svaret skriver arbetsmarknadsministern också att
              lönerna är en fråga för arbetsmarknadens parter. Så är det givetvis,
              men jag är osäker på om alla hennes kolleger håller med. Centerpartiet
              tycker att unga ska tjäna två tredjedelar av en riktig lön, och
              Folkpartiet tycker att det ska vara hälften av en riktig lön fram
              till 23 års ålder. Anders Borg konstaterar att ingångslönerna
              är för höga, även om han vad jag vet inte har gett några siffror
              på hur mycket de borde sänkas.
            </seg>
            <seg n="45f8465a">
              När det gäller frågan om vem som ska bestämma lönerna får ni
              alltså kanske snacka ihop er lite. Jag kan inte heller låta bli
              att undra om devisen att det ska löna sig att arbeta inte borde
              gälla också unga.
            </seg>
            <seg n="ee9ba052">
              Jag gissar att ministerns svar kommer att vara att arbetsmarknadens
              parter även i fortsättningen ska hantera lönefrågor, och det välkomnar
              jag. Men den lilla detaljen att politiken faktiskt spelar roll
              för förutsättningar borde nog diskuteras. Det är nämligen klart
              att det påverkar förhandlingssituationen när en regering har som
              mål att öka arbetsgivarorganisationernas makt över löntagarorganisationerna.
            </seg>
            <seg n="4e610848">
              Herr talman! Situationen på arbetsmarknaden hindrar unga från
              att bli vuxna. De otrygga anställningarna försvårar för unga att
              flytta hemifrån, köpa bil, göra sig självständiga och planera
              för familj. Det får så klart konsekvenser för människor. Det är
              inte så jäkla kul att tvingas bo hemma långt upp i det som skulle
              ha varit vuxenlivet. Lägg dessutom till lägre löner, så blir situationen
              inte enklare. För även om man inför rea på unga är det faktiskt
              ordinarie pris på lägenheter, möbler, mat och allt annat ett hushåll
              behöver. Det är ganska enkelt att fatta att det inte bara slår
              mot unga utan också mot samhällsekonomin.
            </seg>
          </u>
          <note type="speaker" n="de65558c">
            Anf. 145 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-cfec96b014fe73be-5" n="b6dea0f2">
            <seg n="fa482928">
              Herr talman! Jag har fått en fråga och svarat på den. Sedan uppfattade
              jag inte att det var någon ytterligare fråga, men jag kan väl
              passa på att ta tillfället i akt och beskriva att vi har en väldigt
              bred jobbpolitik för unga.
            </seg>
            <seg n="f57c6415">
              Ett problem som är stort, som vi måste förbättra och där vi också
              gör reformer, är att unga som inte har en bra skolunderbyggnad
              har det väldigt tufft att etablera sig på arbetsmarknaden. Det
              långsiktiga målet är att varje barn och ungdom ska kunna få sina
              livschanser förverkligade, oavsett om man vill studera vidare
              eller jobba. Där gör vi nu satsningar på 6 miljarder på ett par
              års sikt för en förbättrad skola.
            </seg>
            <seg n="8c0c364c">
              Sedan är det också viktigt att arbetsgivare vill anställa en
              person som har väldigt liten eller ingen erfarenhet alls. Där
              tror vi att det är viktigt att man sänker kostnaderna för att
              anställa en ung person. Vi vill inte lägga oss i lönebildningen.
              Min uppfattning är inte att lönerna är si för höga eller så för
              låga, utan det är parterna som ska yttra sig om var lönerna ska
              ligga. Vi har dock sänkt arbetsgivaravgifterna, halverat dem,
              för att det ska vara billigare att anställa ungdomar.
            </seg>
            <seg n="24ff0a24">
              I bemanningsbranschen är det, som Sara nämnde, så att man står
              beredd och ska hoppa in vid behov. Det som är positivt med bemanningsbranschen
              i Sverige är att den till 90 procent täcks av kollektivavtal.
              Det finns alltså väldigt strikta regler, som parterna är överens
              om, för vad som gäller. Man har lön mellan uppdrag, till exempel.
              Så är det inte i vårt grannland Norge. Vi kommer också under senare
              delen av året att implementera det nya bemanningsdirektivet, som
              ytterligare stärker arbetstagarnas ställning.
            </seg>
            <seg n="775c2e0b">
              Det är inte heller så att regeringen har något som helst mål
              att stärka arbetsgivarorganisationerna på bekostnad av arbetstagarorganisationerna.
              Tvärtom är min uppfattning den att det är bra om både arbetstagare
              och arbetsgivare organiserar sig, att det blir en bra balans och
              att det blir starka organisationer så att kollektivavtalen har
              en legitimitet. Det är nämligen också de som ser till att vi har
              en trygg och ganska fridsam arbetsmarknad med väldigt få konfliktdagar.
            </seg>
            <seg n="1c5c7bbc">
              Jag var under förra veckan i Bryssel på ett besök, där jag förstås
              också pratade om den svenska modellen och att värna våra svenska
              kollektivavtal. Där var det demonstrationer. Bussar och bilar
              kom inte fram, och folk satt på gatan. Det var ingenting man reagerade
              över, för så är det ofta i Bryssel.
            </seg>
            <seg n="6f28c6d9">
              I den bästa av världar håller jag med Sara Karlsson. Jag vill
              också att mina ungdomar jag har också ungdomar ska få tillsvidareanställningar.
              Jag tror dock att det är viktigt att de kommer in på arbetsmarknaden
              och får chansen att visa att de är duktiga och att de kan och
              vill jobba, så att det leder vidare till tillsvidareanställningar.
              Det är nämligen också så, vilket man ser på den senaste statistiken,
              att tillsvidareanställningarna ökar mer än visstidsanställningar.
              Det visar den senaste AKU-undersökningen, från februari 2011.
              Det går alltså åt rätt håll.
            </seg>
            <seg n="6bf20ecc">
              Jag tror dock att företagen är lite försiktiga i en konjunkturuppgång.
              Först tar man in personer på visstidsanställningar eller genom
              bemanningsföretag, och när man sedan ser att det håller gör man
              som Volvo: skickar ut ett pressmeddelande och säger att man anställer
              tusen personer till. Det är på sikt både bättre och billigare
              för en arbetsgivare att ha en fast förankring med de anställda.
            </seg>
          </u>
          <note type="speaker" n="ef03dfd2">
            Anf. 146 SARA KARLSSON (S):
          </note>
          <u who="sara_karlsson_6c50ab" xml:id="i-9085609a26899f5d-6" n="c41f6add">
            <seg n="37b7fd0d">
              Herr talman! När man hör Hillevi Engström ställer man sig lite
              frågan om hon förnekar att det ser ut som jag nyss beskrev på
              arbetsmarknaden.
            </seg>
            <seg n="1b9a62d8">
              Jag skulle vilja prata om det här med flexibilitet, för det pekar
              Hillevi Engström på i sitt svar. Det hör man också ofta regeringen
              prata om. Det är inte så att jag som socialdemokrat på något sätt
              inte tycker att det ska vara flexibelt på arbetsmarknaden, men
              det är som med så mycket annat att vi pratar om helt olika saker.
            </seg>
            <seg n="505dc72f">
              När regeringen pratar om flexibilitet menar den att man ska öka
              arbetsgivarnas makt på bekostnad av löntagarnas och öka otryggheten
              för de anställda. När vi pratar om flexibilitet i arbetslivet
              pratar vi om fler chanser till utbildning för att skola om sig,
              en fungerande infrastruktur så att man kan ta sig runt och fler
              bostäder så att man kan flytta dit jobben finns.
            </seg>
            <seg n="b5286982">
              Handen på hjärtat har det fungerat att försämra anställningsvillkoren?
              Jag vet inte om ungdomsarbetslösheten är så mycket lägre, och
              frågan är hur långt man ska gå. Hur otrygga ska folk bli för att
              regeringens mål ska uppfyllas? Eller är det kanske så att detta
              inte är en fungerande politik? Det kanske är trygga anställningar
              som är den bästa vägen.
            </seg>
            <seg n="17c6f921">
              Något annat jag berörde i interpellationen var hur detta påverkar
              ungas hälsa och möjligheter att orka ett helt arbetsliv. Det vore
              nämligen naivt att tro att människor med otrygga anställningar,
              13 timmars arbetsdagar och en ständig oro över att lönen inte
              räcker till inte påverkas såväl psykiskt som fysiskt. Vi vet att
              den psykiska ohälsan och de psykosomatiska problemen ökar bland
              unga, och även om det inte går att säga att det är en direkt följd
              av de försämrade arbetsvillkoren är det lätt att misstänka att
              det är så. Det är ett ganska rimligt antagande.
            </seg>
            <seg n="88dd9877">
              Jag skulle vilja citera en artikel ur Helsingborgs Dagblad från
              förra året, den 5 november. Det är en kille som jobbar på ett
              bemanningsföretag och beskriver sin situation. Han hade en arbetsledande
              position.
            </seg>
            <seg n="9ce6dbf1">
              Jag tröttnade på att folk inte fick vara sjuka. Om de ringde
              till mig och sjukanmälde sig så skulle jag tjata på dem tills
              de gick med på att komma till jobbet. Hade de feber skulle jag
              säga till dem att ta en tablett.
            </seg>
            <seg n="a15ed05f">
              Han blev även ombedd att i smyg klocka toalettbesök.
            </seg>
            <seg n="dfd6300e">
              De frågade om jag lagt märke till några som går på toaletten
              oftare än andra och hur länge de var iväg. Jag skulle hålla tyst
              om det och rapportera till chefen, så gör man inte på normala
              arbetsplatser.
            </seg>
            <seg n="65e9c905">
              Ett annat citat kommer från en blogg som heter En prinsessas
              dagbok . Hon skriver: Varför är det så många arbetsplatser som
              utnyttjar sina anställda? Oftast är det ungdomar, eller yngre
              vuxna som blir utnyttjade. De får jobba under dåliga förhållanden.
              Fruktansvärt stressigt och med fruktansvärt dålig lön, och får
              knappt gå på toa när de behöver. De blir behandlade som robotar
              och inte som människor. Varför är det mer regel än undantag vad
              det gäller typiska ungdomsjobb? Varför skulle ungdomar vara mindre
              värda än vad en vuxen är?
            </seg>
            <seg n="30807888">
              Det beskriver ändå de ökade kraven på lojalitet gentemot arbetsgivaren
              som har kommit som en följd av att man ökar makten för arbetsgivarna.
              Det är ju det som händer. Om man tror att det inte får följder
              för stressen och folks psykiska hälsa tror jag att man är ganska
              naiv.
            </seg>
            <seg n="9df0f732">
              Det vore också naivt att tro att en försämrad situation för unga
              på arbetsmarknaden inte får effekter för övriga löntagare. Om
              människor i allt större utsträckning börjar betraktas som slit-
              och slängvaror kommer det inte att begränsas till att gälla bara
              unga. Faktum är att det redan händer. Det är inte bara människor
              i åldrarna 1925 år som saknar trygghet på arbetsmarknaden.
            </seg>
            <seg n="d82a8c04">
              Den utveckling som vi ser nu får konsekvenser, att människor
              slits ut i förtid, kanske blir sjukskrivna, kanske inte orkar
              jobba till pensionsåldern. Det är ett enormt slöseri med människor.
              Därför ställer jag frågan igen: Tänker arbetsmarknadsministern
              ändå inte agera för att förbättra arbetsvillkoren för unga?
            </seg>
          </u>
          <note type="speaker" n="ccc6a558">
            Anf. 147 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-cfec96b014fe73be-6" n="b6dea0f2">
            <seg n="83d3e25f">
              Herr talman! Jag håller inte med om den problembeskrivning som
              interpellanten gör att problemet skulle vara enormt på vår svenska
              arbetsmarknad, tvärtom. I Sverige finns det 340 000 olika arbetsplatser.
            </seg>
            <seg n="add7c245">
              Om det vore möjligt skulle jag gärna lägga fram en lag i Sveriges
              riksdag och säga att vi lagstiftar mot arbetsgivare som har dåligt
              omdöme eller som inte vill människor väl och som utnyttjar folk
              på ett tråkigt sätt. Tyvärr går inte det, även om jag skulle vilja.
            </seg>
            <seg n="14a8ffcb">
              Jag hävdar nog att de allra flesta arbetsgivare inte vill något
              annat än att ha en personal som trivs, som producerar varor eller
              tjänster med hög kvalitet som man kan sälja, så att man kan utveckla
              sin verksamhet. Och så är det i det stora hela. Det visar också
              avsaknaden av konflikter, och det är inte så många mål i AD som
              man skulle kunna föreställa sig i ett land av vår storlek. Och
              vi har en hög täckning av kollektivavtal, drygt 80 procent, på
              arbetsmarknaden. Vi har också en hög organisationsgrad.
            </seg>
            <seg n="28a6795d">
              Jag tror också att för de unga som har råkat ut för dåliga arbetsgivare
              är det en drivkraft att organisera sig, att gå med i facket för
              att få hjälp och stöd. Det tror jag är viktigt. Sedan finns det
              också något som heter god sed på arbetsmarknaden som man ska förhålla
              sig till.
            </seg>
            <seg n="7855073e">
              Det som gör mig glad, trots att jag inte är nöjd med arbetslöshetstalen,
              är att politiken som vi driver ger effekt, att fler ungdomar i
              dag är på arbetsmarknaden 32 000 fler än för ett år sedan. Vi
              ska också komma ihåg att vi har gått igenom en av de värsta kriserna
              på 80 år i ekonomin.
            </seg>
            <seg n="cb155aeb">
              Det som också är positivt, och som talar emot interpellanten,
              är att vi har lägre sjuktal nu och att vi har goda förhållanden
              när det gäller arbetsmiljön, bättre än på många år. Vi har till
              exempel mindre arbetsrelaterad sjukfrånvaro. Skulle det vara på
              det sättet generellt som interpellanten beskriver hade förstås
              olyckstal och sjukskrivningar på grund av arbetsrelaterade besvär
              rusat i höjden.
            </seg>
            <seg n="fb3c827b">
              Det som interpellanten beskriver stämmer alltså inte riktigt,
              även om varje person som råkar illa ut är en person för mycket.
              Men då är det viktigt att komma ihåg att på de arbetsplatser som
              täcks av kollektivavtal kan man alltid vända sig till parterna
              och till facket. På de fåtal arbetsplatser som inte täcks av kollektivavtal
              kan man vända sig till Arbetsmiljöverket om det är ett överutnyttjande,
              om människor utnyttjas lagstridigt, för arbetstiden är strikt
              reglerad i Sverige och i EU. Man får arbeta maximalt 48 timmar
              under en begränsad period. Det finns också väldigt tydliga regler
              om veckovila. Vi har en skarp arbetsrätt, men det gäller också
              att man slår larm om man inte blir behandlad på sjyst sätt.
            </seg>
            <seg n="0b9710fa">
              Vi vill ha fler människor i arbete, ett hållbart arbetsliv, ett
              arbetsliv som inte bryter ned människor utan som inkluderar människor.
              Och som jag sade till Monica Green i en tidigare interpellationsdebatt:
              Den stora utmaningen är ungdomar som har bristande skolunderbyggnad,
              utrikesfödda och personer med funktionsnedsättningar. Det är de
              som vi måste se till att ge allt stöd vi kan och hjälpa in på
              arbetsmarknaden.
            </seg>
          </u>
          <note type="speaker" n="c30674d8">
            Anf. 148 SARA KARLSSON (S):
          </note>
          <u who="sara_karlsson_6c50ab" xml:id="i-9085609a26899f5d-7" n="c41f6add">
            <seg n="954bdd86">
              Herr talman! Jag håller så klart med om att det är ett enormt
              problem att vi har väldigt många ungdomar som går ut gymnasiet
              utan fullständiga betyg, som det har varit under ett antal år.
              Det skulle man kunna tänka sig ska mötas med utbildningssatsningar,
              men det har regeringen inte riktigt velat göra.
            </seg>
            <seg n="6b3ab468">
              Det är flera saker som är intressanta med jobbpolitiken och att
              man hävdar att den är så effektiv. Den allra mest effektiva arbetsmarknadsåtgärden
              som regeringen hävdar att de har är jobbskatteavdraget. Och enligt
              regeringens egna beräkningar kostar det 1 miljon per skapat jobb.
              Då undrar jag om man verkligen tycker att det är en effektiv jobbpolitik
              när två eller tre personer skulle kunna anställas inom offentlig
              sektor för de pengarna.
            </seg>
            <seg n="bfe5bd77">
              Det är intressant att man mäter i absoluta tal. Jag vet inte
              hur mycket det säger att det är 32 000 fler ungdomar i anställning
              nu än förra året. Det skulle vara intressant att se sysselsättningstalen.
              Men de kanske är positiva. Jag har inte de exakta siffrorna.
            </seg>
            <seg n="b10349d9">
              Det är också intressant att notera hur regeringen använder sig
              av krisen på olika sätt. När något går dåligt, när arbetslösheten
              stiger, är det krisens fel, men när arbetslösheten sjunker är
              det regeringens förtjänst. Man kanske får bestämma sig för på
              vilken fot man ska stå.
            </seg>
            <seg n="cacb0105">
              Hillevi Engström beskriver en situation som faktiskt inte är
              så himla pjåkig. Vi har det ändå hyfsat bra i Sverige. Men min
              poäng är att situationen försämras och otryggheten ökar. Situationen
              har försämrats i 20 år, och den fortsätter att försämras, och
              organisationsgraden sjunker. Men poängen är också att utvecklingen
              går att vända. Man kan ju faktiskt göra insatser för att minska
              arbetslösheten en mer effektiv jobbpolitik i stället för skattesänkningar.
              Man kan förstärka arbetsrätten. Man kan satsa på forskning om
              arbetsmiljö och återupprätta arbetsmiljötillsynen. Det är några
              exempel på saker som man skulle kunna göra.
            </seg>
            <seg n="c32d6fef">
              Jag tycker faktiskt inte att beskeden från arbetsmarknadsministern
              duger. Jag tycker inte att arbetsmarknadsministern borde vara
              så nöjd.
            </seg>
          </u>
          <note type="speaker" n="94385bf8">
            Anf. 149 Arbetsmarknadsminister HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-cfec96b014fe73be-7" n="b6dea0f2">
            <seg n="ae6960ba">
              Herr talman! Jag vill tacka interpellanten för frågan och tacka
              för debatten.
            </seg>
            <seg n="b912d991">
              Jag delar inte uppfattningen att situationen försämras. All statistik
              visar att arbetsmarknadsläget förbättras. Sysselsättningen ökar
              och arbetslösheten sjunker, speciellt bland kvinnor och bland
              unga, så det går åt rätt håll.
            </seg>
            <seg n="58bbd9d1">
              Att organisationsgraden sjunker i facken är tyvärr en fråga som
              jag tror att facken måste adressera. Det är också så att vissa
              fackliga organisationer har en organisationsgrad som ökar, har
              framgångsfaktorer och har attraktiva medlemserbjudanden. Där tror
              jag att man kan göra mer, men den frågan överlåter jag med varm
              hand till organisationerna.
            </seg>
          </u>
          <note n="0b483e93">
            Överläggningen var härmed avslutad.
          </note>
          <note n="27422517">
            16 § Hänvisning av ärenden till utskott
          </note>
          <note n="3a60b1b8">
            Föredrogs och hänvisades
          </note>
          <note n="9fc3dd04">
            den 18 maj.
          </note>
          <note n="a3cfb228">
            17 § Anmälan om inkomna faktapromemorior om förslag från Europeiska
            kommissionen
          </note>
          <note n="c8a78bf4">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note n="0222bff0">
            KOM(2010)662
          </note>
          <note n="687c711a">
            KOM(2011)75
          </note>
          <note n="c1428961">
            18 § Förnyad bordläggning
          </note>
          <note n="58ed1cda">
            Föredrogs och bordlades åter
          </note>
          <note n="b1463921">
            19 § Bordläggning, omedelbar hänvisning till utskott samt beslut
            om förkortad motionstid
          </note>
          <note n="a059969c">
            Anmäldes och bordlades
          </note>
          <note n="29c9d2d9">
            Anmäldes
          </note>
          <note n="084139bc">
            Kammaren biföll talmannens förslag att prop. 2010/11:111 omedelbart
            skulle hänvisas till utrikesutskottet.
          </note>
          <note n="18fea9a4">
            Kammaren biföll propositionens förslag att motionstiden för prop.
            2010/11:111 skulle förkortas till en dag. Motionstiden skulle
            utgå onsdagen den 30 mars kl. 16.30.
          </note>
          <note n="a059969c">
            Anmäldes och bordlades
          </note>
          <note n="8474c9a2">
            20 § Anmälan om interpellationer
          </note>
          <note n="cc07b299">
            Anmäldes att följande interpellationer framställts
          </note>
          <note n="b53faddc">
            den 29 mars
          </note>
          <note n="23baf194">
            Jonas Sjöstedt
          </note>
          <note n="23baf194">
            Jonas Sjöstedt
          </note>
          <note n="352f288a">
            Interpellationerna redovisas i bilaga som fogats till riksdagens
            snabbprotokoll tisdagen den 5 april.
          </note>
          <note n="1fc6d902">
            21 § Anmälan om frågor för skriftliga svar
          </note>
          <note n="86837529">
            Anmäldes att följande frågor för skriftliga svar framställts
          </note>
          <note n="b53faddc">
            den 29 mars
          </note>
          <note n="ecf9f9af">
            Krister Örnfjäder
          </note>
          <note n="ecf9f9af">
            Krister Örnfjäder
          </note>
          <note n="ecf9f9af">
            Krister Örnfjäder
          </note>
          <note n="ecf9f9af">
            Krister Örnfjäder
          </note>
          <note n="ecf9f9af">
            Krister Örnfjäder
          </note>
          <note n="9af097cf">
            Annie Johansson
          </note>
          <note n="8d99eb03">
            Frågorna redovisas i bilaga som fogats till riksdagens snabbprotokoll
            tisdagen den 5 april.
          </note>
          <note n="64a9a157">
            22 § Anmälan om skriftligt svar på fråga
          </note>
          <note n="6fad906c">
            Anmäldes att skriftligt svar på följande fråga inkommit
          </note>
          <note n="b53faddc">
            den 29 mars
          </note>
          <note n="48271734">
            Gustav Fridolin
          </note>
          <note n="c74f2c99">
            Svaret redovisas i bilaga som fogats till riksdagens snabbprotokoll
            tisdagen den 5 april.
          </note>
          <note n="23538820">
            23 § Kammaren åtskildes kl. 21.48.
          </note>
          <note n="099d42a3">
            Förhandlingarna leddes
          </note>
          <note n="ad8926c6">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
